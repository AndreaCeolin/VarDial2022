{"id": "1419792", "revid": "124371990", "url": "https://it.wikipedia.org/wiki?curid=1419792", "title": "Sancia d'Aragona", "text": " Ha incontrato San Francesco di Paola e fu testimone dei suoi miracoli.\nBiografia.\nGiovinezza e matrimonio.\nSancia nacque a Gaeta, un borgo balneare dell'Alta Terra di Lavoro, al secolo parte del Regno di Napoli (attualmente in provincia di Latina), nel 1478, due anni prima del fratello Alfonso d'Aragona.\nNel 1487, a soli nove anni, Sancia venne maritata al nobile napoletano Onorato Gaetani, nipote dell'omonimo nonno, fedelissimo di Ferrante I, ma il matrimonio venne sciolto nel 1493, sebbene gi\u00e0 consumato, per una questione politica. Per scongiurare la possibile promessa d'investitura di Carlo VIII di Francia a prossimo sovrano del Regno di Napoli da parte di papa Alessandro VI, Federico d'Aragona propose al pontefice dunque il fidanzamento tra sua nipote Sancia ed il di lui figlio Goffredo Borgia, di poco pi\u00f9 piccolo di lei. Il 17 agosto del 1493 furono celebrate le nozze per procura.\nIl 7 maggio del 1494, dopo che la delegazione pontificia ebbe incoronato il padre di Sancia come Alfonso II di Napoli, ci fu lo scambio dei doni fra gli sposi. Mentre il giovane Borgia riceveva i titoli di principe di Squillace e di conte di Cariati, Sancia ricevette pietre preziose, collane di perle, broccati di seta, d'oro e velluto. L'11 maggio, il vescovo di Gravina in Puglia celebr\u00f2 le nozze nella cappella di Castel Nuovo. Dopo il pranzo gli sposi furono messi a letto e vi fu la cerimonia dell'attestata consumazione del matrimonio, a cui parteciparono, come testimoni, il sovrano di Napoli e il cardinale Juan Borgia. \nSancia, ritenuta una bella e sensuale ragazza dal temperemento ardente, ben presto sottomise il giovane marito a s\u00e9 e cos\u00ec ebbe inizio la sua fama di donna dissoluta. Gi\u00e0 nel giugno successivo le nozze, Antonio Guerra, maestro catalano che presiedeva la casa dei principi di Squillace, dovette formulare una dichiarazione giurata assieme a vari testimoni, per negare le voci riguardanti la corte dei principi di Squillace (e in particolare di Sancia e le sue dame giunte al pontefice), affermando che nella \u00abcasa dell'Illustrissimo Signor principe di Squillace la condotta delle donne \u00e8 onesta e c'\u00e8 tanto ordine, che meglio non si potrebbe e che nella camera della principessa non pratica nessun uomo\u00bb.\nVita nella Roma dei Borgia.\nL'arrivo a Roma.\nSecondo i voleri di papa Alessandro VI i principi di Squillace sarebbero dovuti tornare a Roma poco dopo le nozze, ma in seguito alla discesa in Italia del re di Francia Carlo VIII, l'occupazione del regno napoletano e le guerre successive, la coppia posticip\u00f2 l'avvenimento. Durante questo periodo di guerre, i coniugi vissero in Calabria a Squillace.\nNel 1496 infine i principi lasciarono il regno di Napoli per vivere a Roma. Il 20 maggio 1496, la principessa Sancia e suo marito Goffredo entrarono in Roma da porta del Laterano accompagnati dal corteo composto da dame, paggi e ambasciatori del regno di Spagna, di Napoli, della repubblica di Venezia, del ducato di Milano e dell'imperatore Massimiliano. Secondo gli ordini del pontefice, la coppia fu accolta da Lucrezia Borgia, contessa di Pesaro, che baci\u00f2 calorosamente sia il fratello che la cognata.\nSancia assieme alle dame del suo seguito colpirono favorevolmente per la loro bellezza e sensualit\u00e0 la corte vaticana e il popolo dell'Urbe:\nAlla corte dei Borgia.\nA Roma, Sancia divenne molto amica di Lucrezia e, tra l'autunno 1496 e la primavera 1497, divenne amante del cognato Cesare. La notizia pare essere confermata da Marin Sanudo e Burcardo. E in seguito anche dall'altro fratello Borgia, Giovanni, duca di Gandia, tornato a Roma e che verr\u00e0 in seguito misteriosamente assassinato il 14 giugno 1497. Su ordine del pontefice, il 7 agosto successivo, Sancia accompagn\u00f2 il marito alla cerimonia di incoronazione di Federico I di Napoli a Capua, ad opera di Cesare Borgia. A Napoli, Cesare fu colpito dalla sifilide, diffusa largamente nella citt\u00e0 dopo l'invasione di Carlo VIII, ma grazie alle cure del medico Gaspare Torella e della stessa principessa di Squillace, super\u00f2 una manifestazione acuta della malattia.\nSuccessivamente al ritorno allo stato laicale di Cesare, si parl\u00f2 di un possibile suo matrimonio con Sancia (mentre Goffredo sarebbe stato destinato alla carriera ecclesiastica al posto del fratello maggiore), ma i Borgia miravano ad un'altra principessa della famiglia d'Aragona: Carlotta, figlia legittima del sovrano di Napoli. Nel frattempo Cesare organizz\u00f2 il matrimonio di sua sorella Lucrezia, con Alfonso d'Aragona, duca di Bisceglie, fratello minore di Sancia. \nLe trattative di nozze fra Cesare e Carlotta furono ostacolate dal padre di lei, che non voleva concedere troppi onori alla famiglia Borgia. Cesare allora spos\u00f2 Charlotte d'Albret, principessa francese e sorella del re Giovanni III di Navarra, facendo avvicinare i Borgia agli interessi del Luigi XII sul regno di Napoli e sul ducato di Milano. Questo scambio di alleanze mise in agitazione sia Sancia che suo fratello Alfonso, il quale fugg\u00ec da Roma il 2 agosto 1499. Adirato il papa ordin\u00f2 a Sancia di tornarsene a Napoli, che dopo un iniziale rifiuto fu costretta a partire sotto la minaccia di essere \u00abbuttata fuori\u00bb dalla Santa Sede.\nIn seguito alla riappacificazione di suo fratello con il pontefice, Sancia torn\u00f2 a Roma nell'inverno 1499-1500. A Roma, il partito aragonese cerc\u00f2 di riportare Alessandro VI dalla parte del regno di Napoli, appoggiato dal duca di Bisceglie, dalla principessa di Squillace e dai rispettivi sposi. Ci\u00f2 impensier\u00ec Cesare Borgia, che vedeva legata la sua ascesa politica e militare ai favori del re di Francia.\nIl periodo di tranquillit\u00e0 fin\u00ec il 15 luglio 1500, quando il duca di Bisceglie venne assalito da alcuni sicari rimanendo gravemente ferito. Sancia e sua cognata Lucrezia si occuparono personalmente delle cure di Alfonso. Il 18 agosto 1500, rifer\u00ec l'ex tutore di Alfonso. Raffaello Brandolini Lippo, che mentre si Sancia e la cognata trovavano nella camera del duca, entr\u00f2 Michelotto Corella che arrest\u00f2 davanti a loro lo zio degli Aragona e un inviato napoletano. Le donne protestarono per l'accaduto e si recarono dal Papa per avere giustizia, ma nel frattempo il sicario del duca Valentino avrebbe strangolato Alfonso, rimasto solo nel letto. Tornate al capezzale del duca, le due ragazze trovarono delle guardie alla porta che spiegarono loro l'accaduto, rimanendo sconvolte. Il duca venne seppellito la sera stessa nella basilica di San Pietro e \u00abdeposto nella cappella di Nostra Signora delle Febbri\u00bb riferisce Burcardo.\nPrigionia.\nIn seguito alla morte del fratello e alle nuove nozze di Lucrezia, che lasci\u00f2 Roma per sposare Alfonso I d'Este, erede del ducato di Ferrara, Sancia rimase in Vaticano con il marito. La convivenza con il pontefice per\u00f2 risult\u00f2 difficile a causa del carattere ribelle della principessa e per la sua condotta, tanto che il pontefice la fece incarcerare a Castel Sant'Angelo, per sottolineare il suo appoggio al sovrano di Francia che stava invadendo il regno di Napoli.\nDurante la sua prigionia, iniziata nell'ottobre 1502, la principessa divenne amante per un certo periodo del cardinale Ippolito d'Este, suo cugino.\nNel settembre 1503, dopo la morte del pontefice e l'inizio della decadenza della famiglia Borgia, Sancia fu condotta a Napoli da Prospero Colonna, di cui era amante.\nGli ultimi anni.\nA Napoli, Sancia si prese cura del nipote Rodrigo d'Aragona (e degli altri piccoli Borgia) come convenuto con Lucrezia, con cui era rimasta in contatto epistolare. A Napoli, Sancia visse in maniera indipendente dal marito, in un proprio palazzo: a nulla valsero gli sforzi di Cesare Borgia, giunto a Napoli per fuggire da papa Giulio II, di riunirla a Goffredo. In questo periodo, ebbe una relazione con Gonzalo Fern\u00e1ndez de C\u00f3rdoba, che nel maggio 1504 arrest\u00f2 Cesare, per poi mandarlo in prigione in Spagna.\nSancia d'Aragona mor\u00ec a Napoli nel 1506 a ventisette anni. Dopo la sua morte, Goffredo, si rispos\u00f2 con Maria de Mila de Aragon y Villahermosa, mentre suo nipote Rodrigo venne affidato ad un'altra zia, Isabella d'Aragona Sforza e crebbe alla corte di Bari."}
{"id": "1419797", "revid": "1543377", "url": "https://it.wikipedia.org/wiki?curid=1419797", "title": "DC Heroes", "text": "DC Heroes \u00e8 un gioco di ruolo fuori produzione ambientato nell'Universo DC Comics, con protagonisti dei supereroi, pubblicato dalla Mayfair Games. \"DC Heroes\" non \u00e8 in relazione con il gioco \"DC Universe\" della West End Games, n\u00e9 con \"DC Adventures\" della Green Ronin Publishing.\n\"DC Heroes\" \u00e8 stato ben accolto dalla critica e sebbene sia esaurito mantiene ancora una community online insolitamente grande ed attiva\nModalit\u00e0 di gioco.\nIl sistema di gioco di \"DC Heroes\" viene talvolta chiamato \"Mayfair Exponential Game System\" (o MEGS): DC Heroes utilizza una scala logaritmica per gli attributi del personaggio, e questa permette ai personaggi di diversi livelli di potenza di coesistere all'interno della stessa partita senza che qualcuno riesca a prendere il predominio di un'area. Ad esempio, nonostante Superman \u00e8 di gran lunga pi\u00f9 forte di Batman, Batman \u00e8 capace di sopravvivere ad uno scontro diretto con Superman per un breve periodo. Le battaglie si risolvono usando un \"Action Table\" (\"Tabella azioni\") e due dadi a dieci facce. Il sistema di lancio dei dadi comporta un rilancio del dado ogni volta che compare un risultato doppio (lo stesso numero per entrambi i dadi), cos\u00ec che ogni risultato sia possibile.\nGli \"Hero Points\" (\"punti eroe\"), che vengono usati come punti esperienza, possono essere spesi durante il gioco per influenzare i risultati dell'Action Table.\nEdizioni.\nMayfair Games ha pubblicato la prima edizione nel 1985. Durante lo stesso periodo, la DC pubblic\u00f2 la \"maxi-serie\" \"Crisi sulle Terre infinite\", che ridisegn\u00f2 totalmente l'Universo DC. A causa di questa coincidenza di tempi, venne inclusa anche la versione Silver Age e pre-Crisi dei personaggi, insieme alle nuove versioni post-Crisi.\nLa seconda edizione, pubblicata nel 1989, comprendeva materiale tratto dal gioco di ruolo di Batman e dal \"Superman Sourcebook\". Questi materiali includevano regole per i vantaggi, svantaggi, e vari gadget.\nLa terza edizione, pubblicata nel 1993, raffin\u00f2 ulteriormente le regole aggiornando i costi dei punti delle varie capacit\u00e0.\nPubblicazioni.\nTra il 1985 ed il 1993, Mayfair ha pubblicato i seguenti manuali di regole, moduli d'avventura e sourcebook:\nDue libri, \"Moonshot\" (238) e \"Strangers in Paradise\" (239), contenevano sia i moduli che i sourcebook. Il \"Batman-Role Playing Game\" (299), invece, era un gioco a s\u00e9 stante.\nUn sourcebook di Sandman (262), uno di Flash (266), ed un quarto volume di \"Who's Who in the DC Universe\" (268) erano in programma per essere creati ma non vennero mai pubblicati. \nInoltre, per ragioni ignote, a nessuna pubblicazione venne assegnato il numero 236.\n\"Blood of Heroes\".\nMayfair Games alla fine vendette i diritti del \"Mayfair Exponential Game System\" alla Pulsar Games, che pubblic\u00f2 in seguito il gioco di ruolo \"Blood of Heroes\". \"Blood of Heroes\" \u00e8 derivato in gran parte dalla terza edizione di \"DC Heroes\" ma senza licenza per usare la propriet\u00e0 intellettuale della DC Comics. I personaggi marchiati DC furono invece rimpiazzati con nuovi personaggi creati appositamente per l'universo di \"Blood of Heroes\".\nUn'edizione successiva, \"Blood of Heroes: Special Edition\", incorpor\u00f2 un gran numero di modifiche nelle regole di gioco e molto materiale nuovo, spesso tratto da proposte della community online."}
{"id": "1419804", "revid": "2134764", "url": "https://it.wikipedia.org/wiki?curid=1419804", "title": "Nazionale di pallacanestro del Giappone", "text": "La nazionale di pallacanestro giapponese (\u30d0\u30b9\u30b1\u30c3\u30c8\u30dc\u30fc\u30eb\u7537\u5b50\u65e5\u672c\u4ee3\u8868), selezione dei migliori giocatori di pallacanestro di nazionalit\u00e0 giapponese, rappresenta il Giappone nelle manifestazioni internazionali di pallacanestro organizzate dalla FIBA. \u00c8 gestita dalla Japan Basketball Association.\nStoria.\nAffiliata alla FIBA dal 1936, la nazionale giapponese ha partecipato a sei edizioni dei giochi olimpici, tra cui la prima a cui era presente il basket nel 1936, e a quattro edizioni dei Campionati Mondiali, senza per\u00f2 mai ottenere risultati di rilievo.\nNei Campionati asiatici, dove conta 28 presenze, ha ottenuto tutte le sue vittorie: quattordici medaglie, delle quali due ori, cinque argenti e sette bronzi."}
{"id": "1419805", "revid": "124371808", "url": "https://it.wikipedia.org/wiki?curid=1419805", "title": "Alfonso d'Aragona (1481-1500)", "text": "\u00c8 noto per essere stato il secondo marito di Lucrezia Borgia, figlia del papa Alessandro VI.\nBiografia.\nGiovinezza.\nSecondo gli usi della famiglia aragonese di Napoli, Alfonso ricevette un'eccellente educazione umanistica. Il suo primo precettore fu Giuniano Maio, dell'Accademia Pontaniana. Successivamente fu istruito dal letterato fiorentino Raffaele Brandolini, anche detto \"Lippus Brandolinus\" perch\u00e9 soggetto a una grave malattia agli occhi che lo condusse alla cecit\u00e0. Il Brandolini lo defin\u00ec \"l'infelice adolescente\". Brandolini, come il fratello Aurelio morto di peste nel 1497, era membro della nobilt\u00e0 fiorentina e faceva parte degli eremiti agostiniani. Rimasto a vivere a Roma, dove Alfonso d'Aragona trascorse il periodo del matrimonio con Lucrezia Borgia, continu\u00f2 a vederlo frequentemente e conserv\u00f2 sempre per il giovane l'affetto protettivo del buon maestro.\nSin dall'infanzia Alfonso si trov\u00f2 implicato nella crisi che colp\u00ec la sua dinastia. Durante l'occupazione francese il padre fugg\u00ec in Sicilia dove mor\u00ec. Alfonso si batt\u00e9 per il ritorno al trono del fratellastro Ferdinando II di Napoli, che mor\u00ec un anno dopo la sua ascesa. Il successore, Federico I di Napoli zio di Alfonso, gli affid\u00f2 i primi incarichi di una certa responsabilit\u00e0; nel 1497 Alfonso assunse la luogotenenza generale in Abruzzo.\nMatrimonio.\nPapa Alessandro VI volle il matrimonio della figlia Lucrezia con Alfonso come base per poter poi far sposare Cesare con Carlotta d'Aragona e avere cos\u00ec un punto d'appoggio nel regno di Napoli. Quando si present\u00f2 nell'Urbe per il matrimonio, venne descritto come \u00abl'adolescente pi\u00f9 bello che si sia mai visto a Roma\u00bb.\nLe nozze furono celebrate, dopo una complessa trattativa sulla dote di Lucrezia, il 21 luglio 1498, alla presenza dei familiari del Vaticano, del cardinale Ascanio Sforza, dei cardinali Giovanni Borgia e Giovanni Lopez e del vescovo Giovanni Marrades, a palazzo Santa Maria in Portico. Il capitano spagnolo Giovanni Cervillon tenne la spada snudata sulla testa dei giovani sposi durante la celebrazione del rito. Il 5 agosto fu celebrata una seconda cerimonia.\nTentata fuga da Roma.\nLa politica internazionale dei Borgia cambiava rapidamente: non pi\u00f9 interessato a Napoli, Cesare intraprese una politica filofrancese sposando Charlotte d'Albret. Alfonso d'Aragona, duca di Bisceglie, era preoccupato dell'alleanza del Papa con la Francia: era infatti stato messo all'erta da Ascanio Sforza, che alla fine di luglio lascer\u00e0 Roma per andare a combattere i francesi a fianco del fratello Ludovico il Moro, dagli ambasciatori spagnoli e napoletani, e da sua sorella Sancia.\nNon sentendosi pi\u00f9 sicuro a Roma, il 2 agosto 1499 Alfonso lasci\u00f2 in segreto la citt\u00e0 e Lucrezia incinta di sei mesi per recarsi nelle terre dei Colonna, amici di re Federico, e poi a Napoli. A Genazzano scrisse alla moglie affinch\u00e9 lo raggiungesse. La lettera per\u00f2 cadde nelle mani di Alessandro VI. Il Papa invi\u00f2 il capitano spagnolo Giovanni Cervillon presso il re di Napoli, Federico, a trattare il ritorno del duca di Bisceglie, con promesse sull'avvenire di Alfonso. Si venne a stabilire che verso la met\u00e0 di settembre questi avrebbe raggiunto la sposa; cosa che avvenne a Spoleto la sera del 19 settembre 1499. Il 23 settembre, insieme alla consorte, si recava a Nepi, nel castello tornato di propriet\u00e0 del Papa, dove li aspettava lo stesso Alessandro VI. Il 14 ottobre tornarono a Roma e il 1\u00ba novembre, nacque il figlio della coppia, che l'11 novembre fu battezzato dal cardinale napoletano Carafa con il nome di Rodrigo d'Aragona.\nPrima aggressione.\nIl 15 luglio 1500 Alfonso d'Aragona era andato a visitare la moglie e la sorella e si era trattenuto a cena con il suocero. Salutati i familiari, usciva dal Vaticano passando dalla porta sotto la loggia della benedizione; era accompagnato da un gentiluomo di camera, Tommaso Albanese, e da uno staffiere. Nei pressi del palazzo di Santa Maria in Portico venne aggredito. Alfonso coraggiosamente si difese mostrando la tecnica dell'eccellente scuola d'armi napoletana, ma alla fine cadeva coperto di ferite alla testa, alle spalle e alla coscia. Nel frattempo lo staffiere a gran voce chiamava i soccorsi e cercava di trascinare il corpo sanguinante del suo padrone prima verso il palazzo di Santa Maria in Portico e poi, visto che su di loro continuava a incombere un grave pericolo, verso il Vaticano.\nAlbanese gli copriva la ritirata. Fortunatamente le porte del palazzo pontificio si aprirono in tempo e la guardia papale mise in fuga le ombre assassine. I contemporanei raccontarono che Alfonso d'Aragona fu portato a braccia dai soldati, coperto di sangue, lacero, col viso della morte, fino alla porta della sala dove Lucrezia stava conversando ancora con il padre e con Sancia. Quel poco di fiato che gli rimaneva fu usato per denunciare il suo aggressore, ma la moglie non lo sent\u00ec in quanto svenne.\nDopo l'attentato, Alfonso era stato messo nella prima sala dell'appartamento della torre Borgia, affrescato da Pinturicchio. Lucrezia e Sancia dormivano su letti improvvisati a pochi passi dal ferito, lo assistevano e preparavano per lui il cibo su un fornello da campo affinch\u00e9 non venisse avvelenato. Erano di guardia, fuori dalla stanza, i medici del Papa e i pochi fidatissimi di casa Bisceglie, finch\u00e9 a essi si aggiunsero presto, mandati da re Federico, due celebri medici napoletani, Messere Galiano de Anna, chirurgo, e Messere Clemente Gactula, fisico. Alfonso si pot\u00e9 presto dire salvato dalle molte cure e dalla propria robusta giovinezza.\nCesare Borgia era andato a visitare il cognato e si diceva avesse mormorato fra i denti che \"le cose non riuscite a desinare sarebbero riuscite a cena\". Lucrezia, avvertendo il pericolo per il marito, aveva stabilito con re Federico di far partire Alfonso per Napoli appena egli avesse potuto viaggiare, pensando forse di accompagnarlo ella stessa o di raggiungerlo in un secondo tempo. Circolava voce che il mandante fosse proprio il cognato Cesare Borgia, affinch\u00e9 la sorella potesse essere utilizzata nuovamente come strumento politico matrimoniale. A conferma di questi sospetti c'\u00e8 da annotare l'episodio che vide protagonista l'inviato veneziano e papa Alessandro VI. Questi, dopo gran discorsi sulla innocenza del figlio, stretto dalle precise argomentazioni del suo interlocutore, aveva finito per dichiarare che, se il Valentino avesse vibrato il colpo, era segno che Alfonso se l'era meritato.\nFra i sospetti attendibili risultano anche gli Orsini, poich\u00e9 Alfonso simpatizzava con i Colonna, da tempo acerrimi nemici della nobile casata romana. La maggior parte degli indizi ricadeva per\u00f2 sul figlio del Papa spagnolo. Il Calmeta, che ospitava Albanese, scriveva in quei giorni alla duchessa di Urbino che il mandante dell'aggressione al duca di Bisceglie fosse il Valentino. Il celebre storico e cronista Sanudo scriveva \"\u201cnon si sa chi abbia fatto l'assassinio, ma si dice sia stata la stessa mano che ammazz\u00f2 il duca di Gandia\u201d\", ovvero Cesare Borgia.\nIl cronista napoletano Notar Giacomo segnala al 15 luglio la notizia e aggiunge che \"\u201cl'aveva fatto fare il Valentino per invidia\u201d.\" Il Cattaneo \u00e8 il pi\u00f9 chiaro di tutti: \"\u201cil mandante del delitto \u00e8 certo uno che pu\u00f2 pi\u00f9 di lui, signore e nipote di re vivo, figlio di re morto e genero del papa\u201d\": come dire il Valentino.\nAssassinio.\nProprio l'umanista cieco Raffaele Brandolini, nel pomeriggio del 18 agosto, scrive che il duca di Bisceglie stava nella sua stanza con pochi altri quando Cesare Borgia mandava una squadra di armati al comando di don Michelotto Corella con l'ordine di arrestare quanti si trovassero presso il cognato per rispondere di complotto antiborgiano preparato, diceva l'accusa, d'accordo con casa Colonna. Furono presi e imprigionati tutti gli uomini del giovane duca, compresi messer Clemente il medico e messer Galiano il chirurgo. Lucrezia e Sancia accorsero immediatamente per chiedere spiegazioni in merito. Michelotto rispose che non aveva cognizioni esatte e le invitava ad andare dal Papa, a due porte di distanza, a sollecitare da lui l'ordine di liberare i prigionieri prima che fossero condotti in fortezza. La soluzione sembrava non dare adito a sospetti ed era rafforzata dalle assicurazioni di papa Borgia e dalle maniere ingannevoli del Valentino nei giorni precedenti. L'inviato fiorentino riporta che il giovane Alfonso, ancora vacillante, si alz\u00f2 in piedi con la mano alzata come a domandare grazia. Michelotto parl\u00f2 in seguito di una caduta accidentale che avrebbe cagionato al giovane un'emorragia seguita da morte. Lucrezia e Sancia non ebbero nemmeno il permesso di vedere il corpo dell'assassinato, come non furono autorizzate a seguire il modesto funerale fatto fare in gran fretta la sera del 18 agosto. Al lume di venti torce, con poca compagnia di frati oranti sottovoce, l'arcivescovo di Cosenza, Francesco Borgia, accompagn\u00f2 la salma nella sepoltura in Santa Maria delle Febbri, piccola chiesa presso San Pietro che sorgeva nel luogo occupato poi dalla sacrestia della basilica. Cattanei e altri scrissero della disperazione di Lucrezia per la perdita.\nI familiari del duca di Bisceglie, arrestati il 18 agosto, attraversarono intanto giorni terribili: si disse che fossero stati messi alla tortura affinch\u00e9 confessassero il preteso complotto, ma non essendoci alcunch\u00e9 da confessare furono infine lasciati tornare a Napoli, cosa che, per chi era stato preso dalla morsa di Castel Sant'Angelo, aveva del miracoloso. Non tutti tornarono, per\u00f2: pochi giorni dopo l'assassinio di Alfonso, fu trovato morto sui prati di Castel Sant'Angelo Giovanni Maria Gazullo, fratello di madonna Tuscia e zio del duca di Bisceglie; lo si era fatto tacere per evitare che potesse parlare, forse aveva molto da dire\nLa giustificazione che Cesare diede al padre fu che Alfonso tramasse per ucciderlo. La notizia della morte violenta di Alfonso divenne presto di dominio pubblico, anche all'estero. Lucrezia venne fatta sposare di nuovo, due anni dopo, con il duca di Ferrara Alfonso I d'Este.\nDiscendenza.\nDal matrimonio con Lucrezia Borgia ebbe un figlio:\nNella cultura di massa.\nAlfonso d'Aragona \u00e8 stato interpretato da:"}
{"id": "1419811", "revid": "113072066", "url": "https://it.wikipedia.org/wiki?curid=1419811", "title": "Johann Stamitz", "text": "Biografia.\nJohann Wenzel Anton Stamitz nacque a Deutschbrod il 17 giugno 1717. Bench\u00e9 terzogenito, fu il primo tra i suoi fratelli a superare l'et\u00e0 infantile. Battezzato il 19 giugno 1717, nacque probabilmente un giorno o due prima del battesimo. Il nome riportato dal registro \u00e8 Jan Waczlaw Antonin Stamitz. Quella degli Stamitz era una famiglia d'artisti: il padre di Johann, Anton\u00edn Ign\u00e1c, fu organista presso la Chiesa del Decano prima di diventare mercante, proprietario terriero e consigliere comunale, e anche i tre fratelli Joseph Franti\u0161ek, Anton\u00edn Tade\u00e1\u0161 e V\u00e1clav Jan erano rispettivamente un pittore e due musicisti. Stamitz ricevette l'istruzione elementare a N\u011bmeck\u00fd Brod e la sua prima formazione musicale, con tutta probabilit\u00e0, da suo padre. Nel 1728 s'iscrisse al ginnasio gesuita di Jihlava, dove complet\u00f2 la formazione grazie ai Gesuiti di Boemia i cui allievi, per l'alto livello d'istruzione musicale loro impartita, si distinsero e primeggiarono in tutta Europa.\nStamitz trascorse l'anno accademico 1734 - 1735 nell'Universit\u00e0 di Praga. Dopo solo un anno, abbandon\u00f2 l'universit\u00e0 per intraprendere la carriera di violinista virtuoso. Sul periodo di sei anni che intercorse fra la partenza di Stamitz dall'universit\u00e0 (1735) e la sua nomina a Mannheim nel 1741 circa, non si hanno notizie certe.\nStamitz fu assunto dalla corte di Mannheim nel 1741 o nel 1742. Probabilmente la sua nomina avvenne durante la campagna boema e l'incoronazione di Carlo Alberto (Carlo VII), alleato dell'Elettore palatino. Nel gennaio del 1742 Stamitz si esib\u00ec a Mannheim in occasione dei festeggiamenti per le nozze di Carlo Teodoro, succeduto allo zio Carlo Filippo come Elettore palatino meno di un anno dopo; Carlo Alberto di Baviera fu ospite al matrimonio.\nA Mannheim Stamitz fece rapidamente strada, diventando \u201cErster Hoff Violinist\u201d o Primo violino di Corte nel 1743, ottenendo un aumento di stipendio da 200 a 900 gulden, pi\u00f9 di qualunque altro strumentista di Mannheim. Nel 1745 o nel 1746 ottenne il titolo di Concertmeister. Le accademie, in cui spiccavano la scuola di Mannheim e l'orchestra di Mannheim, costituivano la responsabilit\u00e0 principale del Concertmeister, e Stamitz aveva il compito di condurre le prove e dirigere le esecuzioni, eseguire concerti e comporre lui stesso. Il 27 febbraio 1750 fu nominato direttore della musica strumentale. Tra gli altri doveri di Stamitz figurava anche la supervisione e l'esecuzione di musica da camera e di alcune opere, balletti e funzioni religiose.\nStamitz si spos\u00f2 il 1\u00ba luglio 1744 con Maria Antonia Luneborn. Ebbero cinque figli: Carl Phillip, Maria Francisco, Anton Thadaus Nepomuk e due bambini che morirono in tenera et\u00e0.\nFu probabilmente nell'estate del 1754 che Stamitz intraprese un viaggio lungo un anno a Parigi, ivi esibendosi per la prima volta a un Concert Spirituel l'8 settembre 1754. Il successo che ottenne a Parigi lo indusse a pubblicare i suoi Trii orchestrali Op. 1, e forse altre opere in collaborazione con vari editori parigini.\nStamitz torn\u00f2 a Mannheim presumibilmente nell'autunno del 1755; mor\u00ec, trentanovenne, meno di due anni pi\u00f9 tardi. Il suo atto di morte riporta quanto segue:\nComposizioni.\nLe composizioni pi\u00f9 importanti di Stamitz sono le sue 58 sinfonie e i suoi dieci trii orchestrali. I trii orchestrali, bench\u00e9 spesso catalogati come sinfonie, sono in realt\u00e0 una via di mezzo tra la sinfonia e il trio da camera, e si possono suonare con o senza raddoppiamento delle parti. Stamitz compose anche concerti: tra questi, oltre a quelli numerosi per violino, ne figurano almeno due per clavicembalo, 12 per flauto, uno per oboe e uno per clarinetto, che \u00e8 uno dei primi per questo strumento (pare che i primi in assoluto siano i sei scritti da Johann Melchior Molter negli anni '40 del '700). Scrisse anche molta musica da camera per varie combinazioni strumentali e opere a otto voci; tra queste ultime ricordiamo la sua Messa in re, ampiamente diffusa, un pezzo in stile concertante di grande modernit\u00e0 per la sua epoca.\nPoich\u00e9 almeno cinque altri musicisti del XVIII secolo appartengono alla famiglia Stamitz, quattro dei quali della stessa famiglia di Johann, qualsiasi tentativo di catalogare i lavori di Stamitz \u00e8 quantomeno rischioso, soprattutto per via delle tante varianti in cui il nome viene riportato nei documenti. Infatti, se \u00e8 vero che non s'incontrano molte difficolt\u00e0 nel distinguere tra i lavori di Johann Stamitz e quelli dei suoi figli Carl e Anton, la somiglianza dei nomi \"Steinmetz\" e \"Stamitz\" ha provocato una considerevole confusione, perch\u00e9 almeno due altri compositori della famiglia \"Steinmetz\" vissero nel XVIII secolo.\nInnovazioni nel campo della Sinfonia classica.\nStamitz ampli\u00f2 l'orchestra rendendo obbligatori gli strumenti a fiato nella composizione delle sinfonie. Le sue opere attinenti a questo genere degli anni '50 sono scritte per otto parti: quattro strumenti ad arco, due corni, due oboi (sostituibili con flauti e clarinetti). I corni non costituiscono solo uno sfondo armonico per gli archi, ma sono anche voci soliste nei brani che Stamitz scrisse. Fu inoltre uno dei primi compositori ad affidare agli oboi parti indipendenti.\nLa principale innovazione di Stamitz in campo sinfonico, per\u00f2, \u00e8 l'adozione dei quattro movimenti, con un minuetto e un trio in terza posizione seguiti da un Presto o Prestissimo. Se \u00e8 vero che esistono esempi isolati di sinfonie con questa successione di movimenti, Stamitz fu il primo a impiegare sistematicamente questa successione: ben pi\u00f9 della met\u00e0 delle sue sinfonie, e nove dei suoi dieci trii orchestrali, sono in quattro tempi. Contribu\u00ec inoltre allo sviluppo della forma sonata.\nNelle sue composizioni si trovano, debitamente ampliati, tratti caratteristici dell'opera italiana. Da parte sua vi aggiunse procedimenti come estesi crescendo e altri effetti dinamici, e vi incorpor\u00f2 trame semplificate e spesso accordali, parti \"su misura\" per gli strumenti, ritmi armonici lenti e accordi semplici. Come le opere italiane, le composizioni di Stamitz posseggono un vigoroso senso del ritmo, specie nei passaggi in cui l'orchestra suona \"forte\", e una differenziazione tematica nell'ambito dell'esposizione."}
{"id": "1419812", "revid": "767487", "url": "https://it.wikipedia.org/wiki?curid=1419812", "title": "Tartu (comune rurale)", "text": "Tartu \u00e8 un comune rurale dell'Estonia meridionale, nella contea di Tartumaa. Il comune rurale (in estone \"vald\") amministra il contado della citt\u00e0 (in estone \"linn\") di Tartu, costituita comune a s\u00e9; capoluogo del comune rurale \u00e8 il borgo (in estone \"alevik\") di K\u00f5rvek\u00fcla.\nLocalit\u00e0.\nOltre al capoluogo, il comune comprende un altro borgo, L\u00e4hte, e 41 localit\u00e0 (in estone \"k\u00fcla\"):\nAovereArup\u00e4\u00e4EralaHaavaIgavereJ\u00f5usaK\u00e4rknaKastliKikivereKobratuK\u00fckitajaKukulinnaLammikuLombiMaramaaMetsanukaM\u00f6llatsiNigulaN\u00f5ela\u00d5viPuhtaleivaPupastvereSaadj\u00e4rveSaluSoek\u00fclaSoitsj\u00e4rveSojamaaSootagaTaabriTammistuTilaToolamaaV\u00e4\u00e4gvereVahiVasulaVeduVesneriViidikeVilussaareV\u00f5ibla"}
{"id": "1419813", "revid": "767487", "url": "https://it.wikipedia.org/wiki?curid=1419813", "title": "Portisco", "text": "Portisco \u00e8 una localit\u00e0 che fa parte del comune di Olbia, in provincia di Sassari. Si trova in prossimit\u00e0 del golfo di Cugnana e a poche centinaia di metri linea-mare da Porto Rotondo.\nBench\u00e9 non fosse una localit\u00e0 molto popolata, negli ultimi anni Portisco si \u00e8 fatta conoscere a livello nazionale grazie alla costruzione del moderno e attrezzato porto turistico (la marina di Portisco) dalla capienza di 589 posti barca e che viene utilizzato anche dai mega-yacht che navigano per la Costa Smeralda. Ma lo sviluppo ha riguardato anche le abitazioni ad uso turistico, grazie soprattutto alla posizione strategica di Portisco, a met\u00e0 strada tra le due localit\u00e0 pi\u00f9 importanti della Costa, vale a dire Porto Rotondo e Porto Cervo."}
{"id": "1419816", "revid": "123180303", "url": "https://it.wikipedia.org/wiki?curid=1419816", "title": "XIII (fumetto)", "text": "XIII \u00e8 una serie a fumetti franco-belga, scritta da Jean Van Hamme e disegnata da William Vance entrambi di nazionalit\u00e0 belga (con l'eccezione del volume 18, disegnato da Jean Giraud), pubblicata dalla editrice Dargaud a partire dal 1984, che ha per protagonista l'omonimo personaggio \"Numero XIII\".\nLa storia ruota attorno al protagonista smemorato (XIII appunto, anche detto Tredicesimo) che cerca di scoprire il suo passato nascosto. Ispirato al libro di Robert Ludlum \"Un nome senza volto\" (\"The Bourne Identity\", 1980), la serie a fumetti di \"XIII\" fu inizialmente pubblicata a puntate nella rivista belga \"Spirou\" nel 1984 e poi ripubblicata da Dargaud in volumi. \u00c8 stata tradotta in pi\u00f9 di quattordici lingue.\nLa serie ha riscosso grande successo in Francia e in Belgio, con milioni di copie vendute, diventando un vero e proprio oggetto di culto. Le sono stati anche dedicati un videogioco, una miniserie e una serie televisiva, loghi per telefoni cellulari e un francobollo emesso dalle poste nazionali del Belgio.\nIn Italia \"XIII\" ha esordito nel 1990 sul settimanale \"Lanciostory\" dell'Eura Editoriale. Due anni pi\u00f9 tardi l'Eura propose la serie su volume cartonato nella collana \"Euracomix\", ma le vendite stentavano a decollare. Dal 1999 la Panini Comics ha acquistato i diritti della serie e iniziato a ristampare i volumi secondo la scansione delle uscite francesi: cartonati di 48 pagine a colori, mentre l'Eura proseguiva la serializzazione a puntate sul settimanale, conclusasi nel 2008. A partire dalla fine del 2012 Aurea Editoriale (che nel frattempo aveva ereditato le pubblicazioni di Eura) ha ristampato tutta la prima serie in volumetti mensili in bianco e nero che contengono ciascuno due episodi. La ristampa si \u00e8 conclusa con il n. 10 pubblicato il 30 settembre 2013. Il volume 22 \"Ritorno a GreenFalls\" \u00e8 stato pubblicato da Panini Comics il 14 novembre 2013.\nNel 2015 Mondadori Comics inizia a serializzare con cadenza mensile dei volumi cartonati che raccolgono a 2 a 2 le storie della serie principale e gli episodi di XIII Mistery, side-stories che approfondiscono il passato dei personaggi principali della saga.\nTrama.\nLa serie completa \u00e8 composta da 19 volumi durante i quali si intrecciano le manovre fantapolitiche degli Stati Uniti d'America e le vicende di \"XIII\", uomo affetto da amnesia in seguito ad una ferita alla testa che cerca di ricostruire il suo passato partendo da un'unica traccia: la cifra romana XIII tatuata sulla clavicola sinistra.\nVolumi 1-5.\nLa serie comincia con un uomo che si risveglia su una spiaggia di Peacock Bay nella costa orientale degli Stati Uniti, si rende conto che soffre di amnesia, e solo il tatuaggio \"XIII\" sulla sua clavicola resta per collegarlo con il suo passato. In questi volumi gli autori conducono 'XIII' alla ricerca della sua identit\u00e0 e del suo passato, solo per trovare se stesso e affrontare la \"cospirazione del XX\", che mira a un colpo di Stato negli Stati Uniti. Questi volumi formano un arco chiuso di storia, che termina con la distruzione del \"XX\". Nel primo volume, XIII si risveglia a terra e si trova presto braccato da sicari per motivi a lui sconosciuti. Riesce a sfuggirgli e trova una sua fotografia, che lo ritrae in compagnia di una donna, sviluppata da un fotografo nella citt\u00e0 di Eastown. XIII parte per Eastown, dove identifica la donna sulla fotografia come Kim Rowland, vedova del capitano dell'Esercito degli Stati Uniti Steve Rowland. Andando all'indirizzo di Kim Rowland, XIII trova un messaggio nascosto lasciato da Kim, che dice che qualcuno soprannominato \"la Mangusta\" ha trovato traccia di lei e che aspetter\u00e0 XIII \"dove va l'indiano\". Ancora una volta braccato dai killer, XIII viene salvato dal colonnello Amos, un agente del governo che indaga sull'assassinio del Presidente degli Stati Uniti, William Sheridan. Il colonnello Amos ha un filmato che mostra XIII mentre uccide il presidente e cos\u00ec \u00e8 sicuro che ha catturato l'assassino, ma lui ignora ancora la sua vera identit\u00e0. XIII riesce a fuggire, e nella sua fuga, viene affrontato dalla mangusta, il capo degli assassini che stanno cacciando XIII.\nNel secondo volume, la ricerca di XIII per Kim Rowland porta alla sua cattura da parte dell'esercito del generale Carrington, che identifica XIII come Steve Rowland, marito di Kim Rowland ed ex-membro di una speciale unit\u00e0 operativa chiamata SPADS (Special Assault and Destroying Sections) creata da Carrington e comandata da Rowland quando probabilmente lui \u00e8 stato ucciso in un incidente in elicottero due anni prima. \"Rowland\" viene riportato a casa sua a Southbourg dall'aiutante di Carrington, il tenente Jones. Mentre suo padre, Jeremie Rowland, un ricco proprietario terriero, ed altri parenti non esprimono dubbio alcuno sulla sua identit\u00e0, XIII \u00e8 deluso di non trovare Kim l\u00ec. Amos viene ad incontrare XIII e lo ritiene ancora come suo primo sospettato dato che le sue impronte sono state trovate sul fucile del cecchino che ha sparato al presidente Sheridan. Ma mentre l'amnesia di XIII gli impedisce di essere di qualche utilit\u00e0 per trovare chi ha ordito l'assassinio di Sheridan, Amos lascia che XIII continui la ricerca di Kim Rowland perch\u00e9, dato che lei \u00e8 nascosta, sospetta che sappia qualcosa di importante. XIII finalmente riesce a trovare \"dove va l'indiano\", ma viene ingannato da Felicity, la giovane moglie Jeremie Rowland. Felicity uccide Jeremy Rowland e Matt, il nipote di Steve, incastrando XIII per gli omicidi, con lo scopo di ereditare la fortuna di Jeremy. XIII sfugge, tuttavia, alla polizia con Carrington e il tenente Jones e si riunisce con Kim nel suo nascondiglio. Kim gli rivela che anche lei \u00e8 tatuata come lui, con il numero XVII, e che lei non sa il vero nome di XIII, che ritiene non sia comunque Steve Rowland. Kim scompare mentre XIII viene arrestato dalla polizia, processato e giudicato colpevole per l'assassinio dei Rowlands, e condannato alla prigione di massima sicurezza.\nIl terzo volume inizia con XIII in una struttura per pericolosi criminali affetti da gravi infermit\u00e0 mentali. Nel frattempo il colonnello Amos, proseguendo nella sua inchiesta, inizia a rendersi conto che XIII non \u00e8 Steve Rowland, ma un sosia. Egli suppone che Steve Rowland \u00e8 stato davvero ucciso in azione e che XIII ha subito interventi di chirurgia plastica, assassinato il presidente Sheridan, e la Mangusta ha cercato di ucciderlo e lasciare agli investigatori un corpo che venisse identificato come Steve Rowland, per insabbiare l'inchiesta portandola ad un vicolo cieco. Il colonnello Amos richiede l'aiuto di Carrington per identificare le persone che hanno ricevuto una formazione speciale come militari di primo livello e che corrispondono all'aspetto di XIII, con lo scopo di scoprire l'identit\u00e0 reale di XIII. Carrington fornisce le generalit\u00e0 di una ventina di persone; uno di loro, un certo Ross Tanner, \u00e8 scomparso da due anni. Amos decide di lasciare XIII in carcere per averlo a portata di mano e curarlo per interrompere la sua amnesia. Il trattamento non riesce, e la Mangusta cerca di uccidere in prigione XIII. Per eludere il killer Mangusta, XIII tenta una evasione, che non riesce, ma Carrington e Jones riescono a portar fuori XIII.\nIl quarto volume inizia con il colonnello Amos che constata che Carrington ha inventato l'identit\u00e0 Tanner, e sospetta che fosse parte del complotto per uccidere il presidente Sheridan. XIII, sotto il nome di Ross Tanner, \u00e8 stato nascosto da Carrington in una struttura di formazione SPAD nel paese immaginario di San Miguel. Proseguendo la sua verifica degli archivi, il colonnello Amos constata che, nella tomba di un certo Jason Fly c'era infatti il corpo del vero capitano Steve Rowland, non ucciso in un incidente d'elicottero due anni prima ma da proiettili, poco dopo l'assassinio del presidente Sheridan. Supponendo ora che Rowland \u00e8 stato il vero assassino, Amos \u00e8 confuso sul reale ruolo di XIII, ma espone i fatti al giudice Allenby, che aveva individuato il corpo nello schianto d'elicottero come quello di Rowland e ora \u00e8 il capo delle indagini e come uno dei cospiratori era il numero VI. Amos chiede ad Allenby il nome del Numero I della congiura, ma Allenby viene ucciso dal killer della Mangusta, che stava poi per uccidere Amos quando \u00e8 colpito da Kim Rowland. Nel frattempo, un Sergente SPAD di nome Betty Barnowsky rivela a XIII che ha visto una volta Steve Rowland a Eastown, dopo la sua presunta morte nell'incidente in elicottero, in compagnia del colonnello SPAD Seymour Mac Call, come prova della sua appartenenza alla congiura. XIII, Barnowsky e Jones sfuggono ad un tentativo di assassinio da parte colonnello Mac Call, ma alla fine si perdono nella giungla di San Miguel.\nKim Rowland porta Amos dal direttore dell'FBI Carl Heideger e dal generale Carrington, per rivelare che, dopo la sua finta morte nello schianto dell'elicottero, Steve Rowland contatt\u00f2 la moglie Kim e la fece membro della cospirazione. Kim, non condividendo l'ideologia stessa della cospirazione ed essendo ex agente dell'FBI, segretamente ha avvertito il suo ex capo Heideger, che non fu comunque in grado di impedire l'assassinio del presidente Sheridan. Steve Rowland venne colpito dalla Mangusta per intralciare le indagini federali impegnate nella delicata, nonch\u00e9 difficoltosa, decostruzione del complotto, ma fugg\u00ec gravemente ferito e mor\u00ec poco dopo aver detto a Kim quello che era successo. Heideger e Carrington poi crearono un piano per far credere alla 'congiura dei XX' che Steve Rowland era sopravvissuto, in modo da attirare gli assassini della Mangusta, nella speranza di arrestarli e seguire le loro tracce al fine di identificare e, in seguito, arrestare tutti i congiurati. Per fare ci\u00f2 hanno trasformato Jason Fly nel sosia di Steve Rowland, ma poco dopo Jason \u00e8 scomparso (\u00e8 stato colpito alla testa, perdendo quindi la memoria... come visto all'inizio della storia). Inoltre Kim Rowland ha rivelato di essere la figlia di Carrington.\nAll'inizio del volume cinque, XIII, Jones e Barnowsky rapiscono il Marchese di Pr\u00e9seau, ricco proprietario terriero, per rubare il suo jet e ritornare negli Stati Uniti. Nel frattempo Carrington e Heideger sono stati arrestati dai congiurati, che si preparano ad eseguire un golpe prendendo il controllo del paese durante un'esercitazione militare su larga scala. XIII e le due donne si incontrano con il colonnello Amos, che li mette in contatto con Walter Sheridan, fratello del presidente assassinato William Sheridan nonch\u00e9 candidato alla Presidenza.\nSheridan aiuta XIII infiltrarsi nel centro militare delle operazioni, e insieme al Presidente Galbrain riescono in extremis a fermare la congiura. Ogni membro della cospirazione, ad eccezione dell'illustre Numero I, \u00e8 stato ucciso o catturato. Walter Sheridan \u00e8 eletto presidente. Kim Rowland resta dispersa per ragioni sconosciute. Alla fine di questo arco narrativo, XIII crede di aver trovato la sua vera identit\u00e0 in Jason Fly, ed \u00e8 pronto a continuare a vivere normalmente, anche se i ricordi non gli sono ancora del tutto ritornati.\nVolumi 6-8.\nNei seguenti volumi XIII riprende l'indagine sul suo passato. I Volumi sei e sette vedono XIII a Greenfalls, una citt\u00e0 di neve sulle Montagne Rocciose, dove la storia ruota intorno al destino di suo padre nei maccartiani anni cinquanta. XIII viene a sapere che suo padre, Jonathan Fly, \u00e8 stato assassinato dalla setta locale del Ku Klux Klan; dopo aver scoperto la vera identit\u00e0 del padre (MacLane, anzich\u00e9 Fly) XIII comincia a ricostruire la vita del genitore, ovvero di Jonathan MacLane, giornalista \"rosso\" che era dovuto fuggire dopo aver patito la dura ed impietosa caccia alle streghe di stampo maccartiano. La Mangusta \u00e8 ancora sulla pista di XIII con la benedizione degli assassini di Jonathan MacLane, ma XIII elude la caccia all'uomo riuscendo ad ottenere giustizia per l'assassinio di suo padre e facendo in seguito arrestare la Mangusta. Quest'ultimo rivela che era presente sullo yacht di Numero I e che \u00e8 stato proprio lui a sparare il proiettile che ha di fatto reso XIII amnesico, ma non ottiene nessuna informazione sul misterioso Numero I. La storia finisce con il labile sollievo per XIII per aver finalmente ritrovato la sua vera identit\u00e0 in Jason MacLane.\nNel volume 8 vediamo Jason ospite del neoeletto presidente Walter Sheridan che insiste nel volerlo assumere come agente speciale incaricato di far luce sull'identit\u00e0 del misterioso Numero I. Jason non sembra interessato all'incarico finch\u00e9 non scopre che la Mangusta \u00e8 evaso dal carcere. Comincia allora l'inchiesta e Jason incontra Frank Giordino, il successore di Heideger alla sicurezza nazionale, e gli chiede, l'autorit\u00e0 presidenziale \"Alpha\" alla mano, di consegnargli la lista delle imbarcazioni ormeggiate nella Peacok Bay la notte tra l'8 e il 9 novembre due anni prima alla stessa ora. Jason cerca in questa maniera di identificare lo yacht dove lui stesso rimase ferito alla testa, convinto che si tratti proprio dello yacht del Numero I. Jason pensa di aver rintracciato Kim (nel ranch di sua zia Amalia) e incontra Colonnello Amos al quale mostra lista delle imbarcazioni precisando che solo lui, Amos, la Mangusta e il Numero I sanno che lo yacht di quest'ultimo \u00e8 proprio sulla lista. Amos \u00e8 stupito nel notarvi proprio il nome dello yacht di Walter Sheridan, il Lady Bee. Prima di partire XIII chiede ad Amos due cose: informarsi sull'integrit\u00e0 dell'agente speciale Ned Bancroft e il nome dell'ospedale dove fu medicato il presidente Walter Sheridan dopo il fallito attentato durante il funerale di suo fratello. \u00c8 Washburne Hospital la prossima destinazione di Jason che \u00e8 riuscito a farsi accettare come paziente. Di notte, mentre \u00e8 indaffarato nel frugare nel dossier di Sheridan, viene colto di sorpresa da Irina, una killer russa al soldo della Mangusta, e riesce in extremis a fuggire al suo fuoco, aiutato proprio dall'agente Ned Bancroft, dopo averla gravemente ferita all'occhio con un pezzo di vetro. Jason incontra Amos e gli confida di non avere pi\u00f9 alcun dubbio sull'identit\u00e0 del Numero I: \u00e8 il presidente Sheridan!. A prova di ci\u00f2, come ha potuto leggere dal referto medico di Wally, \u00e8 proprio l'intervento chirurgico finalizzato al trapianto di pelle sulla clavicola. Appare chiaro che il \"ricovero forzato\" di Wally, in seguito all'attentato contro la sua persona, sia stato orchestrato da lui stesso al fine di eliminare il tattuaggio che possa incriminarlo. Proprio in quell'istante Jason e Amos vengono presi di mira dalla Mangusta che dall'alto dell'ULM (lo stesso da lui utilizzato per evadere dal carcere) riesce a colpire con un mitra Amos, prima di fuggire indisturbato. Gli agenti sparano in vano verso la Mangusta che si allontana mentre arrivano i soccorsi. XIII \u00e8 illeso e mentre accompagna Amos in ambulanza quest'ultimo gli rivela il nome del porto dove lo yacht Lady Bee \u00e8 ormeggiato: Northshore! Amos augura inoltre buona fortuna a Jason dicendogli: \"Scommetto su di te ragazzo mio... tredici contro uno!\"\nXIII, una volta a Northshore, osserva con i binocoli Sheridan sullo yacht ma \u00e8 sorpreso nell'incontrare Jones che anche lei cerca Kim. Jones riferisce a XIII che ha scoperto che Kim, stando a una foto trovata da sua zia Amalia, frequentava da studentessa l'attuale presidente Sheridan e che all'epoca era anche incinta. Queste nuove informazioni costituiscono per XIII un importante tassello che d\u00e0 forma e consolida la teoria che Sheridan avrebbe costretto Kim a fare il doppio gioco e Kim, temendo per l'incolumit\u00e0 di suo figlio, ha ottemperato suo malgrado. Jason, assieme ad una poco convinta Jones, decide di contattare Kim perch\u00e9 la ritiene l'unica persona che pu\u00f2 provare, oltre la Mangusta, che Sheridan \u00e8 in realt\u00e0 il Numero I.\nA bordo di un canotto, complice il buio della stessa notte, XIII si reca di nascosto su un'isola poco distante dopo aver scoperto che \u00e8 di propriet\u00e0 della moglie di Sheridan, Mrs Fitzsimmons. Dopo aver neutralizzato alcune guardie armate, XIII s'imbatte in Kim che, in preda ad un incontrollabile panico, gli rivela che \u00e8 stato attirato in una trappola ben architettata. XIII, davanti al rifiuto di Kim di fuggire con lui, la stordisce e la porta via di peso solo per essere fermato lui dalla Mangusta e Irina, che in precedenza si erano appostati vicino al canotto sulla battigia. XIII \u00e8 costretto ad arrendersi mentre la Mangusta fa esplodere a distanza la barca dove XIII aveva lasciato Jones. Sullo yacht di Sheridan la Mangusta conferma a XIII il tradimento di Kim e gli rivela che il piano \u00e8 quello di affondare il Lady Bee con all'interno XIII, Kim e Jones che la Mangusta aveva in precedenza catturato. Irina inietta agli ostaggi un potente sonnifero prima di abbandonare lo yacht assieme alla Mangusta. XIII ne approfitta per iniziare a gridare per svegliare Kim la quale, con grande fatica, lo aiuta a liberarsi poco prima di crollare a terra svenuta. XIII deve anche farsi un leggero taglio sulla mano per non soccombere all'incombente abbandono delle forze, trova un salvagente e vi aggancia saldamente un'ancora svenuta Jones. Si avverte una potente deflagrazione con conseguente ribaltamento del Lady Bee ma XIII riesce, nell'avvolgente acqua e fumo, ad salvarsi assieme a Jones pochi attimi prima dell'inesorabile affondo dello yacht.\nPoche ore pi\u00f9 tardi all'alba, Ned Bancroft riesce a trarre in salvo i due naufraghi. Alcune ore pi\u00f9 tardi, XIII \u00e8 ospite nello Studio Ovale dove Sheridan cinicamente gli confessa che sperava che Ned trovasse il suo cadavere invece di salvargli la vita. Aggiunge che il chirurgo che gli fatto il piccolo trapianto di pelle alla clavicola \u00e8 stato trovato morto la scorsa notte e che, adesso che anche Kim \u00e8 morta, XIII non pu\u00f2 pi\u00f9 provare niente. Alla domanda del perch\u00e9 della scelta di salvare Jones invece della \"pi\u00f9 utile\" Kim XIII risponde che si tratta di cose che uno stronzo come Wally non potr\u00e0 mai capire. Wally spinge oltre il suo cinismo chiedendo a XIII di lavorare per lui e riceve come risposta un cazzotto in faccia. Wally, accecato dalla rabbia e dal sangue che gli gronda dal naso, tuona furiose minacce di morte contro XIII che si era gi\u00e0 allontanato tranquillamente dallo Studio Ovale. XIII incontra Ned, lo ringrazia ed esce dalla Casa Bianca.\nVolumi 9-11.\nNel volume 9 ritroviamo XIII e Jones ospiti del Marchese de Pr\u00e9seau e sua moglie Betty Barnowsky presso la loro piantagione a San Miguel, in Sud America. XIII viene contattato da Padre Jacinto, convinto di aver riconosciuto in lui un certo Kelly Brian, un americano di origini irlandesi il quale, dopo una formazione militare speciale a Cuba, avrebbe raggiunto i ribelli santosisti, guidati da Jorge e Maria de Los Santos nel Costa Verde. Padre Jacinto spiega che Brian avrebbe quindi combattuto il regime del dittatore Ortiz il quale, in seguito ad un golpe ai danni del presidente socialista Jos\u00e9-Enrique Los Santos, avrebbe costretto i figli alla macchia. Brian li avrebbe raggiunti e in seguito sposato Maria combattendo con successo con i ribelli diventando una leggenda con il nome di battaglia El Cascador... poco prima di essere arrestato e giustiziato dal Colonnello Peralta, il capo della polizia segreta di Ortiz.\nQuesta storia spiegherebbe dunque il buco di 6 anni nella vita di Jason Fly e colmerebbe il tempo trascorso tra l'universit\u00e0 e l'inizio della sua missione per il controspionaggio americano che avrebbe potuto pagare Peralta per far credere alla morte del Cascador. Spiegherebbe inoltre come Jason abbia fatto ad imparare lo spagnolo e a combattere. Per saperne di pi\u00f9 XIII accetta la missione affidatagli da Padre Jacinto: travestirsi da Karl Meredith, un trafficante d'armi chimiche atteso da Ortiz (in precedenza eliminato da Padre Jacinto), e tentare di far evadere Maria, rinchiusa nella prigione segreta di Roca Negra.\nXIII si reca al Costa Verde dove conosce un universitario americano, il prof. Frederick Simmel. XIII scopre inoltre che la matrigna di Steve Rowland, Felicity, \u00e8 diventata l'amante di Ortiz facendosi chiamare Felicidad Moreno. Come da copione, XIII \u00e8 rapito dai ribelli guidati da Jorge de Los Santos, ovvero Angel. Quest'ultimo lo incarica di rapire Felicity per poterla scambiare con sua sorella Maria. Nel frattempo, inseguiti dalla polizia locale, Jone, Betty e il Marchese si recano al Costa Verde dove sono ospitati nella giungla a casa di un vecchio amico del marchese, un trafficante d'armi americano chiamato Sean Mullway... lo stesso cognome della madre di Jason Fly.\nXIII escogita un piano per rapire Felicity ma Peralta, informato dalla sua talpa presso i ribelli, ovvero la stessa talpa che in passato gli ha permesso di catturare El Cascador, tende una trappola a XIII e lo arresta sotto lo sguardo del Prof. Simmel. Quest'ultimo lavora per un'importante azienda americana che sembra ben inserita negli affari del Costa Verde.\nNel volume 10 vediamo XIII rinchiuso a Roca Negra dove viene torturato per mano del Colonnello Peralta. Jones e il Marchese, facendosi passare per delegati della Croce Rossa, arrivano in elicottero e attaccano la prigione. Si uniscono all'attacco Padre Jacinto e un commando dei ribelli che presto s'impadroniscono del forte liberando XIII. A Peralta non rimane che fuggire in elicottero con in ostaggio Maria ma XIII riesce a far schiantare il velivolo ritrovandosi da solo nella giungla con Maria... senza sapere se \u00e8 stato realmente un giorno Kelly Brian, alias El Cascador, suo marito.\nAngel riesce a salvare XIII e Maria ma imprigiona XIII, Jones, il Marchese, Betty e Mullway. XIII viene a sapere che Angel \u00e8 sostenuto dall'azienda americana Minerco, di cui Simmel \u00e8 il rappresentante nel Costa Verde. Il suo piano \u00e8 stato quello di architettare il tutto al fine di far credere al ritorno del Cascador nella persona di XIII e ridare cos\u00ec speranza al popolo del Costa Verde. Il piano di Simmel \u00e8 addirittura andato oltre: galvanizzati dal ritorno del loro eroe, i ribelli hanno riconquistato Puerto Pilar, massacrato Ortiz e portato Angel alla presidenza del paese. Angel propone ai prigionieri di scegliere tra la vita e l'esilio ma XIII, spinto dalla curiosit\u00e0 di conoscere la verit\u00e0 sul suo passato, preferisce restare e rimanere prigioniero.\nSi apre quindi il processo al Cascador, accusato da Angel di tradimento. L'avvocato difensore \u00e8 Mullway che rivela tutta la macchinazione di Angel durante il dibattimento accusandolo di essere proprio lui la talpa di Peralta che aveva denunciato El Cascador, geloso della sua grande popolarit\u00e0 e carisma. Angel avrebbe in seguito ceduto lo sfruttamento del germanio (minerale dieci volte pi\u00f9 caro dell'uranio) alla Minerco in cambio del suo appoggio alla rivoluzione. Messo davanti al fatto compiuto Angel sceglie di togliersi lavita sparandosi. XIII \u00e8 naturalmente assolto ma le soprprese per lui non finiscono qui perch\u00e9 Mullway ha altre rivelazioni che lo riguardano direttamente: in effetti, non \u00e8 un caso che abbia lo stesso cognome della madre di Jason Fly. Mullway dice che \u00e8 in realt\u00e0 il padre biologico di XIII e che deve ora raccontargli tutta la storia.\nIl volume 11 comincia con Sean Mullway che racconta la storia della sua famiglia... Un giorno, nel 1905, tre amici immigrati irlandesi, Liam MacLane, George Mullway e Jack Callahan, sposano le tre figlie di Henry \"Daddy\" O'Keefe: Jenny, Kate e Beth. Daddy, come regalo di nozze, regala un orologio d'argento a ciascuno dei generi. Una sera nel 1910 un incendio doloso ordito dalla malavita italiana uccide Daddy, la moglie e il nipotino Jimmy, figlio di Jack e Beth. Liam, George e Jack si vendicano uccidendo Don Vitale, boss locale prima di fuggire dalla citt\u00e0, inseguiti dai killer della mafia. Le tre sorelle O'Keefe riprendono l'attivit\u00e0 di famiglia ma sotto la protezione forzata della famiglia Giordino che ha combinato matrimoni con i suoi figli maschi. Tom MacLane, figlio di Liam e padre di Jonathan (futro padre adottivo di XIII) mor\u00ec in un campo di prigionia giapponese durante la guerra del Pacifico. Francis Mullway, figlio di George e padre di Sean, si tolse invece la vita in seguito alla depressione di cui soffriva.\nMolti anni dopo Sean ricevette una lettera da Liam MacLane, ancora in vita dopo aver lasciato la famiglia 50 anni prima. Vi scrive che dopo l'uccisione di Don Vitale nel 1910 lui, Jack e George avevano raggiunto le truppe di Pancho Villa durante la rivoluzione messicana. Dopo un periodo di feroci combattimenti i tre seppero di una cassaforte contenente 100\u00a0000 pesos d'oro custodita da un'unit\u00e0 dell'esercito messicano. L'idea era quella di rapinare le guardie armate e rientrare con il tesoro negli Stati Uniti dove poter ricominciare una nuova vita con le proprie famiglie. Il colpo riusc\u00ec e fu una vera mattanza di soldati. Tuttavia sulla strada del ritorno Jack fu ucciso da alcuni banditi mentre George si anneg\u00f2 nel Rio Grande con tutto tesoro. Liam vide nella morte dei suoi amici e nella conseguente perdita del tesoro una punizione divina e decise di farsi monaco in un monastero nel Costa Verde.\nAlla luce di queste rivelazioni Sean decise di interessarsi al ritrovamento del tesoro. Mentre si accingeva a partire per la sua caccia conobbe Carla Giordino, figlia di Deborah O'Keefe e Giambattista Giordino. I due s'innamorarono e, nonostante il parere contrario dei suoi genitori e del clan Giordino, si sposarono e Carla rimase incinta. Una sera Sean trov\u00f2 in casa il fratello di lei Frank, il futuro consigliere del Presidente Walter Sheridan alla Sicurezza Nazionale, e in un acceso diverbio presto degenerato in colluttazione tra i due dalla pistola di Frank part\u00ec uno sparo che colp\u00ec Carla, incinta all'ottavo mese. Frank fugg\u00ec dall'appartamento lasciando un disperato Sean con la sfortunata donna che ebbe comunque il tempo di dar la luce a suo figlio prima di morire. Sean, accusato dell'omicidio di sua moglie, affida il neonato prima a sua sorella Margareth (che morir\u00e0 alcuni mesi dopo) e a suo cugino Jonathan MacLane che chiamer\u00e0 il bambino Jason. Ed \u00e8 qui che inizia la storia di XIII...\nSean racconta di come si \u00e8 messo alla caccia del tesoro con l'aiuto del Marchese de Pr\u00e9seau, conosciuto in Messico. Sean aveva capito che il tesoro era stato nascosto in Messico e che avrebbe potuto trovarne l'ubicazione esatta solo con l'aiuto dei tre orologi d'argento, decodificandone quanto era stato inciso dai tre amici. Sean possedeva gi\u00e0 quelli di Jack e di George, quest'ultimo rinvenuto presso una chiesa sul Rio Grande. Tuttavia, dopo 30 anni di ricerche, Sean non riusciva ancora ad identificare la tomba di Liam ed il terzo orologio.\nRitorno al presente. Maria de Los Santos, la nuova presidente del Costa Verde, affida a XIII una nuova missione: contrastare il Colonnello Peralta il quale, a capo di fedeli lealisti del regime di Ortiz, minaccia di riconquistare il paese attaccando la capitale Puerto Pilar. XIII e Padre Jacinto, a notte fonda e sotto una pioggia battente, devono in pratica far esplodere il ponte di Rio Marana al fine di far guadagnare tempo al nuovo regime. Tuttavia l'operazione non si svolge come previsto: Padre Jacinto rimane ucciso dal fuoco dei soldati e XIII viene costretto ad arrendersi. L'operazione \u00e8 destinata al totale fallimento quando di colpo si sente nel buio della notte un assordante rombo: \u00e8 Jones che arriva nella notte piovosa a bordo di un caccia US liberando un missile a guida laser che distrugge il ponte uccidendo Peralta, decretando cos\u00ec la fine della minaccia. Le forze lealiste depongono le armi arrendendosi durante i giorni successivi, suggellando il completo successo della rivoluzione Santosista.\nRisulter\u00e0 determinante per le sorti della rivoluzione e del paese l'intervento aereo armato di Jones ma quest'ultima non \u00e8 solo venuta per fungere da provvidenziale deus ex-machina: chiede infatti a XIII di accompagnarla urgentemente negli Stati Uniti perch\u00e9 i suoi servigi sono tassativamente richiesti per fermare la follia di una persona che conosce molto bene: il Generale Carrington.\nVolumi 12-13.\nIl volume 12 inizia con la cerimonia di avvicendamento a capo dello Stato Maggiore Interarmi che vede nel Generale Wittaker, afroamericano, il prossimo capo in seconda (dopo il Presidente) di tutte le forze armate statunitensi. Il Generale Carrington, durante l'importante passaggio di consegne tenutosi in forma privata, riesce a rapire il presidente Sheridan e fugge barricandosi in una base nel deserto del Nevada. Grazie ad avanzati sistemi di difesa e la minaccia di utilizzare il nucleare, un disperato Carrington mantiene a debita distanza interi battaglioni speciali americani mentre il nuovo capo di Stato Maggiore, il Generale James Wittaker subito il comando cercando di avviare delicati negoziati. Carrington chiede l'intervento di XIII e Jones i quali sono richiamati dal Costa Verde dal Vice-Presidente.\nCarrington d\u00e0 appuntamento ai suoi pi\u00f9 fidati soldati \"l\u00e0 dove va l'indiano\". XIII e Jones colgono l'allusione e riescono a far perdere le loro tracce. Nella baita sul lago ritrovano il Colonnello Amos il quale li informa che Carrington \u00e8 venuto a sapere che Sheridan era il Numero I della congiura e che aveva ordito l'eliminazione di sua figlia Kim. Carrington intende quindi processare Sheridan per i suoi crimini durante un dibattito mediatizzato dal vivo. Tuttavia gli serve la testimonianza della Mangusta che XIII e Jones sono stati incaricati di catturare. L'arresto del vecchio e spietato killer avviene nelle isole Bahamas dopo che \u00e8 stato faticosamente necessario sbarazzarsi di Irina Svetlanova, il suo pericoloso tenente.\nXIII, Jones, Amos e la Mangusta arrivano in Nevada. Prima di oltrepassare il perimetro di sicurezza Frank Giordino, il capo della NSA, simulando un battibecco ravvicinato con la Mangusta, riesce ad infilare nella camicia del killer un revolver imbottito con un potente esplosivo al plastico. Comincia il processo, seguito in diretta da milioni di americani che fungeranno da giuria popolare secondo il Generale. Carrington rivela che sua figlia Kim, il cui corpo \u00e8 stato ripescato dopo l'affondamento del Lady Bee per opera della Mangusta e che versa ormai in uno stato vegetativo in seguito a un coma cerebrale, gli avrebbe recapitato documenti a prova del criminoso coinvolgimento di Sheridan. Nelle fasi concitate che seguono la Mangusta riesce a prendere in ostaggio Jones ed interrompere la diretta del processo e il relativo flusso video. Jones riesce tuttavia a liberarsi dalla presa della Magusta facendogli cadere il revolver, prontamente raccolto da Sheridan che ora tiene tutti sotto tiro. XIII, Jones e Carrington si allontanano mentre Sheridan, incapace di uccidere i tre spara tre colpi a bruciapelo all'insolente Mangusta che non ha mancato di evidenziarne la codardia. Mentre Sheridan corre per raggiungere la squadra d'intervento, la Mangusta, con l'estremo delle forze, riprende a trasmettere confessando la veridicit\u00e0 di quanto detto durante il processo e rivelando l'esistenza e l'ubicazione di nuove prove, davanti a milioni di telespettatori attoniti. Fuori dalla base, nella tenda di comando strategico Wittaker e Giordino assistono a queste dichiarazioni e il capo della NSA, intenzionato a far tacere la Mangusta, corre ad attivare l'esplosivo uccidendo accidentalmente Sheridan, il quale era ormai a pochi passi dai soccorsi.\nLe squadre d'intervento irrompono nei locali della base. Prima di fuggire Carrington si ferma commosso vicino al letto dove Kim \u00e8 intubata, in profondo coma. Dopo alcuni istanti spegne le macchine che la tenevano in vita e raggiunge Jones e Amos per rintacciare Colin, suo nipotino, figlio di Kim e Sherdian. XIII decide invece di restare e chiudere i conti con Giordino, l'assassino di sua madre ma viene arrestato e gli si notifica che non potr\u00e0 avvalersi della protezione del nuovo presidente. Dovr\u00e0 invece essere processato per l'omicidio del Presidente Walter Sheridan.\nIl volume 13 ripercorre l'inchiesta di Warren Glass et Ron Finkelstein, giornalisti al New York Daily, che ricostruiscono cronistoria della congiura dei XX fino alle circostanze della recente morte del Presidente Walter Sheridan. Tutto lascia pensare che la versione ufficiale sia falsa: Steve Rowland non era un killer solitario e il processo allestito da Ben Carrington non era insensato e che il Presidente Sheridan non \u00e8 morto lo stesso giorno per via dei postumi di un tumore al cervello. Sfortunatamente, pi\u00f9 i due giornalisti s'avvicinavano alla verit\u00e0 pi\u00f9 l'ombra della minaccia degli uomini di Giordino, nuovo capo della NSA si faceva sentire.\nQuando Ron rimane ucciso a Miami Warren fugge in Europa. Eludendo la stretta sorveglianza riesce ciononostante a far recapitare al suo caporedattore Randolf McKnight il dossier che aveva preparato con Ron. Oltre a fornire una biografia dettagliata di tutti i protagonisti del caso, questo dossier sfocia su due conclusioni: Walter Sheridan era a capo della cospirazione che ha portato all'assassinio di suo fratello; la misteriosa spia smemorata XIII \u00e8 un personaggio chiave in tutto il caso. Tuttavia, Warren e Ron non erano riusciti a chiarire se XIII, Jason Fly e Kelly Brian fossero la stessa persona.\nCome se ci\u00f2 non bastasse, Stephen Dundee, editore al New York Daily non d\u00e0 il nulla osta al suo caporedattore McKnight per mandare in stampa il dossier senza ulteriori prove. Warren \u00e8 quindi costretto a rischiare facendo ritorno a New York per difendere le sue tesi. Durante il suo viaggio viene ucciso da Jessica Martin, una delle killer di Giordino.\nIl dossier XIII \u00e8 definitivamente sepolto.\nVolumi 14-16.\nDurante il processo segreto di XIII, Frank Giordino afferma di possedere la deposizione di Sean Mullway nella quale lo stesso dichiara che XIII non sarebbe Jason Fly bens\u00ec Seamus O'Neil, un membro dell'IRA e amico del vero Jason. Seamus avrebbe raggiunto la ribellione Santosista sotto il falso nome di Kelly Brian dopo la morte accidentale di Jason. Il tribunale speciale dichiara quindi XIII colpevole del sequestro e dell'assassinio del Presidente Sheridan e lo condanna all'ergastolo, da scontare in una struttura segreta assieme ad altri membri della congiura dei XX.\nDanny Finkelstein, giovane reporter nonch\u00e9 fratello di Ron Finkelstein e ossessionato dalla trama attorno al misterioso XIII, segue a distanza il trasferimento di XIII verso il carcere. Il convoglio viene attaccato da uomini armati mascherati e il prigiorniero viene rapito da Jessica, colei che ha giustiziato i giornalisti Warren Glass e Ron Finkelstein. Occorre ricordare che se da una parte Jessica lavora ufficialmente per Giordino dall'altra obbedisce innanzitutto agli ordini della sua amante Irina Svetlanova. Dopo la morte della Mangusta Irina aveva creato Executor, una multinazionale di killer professionisti che lavorano su commissione. Irina, avendo perso l'uso dell'occhio destro e orfana del suo mentore la Mangusta, cova dietro i suoi grandi occhiali neri cos\u00ec tanto odio nei confronti di XIII che lo ha fatto rapire per vendicarsi di lui di persona, preferendo non lasciarlo al suo destino, magari venendo a sapere che \u00e8 morto in carcere per mano di qualcun altro. Ma sulla nave di Irina, adibita a centro di comando, XIII non si ritrova da solo bens\u00ec c'\u00e8 con lui, a condividere la nuova prigionia, Danny, rapito anch'esso da Jessica perch\u00e9 ha voluto ficcare troppo il naso riaprendo la pericolosa inchiesta dei due giornalisti assassinati.\nIl macabro piano di Irina \u00e8 semplice: all'alba lasciare fuggire XIII e Danny ammanettati e buttati su un piccolo canotto a motore dando loro alcune ore di tempo di fuga prima di sguinzagliare sulle loro tracce Jessica e tre dei suoi uomini. I due fuggitivi si allontanano velocemente dalla nave e spariscono nella fitta nebbia navigando a vista. Dopo qualche minuto in vicinanza a quello che sembra un inospitale isolotto roccioso XIII e Danny si accorgono che il canotto \u00e8 minato e si tuffano nelle gelide acque pochissimi attimi prima della sua esplosione. Le tracce lasciate dai due fuggitivi portano gli inseguitori (arrivati in elicottero) sul punto del disastroso naufragio e si mettono a sorvolare l'isolotto. Dopo molte peripezie e pericolose arrampicate e corse sfrenate nella natura selvaggia XIII trova in un rifugio un vecchio revolver carico e riesce comunque ad uccidere uno ad uno tutti i tre uomini di Irina abbattendo l'elicottero facendo cos\u00ec fallire la spietata caccia all'uomo. Una stordita Jessica sopravvive miracolosamente allo schianto del velivolo ma \u00e8 ormai lontana dalle sue prede. XIII \u00e8 illeso e ora pu\u00f2 tranquillamente liberarsi dalle manette e separarsi dallo sfortunato Danny portandolo in ospedale perch\u00e9 ferito alla spalla da una pallottola vagante. XIII in seguito decide di sparire dalla circolazione dirigendosi verso la frontiera messicana con l'intento di raggiungere un porto sicuro e ritrovare i suoi unici amici Jones e Carrington, rifugiatisi in precedenza presso la piantagione Pr\u00e9seau a San Miguel. Quello che XIII ignora \u00e8 che Jessica e gli uomini di Giordino, con il prezioso ausilio degli enormi mezzi tecnologici messi a loro disposizione, lo hanno gi\u00e0 rintracciato avendo individuato ogni sua traccia fino al suo arrivo nella piccola repubblica sudamericana.\nOpere derivate.\nNel 2003 la storia dei primi cinque volumi \u00e8 stata adattata in un videogioco dal titolo omonimo che \u00e8 stato distribuito su diverse piattaforme.\nNel 2008 XIII, interpretato da Stephen Dorff \u00e8 stato protagonista di una miniserie TV in due episodi di produzione franco-canadese, a cui ha fatto seguito una serie televisiva omonima, giunta alla seconda stagione, con parte dello stesso cast, dove XIII viene per\u00f2 interpretato dall'attore Stuart Townsend."}
{"id": "1419819", "revid": "547034", "url": "https://it.wikipedia.org/wiki?curid=1419819", "title": "Etilendiammina", "text": "L'etilendiamina \u00e8 un composto organico con formula &lt;chem&gt;C2H8N2&lt;/chem&gt;.\nTende dal giallo pallido all'incolore, e ha l'odore tipico dell'ammoniaca. \u00c8 una base debole, completamente solubile in solventi polari come acqua o etanolo. In soluzione acquosa ha la capacit\u00e0 di complessare alcuni ioni metallici come il rame, il nichel e il cobalto, formando addotti colorati. \u00c8 molto reattiva, e forma prontamente composti con acidi carbossilici, acidi grassi, alcoli, glicoli, solfuro di carbonio, mentre forma sali solubili in acqua se viene a contatto con acidi inorganici.\nSintesi.\n\u00c8 prodotta dalla reazione diretta dell'ammoniaca con l'1,2-dicloroetano, secondo la seguente reazione di sostituzione nucleofila:\nL'etilendiammina viene anche prodotta industrialmente trattando 1,2-dicloroetano con ammoniaca sotto pressione a 180\u00a0\u00b0C in mezzo acquoso:\nIn questa reazione si genera acido cloridrico, che forma un sale con l'ammina. L'ammina viene liberata mediante l'aggiunta di idrossido di sodio e pu\u00f2 quindi essere recuperata mediante distillazione. La dietilentriammina (DETA) e la trietilentetrammina (TETA) si formano come sottoprodotti.\nUn'altra via che porta all'etilendiammina comporta la reazione di etanolammina e ammoniaca:\nQuesto processo comporta il passaggio dei reagenti gassosi su un letto di un catalizzatore eterogeneo di nichel.\nPu\u00f2 essere prodotto in laboratorio dalla reazione di glicole etilenico e urea.\nL'etilendiammina pu\u00f2 essere purificata mediante trattamento con idrossido di sodio per rimuovere l'acqua prodotta in seguito dalla distillazione..\nApplicazioni.\nL'etilendiammina viene utilizzata in grandi quantit\u00e0 per la produzione di molti prodotti chimici industriali. Forma derivati con acidi carbossilici (compresi gli acidi grassi), nitrili, alcoli (a temperature elevate), agenti alchilanti, solfuro di carbonio, aldeidi e chetoni. A causa della sua natura bifunzionale, avendo due ammine, forma facilmente eterocicli come le imidazolidine.\nPrecursore di agenti chelanti, farmaci e prodotti agrochimici.\nUn derivato pi\u00f9 importante dell'etilendiammina \u00e8 l'agente chelante EDTA, che \u00e8 derivato dall'etilendiammina attraverso una sintesi di Strecker che coinvolge cianuro e formaldeide. L'idrossietiletilendiammina \u00e8 un altro agente chelante commercialmente significativo. Numerosi composti e farmaci bioattivi contengono il legame &lt;chem&gt;N-CH2-CH2-N&lt;/chem&gt;, inclusi alcuni antistaminici. I sali di etilenebisditiocarbammato sono fungicidi; alcuni di essi contenenti imidazolina sono derivati dall'etilendiammina.\nFarmaceutica.\nL'etilendiammina \u00e8 un ingrediente del comune farmaco broncodilatatore aminofillina, dove serve a solubilizzare il principio attivo della teofillina. L'etilendiammina \u00e8 stata utilizzata anche in preparazioni dermatologiche, ma \u00e8 stata rimossa da alcuni enti a causa della dermatite da contatto.[11] Quando utilizzato come eccipiente farmaceutico, dopo somministrazione orale la sua biodisponibilit\u00e0 \u00e8 di circa 0,34, a causa di un sostanziale effetto di primo passaggio. Meno del 20% viene eliminato per escrezione renale.\nGli antistaminici derivati dall'etilendiammina sono la pi\u00f9 vecchia delle cinque classi di antistaminici di prima generazione, a cominciare dal \"piperoxan aka benodain\", scoperto nel 1933 presso l'Istituto Pasteur in Francia, e comprendente anche mepiramina, tripelennamina e antazolina. Le altre classi sono derivati di etanolammina, alchilammina, piperazina e altri (principalmente composti triciclici e tetraciclici correlati a fenotiazine, antidepressivi triciclici, nonch\u00e9 la famiglia delle ciproeptadina-fenindammine).\nRuolo nei polimeri.\nL'etilendiammina, poich\u00e9 contiene due gruppi amminici, \u00e8 un precursore ampiamente utilizzato di vari polimeri. I condensati derivati dalla formaldeide sono plastificanti. \u00c8 ampiamente utilizzato nella produzione di fibre di poliuretano. La classe dei dendrimeri, quella della poliamidoammine (PAMAM), deriva dall'etilendiammina.\nChimica di coordinamento.\nL'etilendiammina \u00e8 un noto ligando chelante bidentato per composti di coordinazione, con i due atomi di azoto che donano le loro coppie solitarie di elettroni quando l'etilendiammina funge da ligando. In chimica inorganica \u00e8 spesso abbreviato con la scritta \"en\", come per esempio accade per lo ione tris(etilendiammino)cobalto(III): &lt;chem&gt;[Co(en)3]^{3+}&lt;/chem&gt; \nSicurezza.\nL'esposizione alla etilendiamina pu\u00f2 causare irritazioni alla pelle; \u00e8 contenuta in alcuni prodotti commerciali, come creme per la pelle e pertanto alcune persone possono contrarre reazioni allergiche a questo composto chimico. A meno che non sia strettamente contenuta, l'etilendiammina liquida rilascia vapori tossici e irritanti nell'ambiente circostante, specialmente per riscaldamento. I vapori reagiscono con l'umidit\u00e0 dell'aria per formare una caratteristica nebbia bianca, estremamente irritante per la pelle, gli occhi, i polmoni e le mucose."}
{"id": "1419822", "revid": "64525", "url": "https://it.wikipedia.org/wiki?curid=1419822", "title": "Etilendiamina", "text": ""}
{"id": "1419824", "revid": "1543377", "url": "https://it.wikipedia.org/wiki?curid=1419824", "title": "Iain Pears", "text": "Ha studiato al Wadham College e al Wolfson College, entrambi di Oxford (citt\u00e0 dove vive tuttora).\nHa lavorato per anni come giornalista per la \"Reuters\" prima di dedicarsi alla scrittura a tempo pieno.\nScrive principalmente romanzi storici."}
{"id": "1419825", "revid": "2176804", "url": "https://it.wikipedia.org/wiki?curid=1419825", "title": "Parco eolico", "text": "In ingegneria energetica un parco eolico, o anche fattoria del vento (calco dall'inglese \"wind farm\"), pi\u00f9 raramente centrale eolica, \u00e8 un insieme di aerogeneratori (comunemente detti centrali o torri eoliche, e meno correttamente turbine, pale eoliche o mulini a vento) localizzati in un territorio delimitato e interconnessi tra loro, che producono energia elettrica sfruttando l'energia del vento. La generazione di energia elettrica varia in funzione del vento e della capacit\u00e0 generativa degli aerogeneratori.\nDescrizione.\nIn un parco eolico i singoli generatori elettrici di ogni aerogeneratore sono interconnessi con una linea di collegamento a media tensione (generalmente 34,5 kV) e con un sistema di comunicazione per il controllo e monitoraggio remoto. L'energia elettrica prodotta a media tensione viene poi convertita in alta tensione tramite un trasformatore in una sottostazione elettrica di trasformazione ed immessa nella rete elettrica di trasmissione in corrispondenza di una cabina primaria.\nL'energia elettrica generata dagli impianti varia da installazione a installazione e dipende strettamente dal numero e dalla potenza nominale dei singoli aerogeneratori, dalle condizioni di ventosit\u00e0 del sito e dalla presenza di eventuali vincoli di sito. In molti casi riescono a coprire il fabbisogno elettrico dei comuni ospitanti garantendo anche un surplus energetico da cui l'operatore trae il profitto dell'investimento.\nUn parco eolico pu\u00f2 essere \"on-shore\" (sulla terraferma) oppure \"off-shore\" (sul mare). I primi sono posti tipicamente in zone aperte o su rilievi collinari o montuosi, i secondi sul mare vicino a zone costiere. Sono possibili anche parchi eolici con aerogeneratori di tipo minieolico, in genere con potenze elettriche generate inferiori, ma minor impatto ambientale. \nSono spesso oggetto di contestazione per l'impatto paesaggistico, l'inquinamento acustico in alcuni casi e l'azione di disturbo sull'avifauna.\nIn Italia uno dei pi\u00f9 importanti parchi eolici \u00e8 stato per molto tempo quello di Poggio Imperiale (in Puglia), operativo dal 2009 con una potenza installata di 30 MW. Dal 2011 per\u00f2 il primato per capacit\u00e0 produttiva \u00e8 passato a un parco eolico ubicato in Sardegna, tra Buddus\u00f2 e Al\u00e0 dei Sardi, che ha una potenza installata di 160 MW.. Vanno inoltre menzionati i numerosi parchi eolici ubicati nel basso Molise, quello di Montemurro in Basilicata e i parchi eolici calabresi, tra cui quello di Isola Capo Rizzuto, oggetto di una lunga vicenda giudiziaria. Altri parchi eolici sono in attesa di autorizzazione.\nEolico on-shore e near-shore.\nL'eolico on-shore (su terraferma) \u00e8 il tipo pi\u00f9 diffuso, anche per motivi storico-tecnologici. Posizionati in genere almeno a 3\u00a0km dalla costa, tipicamente su colline, alture o comunque in zone aperte e ventose, questi impianti coprono un range di potenze prodotte molto esteso (da 20\u00a0KW a 20\u00a0MW) e possono essere connessi sia alla rete \"pubblica\" come quella dell'Enel, sia su una rete isolata per alimentare utilizzatori locali. Una delle configurazioni pi\u00f9 diffuse \u00e8 la \"grid-connected\".\nNel caso del near-shore si tratta invece di impianti distanti meno di tre chilometri dalla costa, tipicamente sull'entroterra, oppure sul mare, ma con distanze che non superano i 10\u00a0km dalla costa. Il sottoinsieme che \u00e8 installato sulla terraferma ha caratteristiche simili alla on-shore in termini di range di produzione (da 20\u00a0Kw a 20\u00a0MW) mentre l'insieme in ambiente marino tipicamente garantisce potenze prodotte nell'ordine dei MW in configurazione \"grid-connected\". Oltre al parco eolico on-shore e near-shore c'\u00e8 anche il parco eolico Wind farm (fattoria del vento) il quale \u00e8 un territorio con decine di torri munite di eliche. I generatori eolici sono distanziati per evitare interferenze reciproche: in genere si calcola una distanza pari a dieci volte il diametro delle pale.\nMolti dei pi\u00f9 grandi parchi eolici onshore operativi sono situati negli Stati Uniti. \nEolico off-shore.\nCon l'espressione \"eolico \"off-shore\"\" si intendono gli impianti installati ad alcune miglia dalla costa di mari o laghi, per meglio utilizzare la forte esposizione alle correnti di queste zone. Alcune difficolt\u00e0 sono legate all'intralcio verso la navigazione, tale per cui sono posti usualmente lontano da rotte navali importanti.\nLa Spagna ha effettuato uno studio di fattibilit\u00e0 della durata di un anno sull'intero territorio nazionale per determinare le aree maggiormente ventilate e con continuit\u00e0 e quindi i siti candidati all'installazione di centrali di taglia medio-grande. La Spagna ha esteso le misurazioni mediante centraline fisse e mobili anche a tutta la costa, oltre che a zone collinari e di montagna, preferendo l'eolico \"off-shore\". Dopo aver diffuso microimpianti nelle singole abitazioni e un decentramento energetico, ora si realizzano pochi impianti centralizzati per la produzione di alcuni gigawatt per parco eolico.\nAd Havsui, in Norvegia, sorger\u00e0 il pi\u00f9 grande impianto eolico \"off-shore\" al mondo, che potr\u00e0 fornire 1,5 gigawatt di potenza elettrica.\nNel Regno Unito verr\u00e0 realizzata un'estesa serie di generatori \"off-shore\" entro il 2020 in grado di produrre abbastanza corrente elettrica da alimentare le utenze domestiche. Il piano prevede impianti per 20 gigawatt che si aggiungeranno agli 8 gigawatt di impianti gi\u00e0 deliberati. Nel 2008 il Fondo di inversioni della corona britannica, che possiede le aree marittime della Gran Bretagna, fino a circa 20\u00a0km dalla costa, con il programma Clipper's Britannia Project, ha deciso di investire in grandi aerogeneratori \"off-shore\" di potenza superiore ai 5 megawatt.\nIl primo impianto eolico off-shore in Italia era previsto in Molise, in mare Adriatico a circa tre chilometri dalla costa tra Vasto e Termoli, per una capacit\u00e0 installata di 162\u00a0MW. Il progetto \u00e8 stato bloccato nel 2007 a seguito del parere negativo della giunta regionale.\nLe turbine \"offshore\" galleggianti potranno essere installate anche in siti marini molto profondi. Imitando la tecnologia delle piattaforme petrolifere, le turbine eoliche galleggianti vengono installate in mare aperto e sfruttano i venti costieri. Il progetto usa un sistema di ancoraggio a tre punti mediante cavi in acciaio ancorati al fondale, simile a quello utilizzato nelle piattaforme petrolifere. La Hydro, societ\u00e0 norvegese che opera nel settore energia, ha collocato un prototipo di questa turbina vicino Karm\u00f8y, isola a sud est della Norvegia ed eventualmente vicino ad una installazione petrolifera con l'obiettivo di rifornirla di energia rinnovabile.\nProgettazione.\nIl progetto di un'installazione eolica prevede una fase iniziale di valutazione delle caratteristiche di ventosit\u00e0 (vento medio) del sito scelto attraverso il monitoraggio dell'intensit\u00e0 e della costanza/regolarit\u00e0 del vento con installazione di anemometri per un tempo statisticamente significativo (almeno un anno). Tale fase fa parte dunque dello studio di fattibilit\u00e0 tecnico-economico volto a garantire l'efficacia del progetto in termini di ritorno dell'investimento.\nUna volta validato il sito si passa alla fase di pianificazione e dimensionamento cio\u00e8 alla scelta del tipo di impianto ovvero del numero di aerogeneratori, del loro posizionamento ottimizzato sull'area di interesse in funzione delle caratteristiche di ventosit\u00e0 e di non interferenza tra generatori, del tipo di aerogeneratore, dell'altezza della torre, della dimensione del rotore ecc... concludendosi con la fase di realizzazione vera e propria. Completano l'infrastruttura gli inevitabili componenti elettrici per l'allaccio alla rete elettrica (cavi elettrici) fino alla cabina elettrica con le relative opere civili o gli eventuali sistemi di accumulo."}
{"id": "1419828", "revid": "767487", "url": "https://it.wikipedia.org/wiki?curid=1419828", "title": "T\u00e4htvere", "text": "T\u00e4htvere \u00e8 un comune rurale dell'Estonia meridionale, nella contea di Tartumaa. Il centro amministrativo \u00e8 il borgo (in estone \"alevik\") di Ilmatsalu.\nLocalit\u00e0.\nOltre al capoluogo, il comune comprende un altro borgo, M\u00e4rja, e 10 localit\u00e0 (in estone \"k\u00fcla\"):\nHaage - Ilmatsalu - Kandik\u00fcla - Kardla - Pihva - Rahinge - R\u00f5hu - T\u00e4htvere - T\u00fcki - Vorbuse"}
{"id": "1419830", "revid": "767487", "url": "https://it.wikipedia.org/wiki?curid=1419830", "title": "Vara (Estonia)", "text": "Vara \u00e8 un comune rurale dell'Estonia meridionale, nella contea di Tartumaa. Il centro amministrativo \u00e8 l'omonima localit\u00e0 (in estone \"k\u00fcla\").\nLocalit\u00e0.\nOltre al capoluogo, il comune comprende altre 27 localit\u00e0:\nAlaj\u00f5e - \u00c4tte - Kargaja - Kauda - Keressaare - Koosa - Koosalaane - Kusma - Kuusiku - Matjama - Meoma - Metsakivi - Mustametsa - Papiaru - Pilpak\u00fcla - P\u00f5dra - P\u00f5ldmaa - P\u00f5rgu - Praaga - Rehemetsa - S\u00e4rgla - Selgise - Sookalduse - T\u00e4hemaa - Undi - V\u00e4lgi - Vanaussaia"}
{"id": "1419835", "revid": "38120", "url": "https://it.wikipedia.org/wiki?curid=1419835", "title": "Une Vie", "text": ""}
{"id": "1419838", "revid": "1684799", "url": "https://it.wikipedia.org/wiki?curid=1419838", "title": "V\u00f5nnu", "text": "V\u00f5nnu \u00e8 un comune rurale dell'Estonia meridionale, nella contea di Tartumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 12 localit\u00e0 (in estone \"k\u00fcla\"):\nAgali - Ahunapalu - Hammaste - Imste - Issaku - Kannu - K\u00f5nnu - Kurista - L\u00e4\u00e4niste - Liisp\u00f5llu - Rookse - Terikeste"}
{"id": "1419841", "revid": "287204", "url": "https://it.wikipedia.org/wiki?curid=1419841", "title": "Bucephala albeola", "text": "Il quattrocchi minore (\"Bucephala albeola\", Linnaeus 1758) \u00e8 una piccola anatra marina americana del genere \"Bucephala\".\nDescrizione.\nMisurano 32\u201340\u00a0cm di lunghezza e pesano 270-550 grammi, con i maschi pi\u00f9 grandi delle femmine. Con una media di 35,5\u00a0cm di lunghezza e 370 grammi di peso, si contendono con l'Anas crecca il titolo di anatra americana pi\u00f9 piccola.\nI maschi adulti hanno la testa scura con un grosso cappuccio bianco dietro all'occhio ed un corpo in prevalenza bianco con il dorso nero. Le femmine adulte hanno la testa bruna con una macchia bianca pi\u00f9 piccola dietro all'occhio ed un corpo in prevalenza bruno. In inglese viene chiamato \"Bufflehead\" (tradotto suona come \"testa di bisonte\") \u00e8 la combinazione di \"buffalo\" (bufalo) e di \"head\" (testa), in riferimento alla strana forma bulbosa della testa di questa specie.\nDistribuzione e habitat.\nSono migratori e la maggior parte sverna sulle acque costiere riparate o sulle acque continentali aperte della costa orientale e occidentale del Nordamerica e negli Stati Uniti meridionali. I quattrocchi minori sono visitatori estremamente rari dell'Europa occidentale.\nIl loro habitat di nidificazione \u00e8 costituito dai laghi e dagli stagni di foresta dell'Alaska e del Canada, compresi quasi interamente nell'habitat della foresta boreale o taiga.\nRiproduzione.\nNidificano nelle cavit\u00e0 degli alberi, usando spesso vecchi nidi di picchio settentrionale o di picchio pileato, occasionalmente a 425 metri dall'acqua. L'uccello azzurro montano (\"Sialia currucoides\"), la rondine arboricola (\"Tachycineta bicolor\") e lo storno europeo (\"Sturnus vulgaris\") competono con loro per i nidi ed \u00e8 stato registrato il caso di una femmina di quattrocchi islandico (\"Bucephala islandica\") che uccise una femmina adulta di quattrocchi minore e la sua nidiata. Preferiscono le cavit\u00e0 pi\u00f9 piccole, dal momento che offrono una minore competizione con i quattrocchi pi\u00f9 grandi. Una nidiata pu\u00f2 variare da 5 a 10 uova. Le uova sono generalmente di circa 36,3\u00a0mm di larghezza e 50,6\u00a0mm di lunghezza, con un peso in media di circa 37,4 grammi. Il periodo di incubazione varia dai 28 ai 33 giorni, durante i quali la femmina \u00e8 piuttosto sollecita. In base alle localit\u00e0, possono sopravvivere dal 45% al 5% delle covate, in seguito a fattori come temperatura fredda, pioggia, competitori (per es. svassi o altre anatre) o predatori (come il luccio settentrionale). La femmina abbandona il nido dopo 5 o 6 settimane, e i piccoli mettono le penne tra i 45 e i 55 giorni di et\u00e0.\nAlimentazione.\nQuesti uccelli tuffatori vanno alla ricerca di cibo sott'acqua. In acque dolci si nutrono soprattutto di insetti e, in acque marine, si nutrono in prevalenza di crostacei e molluschi. In alcuni luoghi anche piante acquatiche e uova di pesce spesso costituiscono un'importante fonte di cibo.\nConservazione e predatori.\nI quattrocchi minori non tendono a riunirsi in grandi stormi; i gruppi sono solitamente limitati a pochi individui (meno di 10). I predatori degli adulti comprendono il falcone pellegrino (\"Falco peregrinus\"), il gufo delle nevi (\"Nyctea scandiaca\"), l'aquila calva (\"Haliaeetus leucocephalus\"), il grande gufo cornuto (\"Bubo virginianus\") e il falco di Cooper (\"Accipiter cooperii\"). Le femmine possono venire uccise nel nido da mammiferi, come donnole (\"Mustela\" spp.) o visoni (\"Mustela vison\"), e da altri quattrocchi per la competizione dei nidi.\nIn Nordamerica ogni anno vengono uccisi dai cacciatori di anatre pi\u00f9 di 70.000 teste di bufalo, animali probabilmente cacciati in numero eccessivo, sebbene costituiscano solamente tra l'1 e il 2% della selvaggina da penna acquatica cacciata in Nordamerica. Oltre alla caccia alle anatre, l'incuria ambientale \u00e8 l'altro maggiore rischio per questo uccello, dal momento che le foreste boreali vengono abbattute sempre di pi\u00f9. Sebbene i quattrocchi minori nidifichino anche in scatole-nido fabbricate dall'uomo, hanno ancora bisogno del loro habitat forestale."}
{"id": "1419842", "revid": "1610933", "url": "https://it.wikipedia.org/wiki?curid=1419842", "title": "Testa di bufalo", "text": ""}
{"id": "1419844", "revid": "1437331", "url": "https://it.wikipedia.org/wiki?curid=1419844", "title": "Artemio Prati", "text": "Biografia.\nNacque a Pontenure, in provincia e diocesi di Piacenza, il 21 febbraio 1907. \nFu ordinato sacerdote il 15 marzo 1930 dal vescovo Ersilio Menzani.\nIl 31 dicembre 1952 fu nominato vescovo di Carpi. Ricevette l'ordinazione episcopale il 24 febbraio 1953 a Salsomaggiore, nella chiesa di San Vitale, consacrante il cardinale Adeodato Piazza, O.C.D., coconsacranti gli arcivescovi Umberto Malchiodi e Vigilio Federico Dalla Zuanna, O.F.M.Cap.\nPartecip\u00f2 a tutte le sessioni del Concilio Vaticano II, istitu\u00ec 7 nuove parrocchie in diocesi e comp\u00ec numerose visite pastorali.\nDopo un trentennale ministero episcopale, rassegn\u00f2 le dimissioni per raggiunti limiti di et\u00e0 il 7 aprile 1983, rimanendo vescovo emerito di Carpi.\nMor\u00ec a Piacenza il 4 marzo 2004; fu sepolto nella cripta dei vescovi della cattedrale di Carpi.\nGenealogia episcopale.\nLa genealogia episcopale \u00e8:"}
{"id": "1419845", "revid": "287204", "url": "https://it.wikipedia.org/wiki?curid=1419845", "title": "Doda", "text": ""}
{"id": "1419846", "revid": "767487", "url": "https://it.wikipedia.org/wiki?curid=1419846", "title": "\u00dclenurme", "text": "\u00dclenurme \u00e8 un comune rurale dell'Estonia meridionale, nella contea di Tartumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende un altro borgo, T\u00f5rvandi, e 12 localit\u00e0 (in estone \"k\u00fcla\"):\nK\u00fclitse - Laane - L\u00e4ti - Lemmatsi - Lepiku - \u00d5ssu - R\u00e4ni - Reola - Soinaste - Soosilla - T\u00e4svere - Uhti"}
{"id": "1419858", "revid": "66387", "url": "https://it.wikipedia.org/wiki?curid=1419858", "title": "Grande Ufficiale", "text": ""}
{"id": "1419860", "revid": "2030671", "url": "https://it.wikipedia.org/wiki?curid=1419860", "title": "John McCabe", "text": "McCabe fu studioso e autore su Shakespeare, ma \u00e8 universalmente noto come unico biografo di Stan Laurel e Oliver Hardy, noti in Italia come Stanlio e Ollio.\nConobbe i due comici a Birmingham, alla fine del 1953, dopo uno dei loro spettacoli teatrali. L'idea di un libro sulla coppia nacque da questi primi, timidi incontri. Cominci\u00f2 con due interviste a Oliver Hardy, le uniche esistenti del famoso comico. McCabe inoltre sarebbe stato amico e confidente di Stan Laurel nei suoi ultimi anni.\nPubblicato per la prima volta nel 1961, \"Mr.Laurel and Mr. Hardy\" fu un importante volume di storia del cinema sul quale si sono basate tutte le successive biografie della famosa coppia comica, e che praticamente contribu\u00ec alla rinascita dell'interesse della critica nei loro confronti. McCabe scrisse due nuove biografie individuali sulla coppia, \"The Comedy World of Stan Laurel\", del 1974, e \"Babe: The Life of Oliver Hardy\", del 1989. Un quarto libro, \"Laurel &amp; Hardy\", pubblicato la prima volta nel 1975, venne scritto da McCabe assieme a Al Kilgore e Richard Bann. Infine egli fu tra i fondatori del club che riunisce i fan della coppia, \"Sons of the Desert\", nato nel 1964, il cui statuto venne scritto assieme allo stesso Stan.\nMcCabe era noto come un biografo del cinema. Oltre a Laurel e Hardy, scrisse libri interessanti su James Cagney (1976), Charlie Chaplin (1978) e George M. Cohan.\nPer lungo tempo fu professore alla Lake Superior State University, nel Michigan.\nSi spos\u00f2 per quattro volte; la terza moglie fu Rosina Lawrence, partner di Laurel e Hardy in due film del 1937: \"I fanciulli del West\" e \"Scegliete una stella\".\nQuando McCabe mor\u00ec, i \"Sons of the Desert\" stavano compiendo i 40 anni di attivit\u00e0."}
{"id": "1419862", "revid": "112150441", "url": "https://it.wikipedia.org/wiki?curid=1419862", "title": "Ghicet di Sea", "text": "Il Ghicet di Sea (2.735\u00a0m s.l.m.) \u00e8 un passo alpino collocato nelle Alpi Graie.\nCaratteristiche.\nIl punta di valico si trova tra l'Albaron di Sea (a nord-ovest) e la Punta Rossa di Sea (a sud-est). Collega con sentiero particolarmente impegnativo l'alta val d'Ala con la val grande di Lanzo.\nDalla val d'Ala \u00e8 raggiungibile partendo dal pian della Mussa, passando per il rifugio Citt\u00e0 di Ciri\u00e9 e costeggiando a sud lungamente i contrafforti dell'Uia di Ciamarella. Dalla val grande di Lanzo \u00e8 raggiungibile partendo dall'abitato di Forno Alpi Graie e percorrendo il lungo \"Vallone di Sea\".\nOrografia.\nSecondo la classificazione orografica SOIUSA il Ghicet di Sea separa il \"sottogruppo della Ciamarella\" dalla \"cresta del Mondrone\", entrambi appartenenti al Gruppo Ciamarella-Mondrone."}
{"id": "1419864", "revid": "95410561", "url": "https://it.wikipedia.org/wiki?curid=1419864", "title": "Giro della Provincia di Siracusa 1998", "text": "Il Giro della Provincia di Siracusa 1998, prima edizione della corsa, si svolse il 1\u00ba marzo 1998, per un percorso totale di 184 km. Venne vinto dall'italiano Nicola Minali che termin\u00f2 la gara in 4h40'10\".\nPercorso.\nPartenza e arrivo a Siracusa, dopo aver attraversato la parte meridionale della Provincia, cio\u00e8 Cassibile, Avola, Pachino, Rosolini, Noto (altezza massima: 437 in localit\u00e0 Villa Vela), Canicattini Bagni, Floridia e Belvedere di Siracusa, ed aver percorso, per due volte, un circuito cittadino nei pressi della zona archeologica del quartiere Neapolis."}
{"id": "1419865", "revid": "1488558", "url": "https://it.wikipedia.org/wiki?curid=1419865", "title": "Gaetano Ardizzoni", "text": "Biografia.\nPoeta, letterato e patriota, prese parte alle manifestazioni civili della citt\u00e0. \nFu amico di Giovanni Verga, di Mario Rapisardi, di poeti e uomini illustri, fu tra i pi\u00f9 attivi sostenitori del ritorno a Catania della salma di Vincenzo Bellini, e fece parte della Commissione incaricata di prenderla in consegna, a Parigi. \nIn quella occasione fece porre una targa coi suoi versi sulla tomba vuota di Bellini e, il 23 settembre 1876, tenne un discorso sul Bellini al Palazzo Municipale sui progressi delle arti, e delle influenze che l'opera del compositore catanese esercit\u00f2 sul teatro lirico moderno.\nArdizzoni fece parte di istituzioni letterarie e umanitarie. \nFu antologizzato in \"Poesie moderne, 1815-1887\" di Raffaello Barbiera e in \"Poeti siciliani del secolo XIX: raccolta, ordinata e preceduta da un proemio\" di Francesco Guardione ."}
{"id": "1419867", "revid": "95410560", "url": "https://it.wikipedia.org/wiki?curid=1419867", "title": "Giro della Provincia di Siracusa 1999", "text": "Il Giro della Provincia di Siracusa 1999, seconda edizione della corsa, si svolse il 28 febbraio 1999, per un percorso totale di 192\u00a0km. Venne vinto dall'italiano Alessandro Baronti che termin\u00f2 la gara in 5h24'34\".\nPercorso.\nDopo la partenza da Siracusa, si proseguiva per Priolo Gargallo, Melilli, Carlentini, Lentini, Francofonte, Buccheri (altezza massima: 875 ), Ferla, Cassaro, Solarino, Floridia, Belvedere e si chiudeva a Siracusa, con un circuito cittadino nei pressi della zona archeologica del quartiere Neapolis."}
{"id": "1419869", "revid": "1924342", "url": "https://it.wikipedia.org/wiki?curid=1419869", "title": "Hate That I Love You", "text": "Hate That I Love You \u00e8 una canzone pop cantata da Rihanna ed \u00e8 il quarto singolo, registrato nel 2007 ed uscito in Italia il 6 aprile 2008, estratto dall'album \"Good Girl Gone Bad\". Inoltre, negli USA \u00e8 stato distribuito il 28 agosto 2007, mentre in UK il 12 novembre 2007.\nLa canzone \u00e8 in collaborazione con il cantante Ne-Yo, che ha gi\u00e0 lavorato in passato con Rihanna nella canzone \"Unfaithful\" da lui scritta. Il 21 agosto 2007, \u00e8 uscita nelle radio americane. La canzone \u00e8 prodotta da Stargate, che avevano gi\u00e0 prodotto anche \"Unfaithful\", \"Sexy Love\" e \"So Sick\" di Ne-Yo e \"Irreplaceable\" di Beyonc\u00e9.\nVisto l'ottimo successo che la canzone ha ottenuto in Spagna con 3 dischi di platino, \u00e8 stata realizzata anche una versione spagnola del brano intitolata \"C\u00f3mo Odio Amarte\" (traduzione dall'inglese) in duetto con David Bisbal che canta in spagnolo la parte interpretata da Ne-Yo.\nCritiche.\n\"Hate That I Love You\" ha ricevuto recensioni positive da parte della stampa musicale. Taila Kraines da BBC Music l'ha definito un duetto moderno straordinariamente semplice. Il \"The New York Times\" ha definito il duetto vivace.\nVideo musicale.\nRihanna, con il regista Anthony Mandler ha girato il video Hate That I Love You a Los Angeles il 13 agosto 2007. Il Video era in premi\u00e8re sul sito ufficiale dal 24 settembre 2007, ma ha debuttato a \"Total Request Live\" il 1\u00ba ottobre dello stesso anno ed \u00e8 entrato direttamente alla n\u00b0 9 sino ad arrivare alla numero 1.\nIl video inizia con Rihanna sdraiata su un letto dentro ad un appartamento o ad una stanza di un hotel, mentre Ne-Yo cammina su una strada.Rihanna inizia a cantare le prime strofe della canzone e intanto Ne-Yo al primo ritornello ha raggiunto l'edificio dove si trova Rihanna. A questo punto Rihanna inizia a vestirsi, indossa una gonna con movimenti molto sensuali, e con un'alternanza di scene, ritroviamo Rihanna vicino alla balconata a cantare. Subito dopo indossa un cappotto nero e lascia la sua stanza; intanto Ne-Yo entra nell'edificio e si dirige verso l'ascensore. Quando si vedono si sorridono a vicenda e passano senza parlare. Rihanna va al di fuori della costruzione dove si trova un'automobile, mentre Ne-Yo bussa alla porta della sua ragazza. Rihanna apre lo sportello dell'auto e Ne-Yo viene accolto dalla fidanzata e sta per baciarla. Poi si vede che Rihanna \u00e8 in macchina, sorride al suo arrivo, rivelando che sono loro.\nCi sono scene sensuali con la cantante distesa sul letto dell'hotel con addosso un reggiseno color ambra, distesa su una panca o alzata che fa dei movimenti delicati col viso o le braccia. Alcune volte solleva le braccia e guarda lo schermo; altre invece, \u00e8 alzata con una luce soffusa rossastra, o ancora distesa o che china all'indietro il viso col reggiseno addosso."}
{"id": "1419870", "revid": "1543377", "url": "https://it.wikipedia.org/wiki?curid=1419870", "title": "Calkin\u00ed", "text": "Calkin\u00ed \u00e8 uno degli 11 comuni dello stato della Campeche, Messico; si estende per un'area di 2.324,4 km\u00b2 con una popolazione di 56.537 abitanti secondo il censimento del 2015.\nConfina al nord e a est con lo stato messicano dello Yucat\u00e1n; a sud con il comune di Hecelchak\u00e1n e a ovest con il Golfo del Messico.\nIl nome deriva dalle parole maya \"cal\" (gola) e \"kin\" (sole), e il suffisso \"i\" equivale alla preposizione \"del\": calkini = gola del sole.\nLocalit\u00e0 principali.\nA capo del comune c'\u00e8 la citt\u00e0 di Calkin\u00ed con 14.934 abitanti; tra le altre localit\u00e0 citiamo:"}
{"id": "1419886", "revid": "287204", "url": "https://it.wikipedia.org/wiki?curid=1419886", "title": "Avlona (Peloponneso)", "text": "Avlona () \u00e8 un ex comune della Grecia nella periferia del Peloponneso di 2.626 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Trifyllia."}
{"id": "1419889", "revid": "119820359", "url": "https://it.wikipedia.org/wiki?curid=1419889", "title": "Radio Company", "text": "Radio Company \u00e8 un'emittente radiofonica con sede legale a Padova e studi a Noventa Padovana in Via Salata 58.\nStoria.\nNasce nel 1987 dalla fusione di \"Radio Studio Padova\" e \"Rete 99\" da un'idea di Mauro Tonello (fondatore di \"Rete 99\" negli anni 70) e Claudio Rampazzo (fondatore di \"Radio Studio Padova\" negli anni 70). Nel 1990 con l'ingresso dell'imprenditore trevigiano \"Anacleto Comin\" decolla l'espansione a livello interregionale fino alla copertura attuale.\nNel 2009 le radio del Gruppo Radio Padova si fondono con quelle della holding \"Company Group\" dando vita a \"Sphera Holding\", gruppo radiofonico attivo nel Triveneto.\nLe sedi di \"Radio Company\" sono state a Padova in Via Paruta (la prima storica), in seguito Via Petrella (zona Arcella) poi Noventa Padovana, in Via Salata 58, dove ora sono gli studi radiofonici.\nCompany TV.\nCompany TV \u00e8 un canale televisivo tematico dedicato alla musica, nato nel giugno del 2015 e in onda sul digitale terrestre al canale 119 (Veneto) e 116 in (Friuli-Venezia Giulia) e (Trentino-Alto Adige).\nRadio Company Easy.\nRadio Company Easy \u00e8 stata un'emittente radiofonica con sede legale a Padova e studi a Noventa Padovana in Via Salata 58. \n\u00c8 nata l'8 marzo 2016 come estensione di Radio Company rivolta ad un pubblico pi\u00f9 femminile ed ha chiuso nel 2019 in seguito alla nascita della nuova radio del gruppo Sphera Holding, Radio Wow."}
{"id": "1419892", "revid": "767487", "url": "https://it.wikipedia.org/wiki?curid=1419892", "title": "Bugy\u014d", "text": "Bugy\u014d (\u5949\u884c), spesso tradotto come \"commissario\", era un titolo assegnato ad ufficiali governativi nel Giappone pre-moderno; altri termini andrebbero aggiunti al titolo per descrivere pi\u00f9 specificatamente la giurisdizione e i compiti affidati al commissario. \nNel periodo Heian (794-1185), il titolo di \"bugy\u014d\" veniva dato solo per compiti specifici; una volta che la missione era completata, l'ufficiale non veniva pi\u00f9 chiamato \"bugy\u014d\". Nel periodo Kamakura (1185-1333), comunque, verso la fine del periodo Edo (1603-1868), il titolo era assegnato con una maggiore permanenza. I \"Bugy\u014d\" nel periodo Kamakura erano principalmente amministratori terrieri, ma sotto la burocrazia dello shogunato Tokugawa, il numero dei \"bugy\u014d\" e la variet\u00e0 delle loro giurisdizioni e compiti si espansero grandemente. Il titolo di Bugy\u014d si applica anche spesso ai compiti assolti da daimyo individuali e da anziani possidenti."}
{"id": "1419893", "revid": "1652635", "url": "https://it.wikipedia.org/wiki?curid=1419893", "title": "Skara Brae", "text": "Skara Brae (pronunciato ) \u00e8 un grande insediamento neolitico in pietra situato vicino alla baia di Skaill sulla costa occidentale della principale isola delle Orcadi, di nome Mainland, in Scozia. \u00c8 composto da otto abitazioni, e venne occupato grosso modo tra il 3100 a.C. ed il 2500 a.C. Il grado di conservazione \u00e8 talmente alto da far guadagnare al sito il titolo di patrimonio dell'umanit\u00e0 da parte dell'UNESCO. \u00c8 il pi\u00f9 completo villaggio neolitico dell'Europa.\nScoperta e caratteristiche di Skara Brae.\nFino al 1850 Skara Brae si trovava sommerso da sedimenti che ne celavano l'esistenza agli osservatori, dando al luogo l'aspetto di un \"howie\", tipica collina locale. Nell'inverno di quell'anno, una furiosa tempesta rimosse la copertura sedimentaria portando alla luce le prime tracce degli insediamenti. Per molti decenni non vennero comunque effettuate ricerche, con solo saltuari prelievi di oggetti da parte della popolazione locale. In seguito ai danni provocati da una successiva tempesta nel 1924, venne finalmente pianificata una campagna di scavi, che si svolse tra il 1928 ed il 1930 sotto la guida di Vere Gordon Childe, titolare della cattedra di archeologia dell'Universit\u00e0 di Edimburgo.\nGli abitanti di Skara Brae erano apparentemente costruttori ed utilizzatori di oggetti scolpiti. Le case erano ripari costruiti usando il terreno e, essendo scavate nel terreno, erano solitamente costruite sul luogo di preesistenti collinette dovute all'accumulo di rifiuti note come \"middens\". Nonostante i midden dessero alle abitazioni un minimo di stabilit\u00e0, la loro principale qualit\u00e0 era la protezione dal rigido clima delle Orcadi. In media le case misuravano 40\u00a0m\u00b2 con al centro un forno necessario per cucinare e riscaldare. Dal momento che sull'isola crescevano pochi alberi gli abitanti usavano i resti delle mareggiate e le ossa di balena, con l'aggiunta di zolle erbose, per costruire il tetto delle loro case interrate.\nLe case erano complete di arredamento costruito in pietra, tra cui armadi, guardaroba, sedie e ripostigli. Un sofisticato sistema di drenaggio all'interno del villaggio permetteva l'esistenza di una grezza forma di bagno in ogni casa. Sette delle case hanno un arredamento molto simile, con letti ed armadi nelle stesse posizioni. L'armadio sta sul muro opposto all'entrata, in modo che fosse la prima cosa visibile entrando in casa. Otto case non hanno arredamento, ma sembrano divise in piccole stanze. Durante gli scavi di queste case sono stati trovati frammenti di pietra e ossa. Pu\u00f2 darsi che queste abitazioni venissero usate come laboratorio per la creazione di piccoli arnesi quali aghi in osso o asce di selce.\nIl sito ha permesso la scoperta dell'esemplare pi\u00f9 antico in Europa di pulce, la \"Pulex irritans\".\nIl metodo del carbonio-14 ha permesso di datare la vita di questo sito a partire dal 3100 a.C., per circa sei secoli. Attorno al 2500 a.C., dopo i cambiamenti climatici che trasformarono il clima rendendolo pi\u00f9 freddo ed umido, l'insediamento venne abbandonato dagli abitanti. Esistono numerose teorie per spiegare la frettolosa fuga degli abitanti, ma non ci sono prove certe che ne dimostrino la validit\u00e0.\nNonostante gli edifici visibili diano un'idea di insieme organico, probabilmente molte case sono state perse a causa dell'erosione del mare precedentemente alla loro scoperta. Si sa che i reperti trovati erano in prossimit\u00e0 dell'antico monumento, nella zona attualmente coperta da prati. Un muro costruito in pietra protegge le rovine ancora nascoste dall'erosione del mare.\nAltri siti correlati delle Orcadi.\nUn sito paragonabile (anche se pi\u00f9 piccolo) si trova a Rinyo su Rousay. Stranamente non ci sono case simili a quelle di Maeshowe su Rousay, e le numerose camere memoriali vennero costruite da un'altra popolazione.\nIl sito noto come Knap of Howar, sull'isola di Papa Westray, contiene una fattoria neolitica ben conservata. \u00c8 databile tra il 3500 ed il 3100 a.C., ed ha una struttura simile a Skara Brae, ma risale ad un periodo precedente contenendo le costruzioni in pietra pi\u00f9 antiche d'Europa (tra quelle tuttora in piedi).\nPatrimonio dell'umanit\u00e0.\nIl 'Cuore delle Orcadi neolitiche' venne inserito tra i patrimoni dell'umanit\u00e0 nel dicembre 1999. Oltre a Skara Brae il sito comprende Maeshowe, il Cerchio di Brodgar, le Pietre erette di Stenness ed altri siti minori. Viene gestito dall'Historic Scotland, ed il documento di assegnazione dello status inizia scrivendo:\nCultura contemporanea.\nNel film \"Indiana Jones e il regno del teschio di cristallo\" (2008), Indiana Jones parla di Skara Brae ai suoi studenti durante la lezione che tiene al Marshall College ad inizio film.\nIl romanzo per ragazzi \"The Boy with the Bronze Axe\" scritto da Kathleen Fidler \u00e8 ambientato durante gli ultimi giorni di Skara Brae.\nUna delle citt\u00e0 del mondo della serie di videogiochi di ruolo Ultima prende il nome da questo villaggio.\nIl romanzo 'Il tesoro di Skara Brae' di Diletta Nicastro, secondo capitolo della saga 'Il mondo di Mauro &amp; Lisi', incentrata sul Patrimonio dell'Umanit\u00e0 dell'Unesco \u00e8 ambientato qui.\nVandalismi.\nNell'agosto 2007 il sito venne vandalizzato con graffiti che riportavano le scritte \"Scouse Celts\" (Celti di Liverpool) e \"Brian Finlay slept here 13-8-2007\" (Brian Finley ha dormito qui 13-8-2007). I graffiti vennero rimossi il mese seguente."}
{"id": "1419894", "revid": "69275", "url": "https://it.wikipedia.org/wiki?curid=1419894", "title": "Trappola sulle montagne rocciose", "text": ""}
{"id": "1419903", "revid": "123185089", "url": "https://it.wikipedia.org/wiki?curid=1419903", "title": "Monte Oronaye", "text": "Il monte Oronaye (\"T\u00eate de Mo\u00efse\" in francese) \u00e8 una montagna di 3.100 metri delle Alpi Cozie situata lungo la linea di confine tra l'Italia e la Francia. Si trova inoltre lungo lo spartiacque tra la valle Maira e la Valle dell'Ubayette, in territorio francese.\nDescrizione.\nL'Oronaye \u00e8 il primo massiccio delle Alpi Cozie che si incontra percorrendole da sud, ovvero dal Colle della Maddalena.\nSi trova sullo spartiacque alpino principale, sul confine tra la valle dell'Ubaye in Francia e la val Maira in Italia. Nella parte italiana appartiene, dal punto di vista amministrativo, alla provincia di Cuneo; nella parte francese appartiene al dipartimento delle Alpi dell'Alta Provenza. Si presenta come una massiccia sporgenza calcarea sulla cresta principale, dai fianchi dirupati in tutte le direzioni.\nDal punto di vista geologico, la montagna \u00e8 formata da un calcare dolomitico del Trias medio, che si appoggia su una base di marmi fratturati e flysch neri. La roccia che la compone \u00e8 notevolmente friabile; l'attivit\u00e0 alpinistica richiede quindi preferenzialmente l'utilizzo del caschetto.\nAscensione alla vetta.\nLa via normale prevede la risalita dal sentiero che parte dal Colle della Maddalena, situato in cima alla valle Stura (CN). Il sentiero parte nei pressi di una fonte sul lato nord della strada sul lato francese del passo. Si segue il corso del torrente Oronaye e si prosegue lungo la vallata fino a raggiungere il Lago dell'Oronaye. Passato il lago si prosegue lungo il sentiero che costeggia a sinistra una cresta fino a raggiungere un canalone sotto il quale \u00e8 posizionato un evidente masso a forma di rombo. Si risale il canalone che risulta molto faticoso a causa della pendenza e del terreno detritico molto instabile, superato il masso romboidale ci si tiene sempre a ridosso della parete rocciosa dove sono presenti tacche rosse. Arrivati finalmente alla bocchetta in cima al canalone, si prosegue a destra lungo una serie di canalini rocciosi ben appigliati (II e III grado) e infine si sbuca sulla cresta fino a raggiungere tramite sentiero la vetta e la grande croce metallica. Il percorso completo contempla un dislivello di circa 1100\u00a0m; il grado di difficolt\u00e0 del percorso, di tipo alpinistico, \u00e8 classificato F.\nUn'altra via di salita prevede la partenza dalla Valle Maira, in particolare dalla localit\u00e0 \"Viviere\" (1.713\u00a0m) che si trova appena sopra a \"Pratorotondo\" (1.629\u00a0m), frazione di Acceglio. Da Viviere occorre percorrere il \"vallone Enchiausa\" fino ad arrivare al bivacco Enrico e Mario (2.650\u00a0m) ed al \"Colle Feuillas\" (2.749\u00a0m). Di qui si scende in territorio francese (valle Ubaye) e si sale lungo lo stesso canalone ghiaioso che si raggiunge partendo dal colle della Maddalena. In questo caso la risalita prevede un dislivello di oltre 1400 metri; il grado di difficolt\u00e0 \u00e8 valutata in F+.\nAccesso invernale.\nPer accedere d'inverno alla vetta si pu\u00f2 effettuare l'avvicinamento con gli sci o con le ciaspole, con partenza dal colle della Maddalena, e risalire poi il canale terminale con piccozza e ramponi.\nVia Ferrata degli Alpini.\nLa Via Ferrata degli Alpini fu realizzata negli anni trenta dagli alpini del Battaglione Dronero per scopi militari di osservazione. La Ferrata, restaurata negli anni 2010-2012, \u00e8 accessibile dalla Valle Maira, dalla borgata Viviere di Acceglio, seguendo l'itinerario di accesso alla vetta fino al Bivacco Enrico e Mario (2.650\u00a0m). Svoltando a destra in direzione dell'Oronaye, su ripido pendio si segue l'evidente traccia che punta in salita per ghiaioni, verso la cresta nord-est (ancoraggi in loco). La Ferrata vera e propria \u00e8 caratterizzata dalla presenza di due cavi paralleli, quello degli anni trenta con ogive di legno inglobate in esso per migliore presa delle mani e quello di sicurezza per l'assicurazione; l'ultimo tratto, che raggiunge la Cima Dronero (3.050\u00a0m), \u00e8 costituito da una lunga scala in ferro.\nLa Ferrata non raggiunge la vetta vera e propria dell'Oronaye; dalla Cima Dronero il percorso \u00e8 di tipo alpinistico con difficolt\u00e0 fino al IV su roccia poco solida.\nDalla fine della ferrata per arrivare sulla cima occorre proseguire alcuni metri con cavo e assicurazioni sul posto, fare una discesa in corda doppia di ca. 7-10\u00a0m, risalire una placca di roccia e proseguire per cresta fino alla punta. Il percorso \u00e8 attrezzato con soste di ancoraggio. Le difficolt\u00e0 non sono elevate, ma bisogna porre molta attenzione alle pietre instabili."}
{"id": "1419907", "revid": "1149807", "url": "https://it.wikipedia.org/wiki?curid=1419907", "title": "Minami Takayama", "text": "Biografia.\nFa parte della societ\u00e0 di doppiaggio 81 Produce e del duo J-Pop, TWO-MIX, mentre prima era impegnata con la girl-band DoCo. Era sposata con il famoso mangaka G\u014dsh\u014d Aoyama, creatore della serie \"Detective Conan\". \n\u00c8 famosa per aver dato voce ad alcuni personaggi molto famosi in alcuni anime giapponesi, tra i quali spiccano Nabiki Tendo in \"Ranma \u00bd\", Hao Asakura in \"Shaman King,\" Envy in \"Fullmetal Alchemist: Brotherhood\", Conan Edogawa in \"Detective Conan\".\nCuriosamente, Aoyama ha fatto apparire la moglie e Shiina Nagano, l'altro membro dei Two-Mix, in un capitolo del manga di \"Detective Conan\", nel quale vengono rapiti e successivamente salvati dal protagonista, Conan Edogawa, che nella trasposizione televisiva \u00e8 doppiato dalla stessa Minami. La cosa \u00e8 ironizzata nel manga, e nel corrispondente episodio televisivo, quando Mitsuhiko Tsuburaya nota che \u00abla voce di Minami e quella di Conan sono uguali\u00bb (\"Detective Conan\" volume 15, file 4)."}
{"id": "1419911", "revid": "1305772", "url": "https://it.wikipedia.org/wiki?curid=1419911", "title": "Capitale fondiario", "text": "Il capitale fondiario \u00e8 uno dei fattori produttivi dell'azienda agraria. \u00c8 costituito dalla terra nuda pi\u00f9 gli investimenti fondiari, che sono detti anche miglioramenti.\nComposizione del capitale fondiario.\nNel capitale fondiario quindi sono individuate due componenti, una naturale (la terra con tutte le sue caratteristiche) e una umana (i miglioramenti). Tra gli elementi descrittivi del capitale fondiario abbiamo: ubicazione del fondo, numero e caratteristiche geo-pedologiche del suolo, ripartizione della superficie aziendale (ricavabile dal Catasto Agrario), miglioramenti (con l'analisi descrittiva delle diverse migliorie apportate dall'uomo col fine di aumentare le potenzialit\u00e0 produttive del fondo, come ad esempio le abitazioni per imprenditore e lavoratori, ricoveri per macchine e attrezzature, viabilit\u00e0 interna, sistemi di irrigazione, pozzi, e tutti gli elementi che in maniera permanente sono installati per il medesimo scopo).\nRedditi generati.\nGli investimenti generano interessi. Il capitale fondiario genera un reddito che si chiama \"beneficio fondiario\", goduto dal proprietario della terra nuda. Il beneficio fondiario \u00e8 pari al reddito dominicale di un fondo al netto delle imposte che gravano su di esso.\nRipartizione della superficie aziendale.\nPer quanto riguarda la ripartizione della superficie aziendale il tipo di classificazione che pi\u00f9 di tutte \u00e8 utile considerare \u00e8 quella che identifica l'intera superficie aziendale con la sigla SAT (Superficie Agricola Totale) che \u00e8 la stessa utilizzata dall'ISTAT per il Censimento Generale dell'Agricoltura. La SAT \u00e8 comprensiva di superfici produttive e improduttive. Perci\u00f2 la superficie dell'azienda viene ulteriormente suddivisa in SAU (superficie agricola utilizzata, comprendente seminativi, orto famigliare, arboreti e colture permanenti, prati e pascoli), in Superficie agricola non utilizza (che non viene utilizzata ai fini produttivi per diverse ragioni e che pu\u00f2, per volere dell'imprenditore, divenire in futuro produttiva), in Superficie a bosco e in altre superfici (come quelle detratte dalla normale coltivazione perch\u00e9 occupate da fabbricati, ferrovie, canali, ecc).\nTitoli di possesso.\nI titoli di possesso del capitale fondiario sono molteplici e legati alla situazione socio-culturale della zona di riferimento. In Italia i due principali titoli di possesso sono oggigiorno la propriet\u00e0 e l'affitto. Tuttavia sono presenti ancora pochissimi esempi di forme di possesso utilizzate fino a qualche decennio fa, quando la situazione socio-economica e culturale del paese era sicuramente differente, come la mezzadria, la colonia e altre forme meno rilevanti, forme di possesso che col passare del tempo tendono sempre pi\u00f9 a scomparire del tutto."}
{"id": "1419913", "revid": "287204", "url": "https://it.wikipedia.org/wiki?curid=1419913", "title": "Pratt &amp; Whitney R-1830", "text": "Il Pratt &amp; Whitney R-1830 Twin Wasp era un motore aeronautico radiale 14 cilindri a doppia stella raffreddato ad aria, prodotto dalla statunitense Pratt &amp; Whitney nel periodo che va dalla met\u00e0 degli anni trenta sino alla fine degli anni quaranta.\nIl Twin Wasp risulta essere il motore aeronautico radiale utilizzato in maggior numero tra quelli prodotti negli Stati Uniti d'America nel periodo a cavallo della seconda guerra mondiale.\nStoria.\nCon l'arrivo dell'ingegnere progettista Frederick Brant Rentschler, nel 1925 la Pratt &amp; Whitney gett\u00f2 le basi per la realizzazione di un'unit\u00e0 che soddisfacesse le specifiche della richiesta della U.S. Navy per un nuovo motore radiale raffreddato ad aria. Questo port\u00f2 alla progettazione del R-1830 Twin Wasp, unit\u00e0 che si aggiudic\u00f2 quell'appalto, divenendo il motore standard degli aerei della U.S. Navy, e che dall'inizio degli anni trenta equipaggi\u00f2 un gran numero di caccia, bombardieri ed aerei da trasporto, sia di progettazione statunitense che estera.\nGrazie anche all'esigenza di soddisfare, nelle sue varie versioni, le esigenze belliche durante la seconda guerra mondiale, negli anni di produzione che vanno dal 1932 al 1951 fu costruito in ben 173.618 unit\u00e0, risultando il motore aeronautico pi\u00f9 prodotto in tutta la storia dell'aviazione.\nVelivoli utilizzatori.\nNote.\nAnche l'Italia dovrebbe risultare tra gli utilizzatori, in quanto nel dopoguerra vennero rimotorizzati con il motore i questione i Siai Marchetti S.M.82."}
{"id": "1419917", "revid": "123189287", "url": "https://it.wikipedia.org/wiki?curid=1419917", "title": "Quarterly Review", "text": "Il Quarterly Review \u00e8 stato una rivista politico-letteraria inglese fondata nel marzo 1809 (sebbene il primo numero riporti come data febbraio), a cura della casa editrice londinese di John Murray. La pubblicazione si prefiggeva di controbilanciare l'influenza sull'opinione pubblica dell'\"Edinburgh Review\".\nStoria.\nIl primo editore che ne cur\u00f2 l'edizione fu William Gifford e presto ebbe tra i collaboratori John Wilson Croker, George Canning, Robert Southey e Walter Scott. Sotto Gifford il giornale seguiva una linea liberale-conservatrice, sia negli affari interni che esteri. Si opponeva alle riforme politiche, ma supportava, per esempio, l'emancipazione cattolica, l'abolizione graduale della schiavit\u00f9 e la liberalizzazione del commercio. In una serie di articoli Southey promosse una filosofia progressista per una riforma sociale.\nUno degli articoli pi\u00f9 famosi del \"Quarterly\" fu il graffiante attacco, a lungo ritenuto di Gifford, ma poi rivelatosi di Croker, contro l\"'Endimione\" di John Keats, che Shelley e Byron accusarono, erroneamente, di aver portato alla prematura morte il poeta.\nSul Review scrisse una volta anche Ugo Foscolo. Sotto la direzione di John Gibson Lockhart il \"Quarterly\" allegger\u00ec la presenza della filosofia e politica nelle sue pagine.\nIl giornale venne pubblicato fino al 1967, per rinascere poi nel 2007 in una pubblicazione dallo stesso titolo, edita da Derek Turner."}
{"id": "1419919", "revid": "767487", "url": "https://it.wikipedia.org/wiki?curid=1419919", "title": "Sistema emopoietico", "text": "Il sistema emopoietico \u00e8 l'insieme degli organi e dei tessuti in cui avviene la produzione degli elementi corpuscolari del sangue (globuli rossi, globuli bianchi, piastrine).\nIl processo di formazione degli elementi figurati del sangue, detto emopoiesi avviene in vari organi attraverso successive trasformazioni di un'unica cellula progenitrice detta emoblasto."}
{"id": "1419923", "revid": "1543377", "url": "https://it.wikipedia.org/wiki?curid=1419923", "title": "Jean-Marie Gustave Le Cl\u00e9zio", "text": "Conosce molto presto il successo con il primo romanzo, \"Il\" \"verbale\" (1963). Fino alla met\u00e0 degli anni settanta le sue pubblicazioni sono influenzate dalle ricerche formali della corrente letteraria del Nouveau Roman. In seguito, ispirato dalle sue origini, dagli incessanti viaggi e dalle culture degli indiani d'America, Le Cl\u00e9zio pubblica dei romanzi che rimandano all'onirismo e al mito (\"Deserto\" e \"Il cercatore d'oro\"), libri con una dominante pi\u00f9 intima, autobiografici o familiari (\"L'africano\"). \u00c8 autore di una quarantina di opere di fantasia (romanzi, fiabe, novelle) e di saggi.\nNel 2008 gli \u00e8 stato conferito il premio Nobel per la letteratura, in quanto \"scrittore di nuove partenze, di avventura poetica, di estasi dei sensi, esploratore di un'umanit\u00e0 al di l\u00e0 e al di sotto della civilizzazione regnante\".\nDopo un primo matrimonio nel 1961 con Rosalie Piquemal, con la quale ha avuto la figlia Patricia nello stesso anno, sposa nel 1975 J\u00e9mia Jean, originaria del Marocco e madre della seconda figlia Alice. Insieme con la moglie, scrive \"Sirandanes\" (una raccolta di indovinelli proverbiali tipici delle isole Mauritius) e \"Gens des nuages\" (un diario di viaggio).\nJ.M.G Le Cl\u00e9zio si dichiara molto vicino all'Islam e in particolare al sufismo.\nBiografia.\nGiovinezza.\nJean-Marie Gustave Le Cl\u00e9zio \u00e8 figlio di Raoul Le Cl\u00e9zio e di Simone Le Cl\u00e9zio. Entrambi gli antenati della nonna paterna erano originari di Morbihan, sulla costa meridionale della Bretagna. Durante la rivoluzione francese uno di questi, Fran\u00e7ois Alexis Le Cl\u00e9zio, fugg\u00ec dalla Francia e raggiunse l'isola di Mauritius, dove si stabil\u00ec con la sua famiglia. Tutti i successivi Le Cl\u00e9zio avrebbero vissuto in quell'isola. Pur non risiedendo stabilmente a Mauritius, J.M.G. Le Cl\u00e8zio ha dichiarato di considerarsi parte della cultura mauriziana e di lingua francese. Suo padre \"inglese\" ma di origine bretone, era chirurgo nell'esercito inglese in Africa. La madre era francese.\nInizia a scrivere i suoi primi racconti all'et\u00e0 di 7/8 anni dalla cabina della barca che lo porter\u00e0 con la madre in Nigeria, dove si ricongiunger\u00e0 al padre: questi, impegnato come chirurgo nell'esercito inglese durante la seconda guerra mondiale, era rimasto nello stato africano al termine del conflitto. La scrittura e il viaggio diventeranno da allora dei temi ricorrenti. Dir\u00e0 di s\u00e9: \"Si je ne voyage plus, je n'\u00e9cris plus\".\nTornato a Nizza nel 1949, svolge gli studi prima al Lyc\u00e9e Mass\u00e9na e poi al collegio universitario letterario, maturando sentimenti ambivalenti per questa citt\u00e0, dove non si sentir\u00e0 a suo agio. Successivamente, proseguir\u00e0 gli studi a Bath, a Londra e a Bristol.\nNel 1961, sposa a Londra Marie-Rosalie, e nello stesso anno nasce la figlia Patricia. Nel 1964 si laurea con una tesi su \"La solitudine nell'opera di Henri Michaux\". Da questo momento, Le Cl\u00e9zio si dedica completamente alla scrittura.\nPrime pubblicazioni e il viaggio in America latina.\nDiventa famoso all'et\u00e0 di 23 anni per il romanzo \"Il verbale\", edito da Gallimard, con il quale vince nel 1963 il premio Renaudot, mancando per poco il Premio Goncourt.\nNel 1967, svolge il servizio militare come cooperante in Thailandia, paese dal quale viene repentinamente espulso per aver denunciato il \"turismo sessuale\", violando cos\u00ec il dovere alla riservatezza. Viene quindi inviato in Messico per terminare il servizio di leva, dove partecipa all'organizzazione della biblioteca dell'Istituto francese dell'America latina (IFAL), e comincia a studiare la lingua maya e la lingua nahuatl all'universit\u00e0 del Messico. Questi studi lo porteranno poi nello Yucatan. Per quattro anni, dal 1970 al 1974, condivide la vita del gruppo etnico Ember\u00e1-Baud\u00f3 e Wanana a Panama. La scoperta del loro stile di vita, cos\u00ec diverso da quello della societ\u00e0 occidentale, costituisce per l'autore un'esperienza emozionalmente sconvolgente.\nNel 1975 si risposa con Jemia, discendente degli Aroussiyine, trib\u00f9 nomade del sud del Marocco, dalla quale avr\u00e0 altre due figlie: Alice-Marie Yvonne nel 1977 e Anna nel 1982.\nNel 1977 pubblica una traduzione dei libri di Chilam Balam, opera mitologica maya, lavoro svolto durante la permanenza nello Yucat\u00e1n. Nel 1983, nel Michoac\u00e1n (Messico centrale), discute una tesi di storia su questo tema presso l'istituto di studi messicani di Perpignano. Insegner\u00e0 in altre universit\u00e0 tra le quali quelle di Bangkok, Citt\u00e0 del Messico, Boston, Austin e Albuquerque.\nNel 1978 non riesce ad accedere al posto di ricercatore al CNRS.\nCambiamento di stile.\nAlla fine degli anni 1970, Le Cl\u00e9zio opera un cambiamento nel suo stile di scrittura e pubblica libri dalla scrittura pi\u00f9 serena, in cui i temi dell'infanzia, della minoranza sociale e del viaggio passano in primo piano. Questa nuova modalit\u00e0 seduce il grande pubblico. Nel 1980 \u00e8 il primo scrittore a ricevere il Grand prix de litt\u00e9rature Paul Morand, conferito dall'Acad\u00e9mie fran\u00e7aise, per l'opera \"Deserto.\" Nel 1990, fonda insieme a Jean Grosjean la collana \"L\u2019Aube des peuples\", editore Gallimard, dedicata all'edizione di testi mistici e epici, tradizionali o antichi.\nNel 1994 un sondaggio pubblicato nella rivista \"Lire\" lo elegge il \"pi\u00f9 grande scrittore vivente in lingua francese\" davanti a Julien Green.\nNegli anni 2000, l'interesse per le culture lontane lo spinge verso la Corea, di cui studia la storia, la mitologia e i riti sciamanici, mentre lavora come visiting professor presso la Ewha Womans University.\nNel marzo 2007 \u00e8 uno dei quarantaquattro firmatari del manifesto intitolato \"Pour une litt\u00e9rature-monde en fran\u00e7ais\" (per una letteratura-mondo in francese), che invita al riconoscimento di una letteratura di lingua francese che non releghi pi\u00f9 gli autori considerati \"francofoni\" ai margini della societ\u00e0; il manifesto invita inoltre a ritrovare l'immaginario nel romanzo riabilitando la narrazione grazie all'apporto di una generazione di giovani scrittori usciti dall'\"era del sospetto\". Precedentemente, in un'intervista comparsa nel 2001, Le Cl\u00e9zio aveva lamentato il fatto che \"l'istituzione letteraria francese, ereditiera del pensiero considerato universale dagli Enciclopedisti, [aveva] sempre avuto la brutta abitudine di marginalizzare ogni pensiero al di fuori della Francia qualificandolo \"esotico\"\u00bb. Lui stesso si definisce uno scrittore \"francese, quindi francofono\" e considera la letteratura romanzesca come \"un buon mezzo per comprendere il mondo attuale\".\nIl premio Nobel per la letteratura.\nNell'ottobre 2008, anno in cui in Italia viene pubblicato per Instar libri \"Il continente invisibile\" (titolo originale: \"Raga: approche du continent invisible\", uscito in Francia nel 2006), l'autore vince il premio Nobel per la letteratura. Nel discorso tenutosi alla consegna del premio, Le Cl\u00e9zio afferma che tra tutte le circostanze che l'hanno portato a iniziare a scrivere, quella determinante \u00e8 stata la guerra: non quella richiamante i campi di battaglia, ma la guerra dei civili e dei bambini. La prima reazione dell'autore alla consegna del premio \u00e8 stata quella di affermare che l'onorificenza non cambier\u00e0 il suo stile di scrittura.\nNel 2010 gli \u00e8 stato attribuito l'ordine dell'Aquila azteca in quanto \"esperto delle popolazioni messicane antiche\". Il presidente Felipe Cald\u00e9ron descrive in questa occasione lo scrittore francese \"un premio Nobel francese molto messicanizzato, e se posso permettermi, molto michoacanizzato\".\nPer molto tempo, Le Cl\u00e9zio viaggia in diversi paesi del mondo, ma vive principalmente a Albuquerque e in Francia, a Nizza e a Parigi. Ha pubblicato una quarantina di libri: fiabe, romanzi, saggi, novelle, due traduzioni di mitologia indiana, oltre a innumerevoli prefazioni e articoli e a qualche contributo a opere collettive.\nNel 2011 \u00e8 il \u00abgrande invitato\u00bb al museo del Louvre. Pone un nuovo sguardo alle collezioni del museo attraverso il tema \"i musei sono mondi\" associato a una programmazione pluridisciplinare: esposizioni, conferenze, concerti, cinema, teatro. Porta alla ribalta artisti e autori poco noti come Georges Lavaudant, Dany Laferri\u00e8re, Camille Henrot, Dupuy e Berberian, Souleymane Ciss\u00e9, Dany\u00e8l Waro, Jean-Fran\u00e7ois Zygel.\nNel novembre 2013 diventa docente all'Universit\u00e0 di Nanchino.\nLe Cl\u00e9zio nel sociale.\nL'autore \u00e8 attivo nella difesa dell'ambiente (in particolare contro il massacro delle balene grigie e i test nucleari), nelle battaglie per le libert\u00e0 civili e nelle azioni a favore delle popolazioni oppresse.\nNel 2009 scrive su \"Le Monde\" una lettera aperta al presidente Barack Obama per attirare la sua attenzione sull'espulsione degli abitanti delle isole Chagos a causa dell'installazione di una base militare americana a Diego Garcia.\nNel settembre del 2012 interviene in risposta alle polemiche sollevate dal saggio \"Langue fant\u00f4me, suivi de \u00c9loge litt\u00e9raire d'Anders Breivik\" di Richard Millet definendo il testo \"elucubrazione lugubre\" e \"ripugnante\". Richard Millet, dal canto suo, considera J.M.G. Le Cl\u00e9zio un esempio di \"postletteratura\" denunciando il suo stile stupido e ingenuo. Millet critica inoltre la visione del mondo l\u00e9cleziana in quanto manichea, trovando i suoi romanzi privi di competenza narrativa.\nOpere letterarie.\nRicerca formalista dei primi anni.\nNella sua opera si possono distinguere abbastanza nettamente due periodi. Nel primo periodo, dal 1963 al 1975, i romanzi e i saggi di Le Cl\u00e9zio esplorano i temi della follia, del linguaggio, della scrittura, con la volont\u00e0 di esplorare le possibilit\u00e0 offerte dalla ricerca formalista del Nouveau Roman. Nelle sue prime opere \"(Il verbale\", \"la fi\u00e8vre\", \"le d\u00e9luge\"), il giovane scrittore si avvicina in particolare aGeorges Perec, Michel Butor e Nathalie Sarraute. I temi trattati - il dolore, l'angoscia, il dolore nell'ambiente urbano - fanno di lui l'erede dei problemi e delle denunce esistenzialiste, nonch\u00e9 l'erede di Albert Camus, in quanto \"Il verbale\" richiama irresistibilmente \"Lo straniero\", sebbene evochi ugualmente \"Nexus\" di Henry Miller. Le Cl\u00e9zio si conquist\u00f2 allora l'immagine di scrittore innovatore e ribelle che gli procur\u00f2 l'ammirazione di Michel Foucault e Gilles Deleuze.\nInfluenze dei viaggi e l'esplorazione culturale.\nDalla fine degli anni 1960, nel suo secondo periodo, Le Cl\u00e9zio compie un cambiamento nel suo stile e pubblica opere pi\u00f9 personali, meno marcate dal formalismo, senza perdere il carattere di ribellione. Le sue pubblicazioni sono dominate dall'esplorazione dell'altrove e da preoccupazioni ecologiche (\"Terra Amata\", \"Le fughe\", \"La Guerre\"), sempre pi\u00f9 influenzate dai viaggi dell'autore e dal soggiorno presso gli indiani del Messico (\"I giganti\"). I saggi di Le Cl\u00e9zio mettono in luce il suo cammino meditativo nutrito dalla cultura degli indiani Embera, diretto verso il panteismo (\"Estasi e materia\"), la cultura indiana, l'onirismo, l'esperienza delle droghe (\"Mydriase\", \"Ha\u00ef\"), e la ricerca perenne di una scappatoia dalla societ\u00e0 occidentale e urbana contemporanea.\nLa riflessione culturale di Le Cl\u00e9zio si estende inoltre verso altri autori: cita tra le sue letture i poeti John Keats e W.H. Auden. Ammette soprattutto l'influenza di J.D. Salinger, che rilegge spesso, di William Faulkner e di Ernest Hemingway. L'influenza di queste nuove letture si pu\u00f2 constatare nel confronto tra individuo e societ\u00e0, nel lirismo sempre pi\u00f9 evidente e nell'influenza del monologo interiore, del \"flusso di coscienza\". Ulteriore influenza pu\u00f2 trovare riscontro nella marcia dello scrittore viaggiatore, in quanto Le Cl\u00e9zio basa le sue opere sulla sua esperienza di viaggiatore. Si mostra ugualmente influenzato dal misticismo di Lautr\u00e9amont, sul quale scrive una tesi, numerosi articoli e prefazioni; da certe idee di Henri Michaux (ostilit\u00e0 verso la societ\u00e0, uso di droghe per espandere la consapevolezza), al quale dedica una tesi di studio; o ancora dalla rivoluzione spirituale totale di Antonin Artaud che saluta come precursore di \"questo sogno di una nuova terra dove tutto \u00e8 possibile; (...) di un ritorno alle origini della scienza e del sapere; (...) questo sogno, mescolato di violenza e misticismo\". Infine, Le Cl\u00e9zio si rivela un insaziabile lettore, appassionato dalla scoperta di nuovi orizzonti, come mostra redigendo prefazioni per autori di origini diverse: Margaret Mitchell, Lao She, Thomas Mofolo, V.S. Naipaul e altri ancora.\nQuesta evoluzione si riscontra anche negli approfondimenti che le sue opere di narrativa dedicano ai temi del viaggio, dell'onirismo e della meditazione, che trovano un'eco favorevole presso il pubblico a partire da \"Mondo et autres histoires\" (1978) e \"Deserto\" (1980). Le Cl\u00e9zio \u00e8 da qui definito \"inclassificabile\" data la molteplicit\u00e0 dei temi affrontati. Inoltre, nei romanzi \"Il cercatore d'oro\", \"Onitsha\" e \"Poisson d'or\" prosegue l'esplorazione del tema de \u00abl'autre c\u00f4t\u00e9\u00bb, l'altra parte, ovvero il lato nascosto delle cose, quello che si scopre solo scavando nel profondo.\nIl desiderio di contestazione e di ribellione.\nLa contestazione \u00e8 un carattere permanente dell'opera di Le Cl\u00e9zio. Dopo la denuncia della societ\u00e0 urbana e della sua brutalit\u00e0 nelle prime opere, nei romanzi successivi la critica si estende pi\u00f9 in generale a tutto il mondo occidentale. Nutrito dall'esperienza personale, Le Cl\u00e9zio denuncia la \"guerra\" cinica del mondo mercantile (\"La Guerre\"), lo scandalo dello sfruttamento minorile (\"Hasard\") e quello delle culture minoritarie. A partire dalla fine degli anni 1980 sostiene l'ONG Survival International di cui diventa membro del comitato d'onore.\nLe preoccupazioni riguardanti l'ambiente e l'inquinamento appaiono ricorrentemente in Le Cl\u00e9zio, descritto dall'accademia svedese come \"uno scrittore ecologista impegnato\". Sono presenti gi\u00e0 a partire dagli anni 1960-1970, riscontrabili nelle opere \"Terra Amata\", \"Le fughe\", \"La Guerre\", \"I giganti\".\nLa ribellione compare sensibilmente nei romanzi pi\u00f9 celebri degli anni 1980: odio dell'imperialismo coloniale (\"Deserto\") e del sistema che ne deriva (\"Onitsha\"), rifiuto della guerra distruttrice (la prima guerra mondiale in \"Il cercatore d'oro\", guerra del Biafra in \"Onitsha\") e delle nuove forme di sfruttamento (prostituzione, traffici umani, in \"Deserto\"). Negli anni 2000 i toni si fanno pi\u00f9 amari e critici nei confronti dell'evoluzione occidentale moderna. Ne sono un esempio il romanzo \"Ourania\" (2005), storia di un rifiuto categorico del mondo moderno da parte di un gruppo di ricercatori in una sperduta vallata messicana, e \"Il continente invisibile\" (2006), ardente difesa dei popoli insulari dell'Oceania, minacciati dalla globalizzazione.\nIl tema famigliare e l'autobiografia.\nAlla met\u00e0 degli anni 1980, Le Cl\u00e9zio comincia a portare al centro delle sue opere temi pi\u00f9 personali, in particolare attraverso l'evocazione della famiglia. Le trame e i personaggi si ispirano ai suoi parenti. Alexis, il narratore de \"Il cercatore d'oro\" (1985), \u00e8 ispirato a L\u00e9on, il nonno dell'autore, al quale il romanzo \u00e8 dedicato. La stessa figura ritorna nel racconto \"A Rodrigues con Le Cl\u00e9zio\"\".\" Questa tendenza si rinforza con \"Onitsha\" (1991), omaggio all'Africa dell'infanzia di Le Cl\u00e9zio. L\u00e9on torna al centro dell'opera con \"La Quarantaine\" (1995). La propensione autobiografica \u00e8 esplicitamente assunta in \"R\u00e9volutions\" (2003). La figura del padre viene celebrata in \"L'Africano\" (2004), mentre il personaggio di Ethel Brun de \"Il ritornello della fame\" viene ispirato alla madre.\nAccoglienza della critica e del pubblico.\nAnche se Le Cl\u00e9zio conosce un certo successo fin dalle prime opere (Premio Renaudot 1963), \u00e8 a partire da \"Mondo et autres histoires\" e da \"Deserto\" (1980) che incontra il vero successo di pubblico. Nel 1994 i lettori della rivista \"Lire\" lo designano \u00abil pi\u00f9 grande scrittore francofono vivente\u00bb, preferendolo a Natalie Sarraute, Claude Simon, Fran\u00e7oise Sagan, Michel Tournier e a Julien Gracq.\nLe Cl\u00e9zio \u00e8 uno degli autori di lingua francese pi\u00f9 tradotti al mondo (tedesco, inglese, catalano, cinese, coreano, danese, spagnolo, greco, italiano, giapponese, olandese, portoghese, russo, svedese, turco.\nDopo il premio Nobel per la letteratura vinto nel 2008, una rivista internazionale pubblicata da \u00c9ditions Complicit\u00e9s a Parigi, \"Les Cahiers Le Cl\u00e9zio\", pubblica ogni anno un numero a tema che raggruppa articoli critici firmati da specialisti dell'opera. Dal 2015, la rivista \u00e8 pubblicata da \u00c9ditions Passage(s). I primi numeri della rivista trattano i temi seguenti:"}
{"id": "1419925", "revid": "1543377", "url": "https://it.wikipedia.org/wiki?curid=1419925", "title": "SOS (Rihanna)", "text": "SOS \u00e8 una canzone della cantante barbadiana Rihanna, primo singolo estratto dall'album \"A Girl like Me\", il secondo pubblicato dalla cantante dopo \"Music of the Sun\".\nComposizione.\nIl brano \u00e8 un uptempo dance basato sul campionamento del famoso brano \"Tainted Love\" nell'interpretazione del 1981 dei Soft Cell ed ha riscosso molto successo fra critica e pubblico, diventando il primo singolo di Rihanna a raggiungere la vetta della Billboard Hot 100, ovvero la classifica digitale statunitense, aggiudicandosi anche il disco di platino. Originalmente il brano doveva essere registrato dall'artista Christina Milian, per il suo terzo album in studio, \"So Amazin (2006). Ma il presidente della Def Jam, LA Reid, ha offerto la canzone a Rihanna. Inoltre Christina Milian, dopo l'uscita di \"So Amazin, abbandon\u00f2 l'etichetta per le poche vendite dell'album.\nVideo musicale.\nLa canzone presenta due videoclip. Entrambi sono stati diretti da Chris Applebaum.\nIl primo \u00e8 un video promozionale del noto brand Nike. \u00c8 interamente girato in una palestra dove Rihanna si immagina in una futura coreografia con tanto di ballerini e luci al laser.\nIl secondo (quello ufficiale) \u00e8 stato presentato a \"Total Request Live\" il 23 marzo 2006. Nel video sono presenti ben sette cambi d'abito: in ordine di apparizione abitino verde fasciante; canotta bianca e minigonna di tessuto brillante argento; un miniabito di seta fucsia con colletto a frange e aperto sulla schiena; un completino nero con tanto di guanti, collant disegnati e tacchi a spillo; una t-shirt marrone in tessuto stampato e jeans stretti fino al ginocchio; camicia di seta marrone e pantaloni di cotone stretch bianco; canotta nera e pantaloni lunghi neri. Quasi sempre Rihanna porta capelli lisci con la frangia, tranne nella scena degli specchi dove li ha raccolti e ricci. Il video \u00e8 stato girato in modo tale da sembrare sempre in notturna.\nAccoglienza.\nDopo l'uscita dell'album, \"SOS\" ha avuto recensioni positive da parte dei critici musicali. Bill Lamb di About.com ha giudicato la performance vocale di Rihanna con particolare riguardo, ritenendo per\u00f2 che \"SOS\" non \u00e8 assolutamente un brano originale. Sal Cinquemani del Magazine Slant ha confrontato il brano con il singolo di debutto dell'artista, \"Pon de Replay\" (2005). Nonostante abbia affermato di essere fiero della canzone, ha per\u00f2 scritto che \"SOS\" \u00e8 l'unico brano di \"A Girl like Me\" che ha un elevato livello di audacia. David Jeffries di AllMusic ha definito \"SOS\" come un brano melodico \"club-sexy\". B. Quentin Huff del PopMatters ha scritto solo \u00abtutto sommato \"SOS\" \u00e8 una canzone decente, piena di energia e adatta alle prestazioni vocali di Rihanna\u00bb\nSuccesso commerciale.\nStati Uniti.\nNegli Stati Uniti \"SOS\" raggiunge la vetta della \"Billboard\" Hot 100 il 13 maggio 2006, diventando il primo singolo di Rihanna a raggiungere la vetta negli Stati Uniti. \"SOS\" rimane tre settimane consecutive al primo posto. \"SOS\" raggiunge la vetta anche nella \"Billboard\" Hot Dance Club Play e nella \"Billboard\" Pop 100. Il 7 gennaio 2007 \"SOS\" viene certificato disco di platino dalla RIAA per le 1.000.000 di copie vendute.\nEuropa.\nAnche in Europa ottiene successo, diventando un tormentone estivo in diversi paesi. In Belgio (Fiandre) debutta alla n\u00b018 il 22 aprile 2006, e ha raggiunto la seconda la quarta settimana di presenza nella classifica. In Svizzera debutta il 21 maggio 2006 alla n\u00b03, e rimane nella top-ten per nove settimane. In Finlandia debutta alla 2\u00aa posizione il 24 aprile 2006, e scende alla numero 14 la settimana seguente. In Norvegia debutta il 17 aprile 2006 alla n\u00b016 e raggiunge la n\u00b03 la terza settimana di presenza in classifica. In Italia raggiunge la n\u00b05. Nel Regno Unito compare per la prima volta in classifica 22 aprile 2006 alla n\u00b05. Nella classifica generale europea, \"S.O.S.\" conquista la vetta e ci rimane per tre settimane consecutive. Sar\u00e0 il primo di una lunga serie di singoli di Rihanna a raggiungere la numero 1 nel Vecchio Continente."}
{"id": "1419928", "revid": "1543377", "url": "https://it.wikipedia.org/wiki?curid=1419928", "title": "United Nations Peacemaker", "text": "United Nations Peacemaker (scritto anche UN Peacemaker) \u00e8 uno strumento \"online\" delle Nazioni Unite per la gestione del sistema informativo a sostegno delle forze di pace internazionali.\nIl compito dell'UN Peacemaker, \u00e8 quello di fornire risorse per i mediatori internazionali, come informazioni circa gli accordi di pace ed i mandati delle forze di pace.\nLa banca dati contiene pi\u00f9 di 350 accordi di pace firmati dal 1945 in poi, e oltre 500 documenti, articoli e citazioni da libri contenenti importanti analisi, mediazioni delle Nazioni Unite e altri argomenti correlati.\nIn primo luogo, UN Peacemaker comprende una vasta e assortita Biblioteca in materia giuridica, contenente la struttura legale che giuda gli sforzi delle Nazioni Unite nelle azioni di pace.\nInoltre, il sito offre un facile accesso all'approfondimento della conoscenza circa le missioni di pace, mettendo a disposizione una serie di note e documenti, quali i \"Peacemaker's Toolbox\", \"Lessons Learned\", \"Case Briefs\", \"Operational Guidance Notes\", \"Knowledge Essays\", i \"Comments\" circa gli accordi di pace e sulla gestione dei processi di pace.\nLe lezioni di \"peacemaking\" derivano dalla vasta esperienza delle Nazioni Unite in questo campo, mentre le linee guida e i commenti provengono da interviste a membri dello staff delle Nazioni Unite o agli stessi Peacemakers.\nPubblicamente presentato il 3 ottobre 2006, esso \u00e8 parte del Dipartimento per gli affari politici (DPA), con il compito di fornire consigli e supporto al Segretario Generale e ai suoi rappresentanti per risolvere controversie internazionali e conflitti interni."}
{"id": "1419941", "revid": "125916202", "url": "https://it.wikipedia.org/wiki?curid=1419941", "title": "TeleArena", "text": "TeleArena \u00e8 un'emittente televisiva veronese, fondata nel 1979, appartenente al gruppo Athesis, del quale fanno parte anche l'emittente televisiva Telemantova e i quotidiani \"L'Arena di Verona\", \"Il Giornale di Vicenza\" e \"Bresciaoggi\", e l'emittente radiofonica Radio Verona. Della raccolta pubblicitaria sui canali e i quotidiani del gruppo si occupa la concessionaria PubliAdige.\nStoria.\n Nasce nel 1979 grazie all'opera di alcuni imprenditori locali. Nel 1984 TeleArena viene interamente acquisita dal gruppo Athesis.\nNegli anni Novanta, cresce sensibilmente. La raccolta della pubblicit\u00e0 affidata a Publiadige, concessionaria del gruppo, consente di reperire risorse per lo sviluppo della emittente e di altre iniziative in provincia di Mantova (nasce, cos\u00ec, Telemantova) e di Brescia (Brescia.TV) fino a dar vita a un vero e proprio network di televisioni di prossimit\u00e0 vocate a rappresentare il proprio territorio.\nNell'ottobre 2015, Brescia.TV sar\u00e0 poi ceduta al gruppo cremonese TeleColor unitamente alle frequenze e a parte dei dipendenti.\nTelearena \u00e8 visibile in tutto il Veneto e a Mantova e provincia sul canale 16, in parte della Lombardia orientale sul canale 650.\nAttualmente Telearena \u00e8 nella classifica auditel la 6\u00aa tv pi\u00f9 vista sul territorio. \u00c8 la Tv dei veronesi. Il principale competitor aggrega i dati di ascolto di Verona a quelli delle altre sedi presenti in Veneto e in Trentino\nProgrammi.\nTeleArena ha il suo punto forte nell'informazione locale e nell'informazione sportiva, con gli appuntamenti domenicali di telecronaca in diretta delle partite di calcio dell'Hellas Verona e del Chievo Verona. Sul digitale terrestre offre anche il canale interamente sportivo TeleArena Sport. In passato, sulla televisione TeleArena, appariva abbastanza frequentemente il noto telecronista e giornalista Germano Mosconi, con il ruolo di commentatore di numerose partite del Chievo e del Verona.\nOltre ai programmi autoprodotti dal gruppo, vengono anche trasmessi programmi esterni, quali Bek\u00e8r, film e telefilm.\nInformazione.\nLa Redazione \u00e8 composta da giornalisti professionisti diretti da Mario Puliero; sono Silvia Beltrami, Alessandro d'Errico, Valentina Burati, Lucio Salgaro, Francesca Pellegrini, Anna Zegarelli, Luca del Ponte, Matteo Taietti, Giovanni Salvatori e Davide Cailotto. Si avvale inoltre di alcuni collaboratori sia per la cronaca come per lo sport. Il reparto tecnico \u00e8 diretto da Giorgio Vigni con i tecnici Gabriele Piovanelli (vice), Matteo Tomasoni, Matteo Montoli, Gianni De March, Renzo Boscardin, Andrea Novelli, Nicola Pellegrini (grafica), con la collaborazione di Marco Fretti. I tecnici emissionisti sono Mauro Zancarlin e Davide Armani. Filippo Cervini \u00e8 emissionista e il responsabile dell'ufficio programmi. Assistenti di produzione e social media manager Francesco Delai e Giorgia Rizzo. Susanna Tracogna \u00e8 il prodotture esecutivo.\nMultiplex.\nIl canale trasmette con LCN 16 in Veneto, all'interno del Multiplex di propriet\u00e0 sulla frequenza UHF 46 e sul Multiplex CRNE B del Consorzio Reti Nord Est sulla frequenza UHF 43. Il canale \u00e8, inoltre, diffuso nella provincia di Mantova sulla frequenza UHF 51, sempre con LCN 16. \nIn parte della provincia di Brescia \u00e8, invece, ricevibile sulla frequenza UHF 32 con LCN 650.\nMultimedialit\u00e0.\nOltre che sul web, tramite il sito internet www.telearena.it, dove \u00e8 presente anche il live streaming, la diretta, i programmi, il palinsesto e le notizie di TeleArena sono fruibili anche tramite app per smartphone e tablet, scaricabile gratuitamente dagli \"store\" Apple e Android."}
{"id": "1419951", "revid": "767487", "url": "https://it.wikipedia.org/wiki?curid=1419951", "title": "Raffaello Vernacchia", "text": "Carriera.\nRomano di Castel Gandolfo, Vernacchia emigr\u00f2 a Firenze all'et\u00e0 di 10 anni. Inizi\u00f2 nella Fiorentina a dare i primi calci al pallone.\nIn seguito la societ\u00e0 viola lo diede in prestito all'Empoli, cedendolo poi a titolo definitivo alla societ\u00e0 biancoazzurra per avere in cambio Moreno Roggi.\nL'Empoli a sua volta lo cedette all'Atalanta In maglia nerazzurra fece il suo esordio in Serie A nel 1972-1973. Nello stesso anno arriva anche il debutto in Nazionale nella Rappresentativa Under-23.\nPassato al Torino nel 1973-1974 fu chiuso da Rosario Rampanti e Claudio Sala, collezionando 6 presenze.\nL'anno successivo torn\u00f2 a Bergamo in Serie B rimanendovi per due anni fino al trasferimento al , un'esperienza di breve durata perch\u00e9 dopo solo una stagione, in occasione del mercato di riparazione di ottobre, venne ceduto al dando il definitivo addio alla Serie A.\nIn seguito collezion\u00f2 esperienze con , , Giulianova e Montevarchi, prima di concludere la carriera nella categoria Promozione a Sant'Agata Bolognese.\nHa complessivamente disputato 43 incontri in massima serie, realizzando una rete nel pareggio interno dell'Atalanta contro la Lazio nella stagione 1972-1973, e 54 incontri con 11 reti all'attivo in Serie B."}
{"id": "1419958", "revid": "2014155", "url": "https://it.wikipedia.org/wiki?curid=1419958", "title": "Qianlong", "text": "Nato con il nome di Hongli (), quarto figlio dell'imperatore Yongzheng regn\u00f2 ufficialmente dal 18 ottobre 1735 al 9 febbraio 1796, momento in cui abdic\u00f2 in favore di suo figlio, l'imperatore Jiaqing - un atto filiale allo scopo di non regnare pi\u00f9 a lungo di suo nonno, l'illustre imperatore Kangxi. Malgrado il suo ritiro, tuttavia, mantenne il potere supremo fino alla sua morte nel 1799.\nBiografia.\nPrimi anni.\nDiversi miti e leggende affermano che Hongli era in realt\u00e0 di discendenza Han e non Manci\u00f9, mentre secondo altri era solo per met\u00e0 Manci\u00f9 e per met\u00e0 Han. Ciononostante, guardando le testimonianze storiche, era adorato sia da suo nonno, l'imperatore Kangxi, che da suo padre, l'imperatore Yongzheng. Da adolescente, Hongli era molto abile nelle arti marziali e possedeva un grandissimo talento letterario.\nNel 1722, dopo la successione di suo padre, Hongli divenne principe Bao (\u5b9d\u4eb2\u738b/\u5bf6\u89aa\u738b). Come molti dei suoi zii, entr\u00f2 in una lotta di successione intestina con il suo fratellastro maggiore Hongshi, che aveva il sostegno di una vasta fazione di ufficiali di corte, come pure di Yinsi, il principe Lian. Per molti anni l'imperatore Yongzheng non concesse la posizione di Principe della Corona a nessuno dei suoi figli, ma molti ipotizzavano che favorisse Hongli. Questi si rec\u00f2 in viaggi di ispezione al sud, e divenne noto come abile negoziatore. Fu scelto, in alcune occasioni, come principale reggente, quando suo padre era in missione, fuori dalla capitale.\nAscesa al trono.\nAlla morte del padre, Yongzheng, ancora prima che il nome del successore fosse letto ad alta voce alla corte riunita, tutti sapevano che Hongli sarebbe stato il nuovo imperatore. Il giovane Hongli, infatti, era stato un favorito di suo nonno Kangxi cos\u00ec come di suo padre: Yongzheng gli aveva affidato parecchi importanti compiti rituali mentre era ancora un principe, e lo includeva in importanti discussioni di strategia militare. Sperando di evitare la ripetizione della crisi di successione che aveva guastato il suo accesso al trono, Yongzheng fece porre il nome del suo successore in una scatola sigillata messa al sicuro dietro la targa sul trono, nel Palazzo della Purezza Celeste (\"Qianqing Gong\", \u4e7e\u6e05\u5bab). Il nome nella scatola doveva essere rivelato agli altri membri della famiglia imperiale alla presenza di tutti i ministri anziani solo alla morte dell'imperatore. Yongzheng mor\u00ec improvvisamente nel 1735: le sue volont\u00e0 furono quindi estratte e lette ad alta voce davanti all'intera corte Qing e Hongli divenne il quarto imperatore manci\u00f9 della Cina. Prese il titolo del Regno di Qianlong (\u4e7e\u9686), che significa \"forte/celeste\" (\"qian\") e \"prospero\" (\"long\") o, messo insieme, \"l'Era della Forte Prosperit\u00e0\".\nGuerre di frontiera.\nL'imperatore Qianlong fu un vittorioso capo militare, coordinando un enorme rafforzamento del territorio controllato dalla dinastia Qing, attraverso quelle che passarono alla storia come le \"dieci grandi campagne\". Tutto ci\u00f2 fu reso possibile non solo dalla forza militare cinese, ma anche dalle divisioni e dalle forze declinanti dei popoli dell'Asia interna. Sotto Qianlong, il Turkestan orientale fu incorporato nel governo della dinastia Qing con il nome di Xinjiang, mentre ad ovest l'Ili fu conquistato e dotato di guarnigioni. I Qing dominarono anche la Mongolia Esterna dopo aver inflitto una definitiva sconfitta ai Mongoli occidentali. Durante tutto questo periodo vi furono continui scorribande mongole in Tibet e una reciproca diffusione del Buddhismo tibetano in Mongolia.\nQianlong invi\u00f2 nuovamente un esercito in Tibet e stabil\u00ec saldamente il Dalai Lama come governatore, e una guarnigione Qing per conservare il protettorato cinese. Ulteriori campagne militari sul campo contro Burmesi, Nepalesi e Gurkha costrinsero questi popoli a sottomettersi.\nIn Vietnam, come al solito, le cose non andarono cos\u00ec bene. Nel 1787 l'ultimo re della dinastia L\u00ea fugg\u00ec dal Vietnam e chiese formalmente aiuto all'imperatore cinese per riconquistare il trono di Thanglong. L'imperatore Qianlong acconsent\u00ec inviando un grande esercito in Vietnam per destituire i Tay Son. Nel 1788 la capitale, Thanglong, fu conquistata, ma alcuni mesi pi\u00f9 tardi, l'esercito cinese fu sconfitto con un attacco a sorpresa durante il Tet (il capodanno vietnamita) da Nguyen Hue, il secondo e il pi\u00f9 abile dei tre fratelli Tay Son. Il governo cinese diede formale protezione all'imperatore Le e alla sua famiglia, ma non intervenne in Vietnam per altri 90 anni.\nNel complesso l'espansione militare dell'imperatore Qianlong conquist\u00f2 milioni di chilometri quadrati di territorio, portando nell'impero popoli cinesi diversi dagli Han - come gli Uiguri, i Kazaki, i Kirghizi, gli Evenchi e i Mongoli - che erano almeno potenzialmente ostili. Fu anche un'impresa molto costosa. In realt\u00e0, i fondi del Tesoro imperiale vennero quasi completamente esauriti a causa delle spedizioni militari. Questa potrebbe essere stata la causa del successivo declino della dinastia, quando l'esercito fu incapace di sviluppare e accrescere la potenza delle proprie armi di fronte ad una minaccia occidentale.\nAnche se le guerre nel complesso ebbero successo, le vittorie non furono schiaccianti. L'esercito si era notevolmente indebolito e successivamente ebbe problemi con parecchi nemici. Occorsero due-tre anni per controllare l'area dello Jin Chuan: all'inizio, l'esercito Qing fu battuto, e solo alla fine, il generale Yue Zhongqi avrebbe riconquistato il controllato della situazione. Quella contro i Mongoli Dzungar fu una battaglia che registr\u00f2 pesanti perdite su entrambi i fronti, eppure era una guerra vicina.\nAlla fine delle guerre di frontiera, l'esercito stava iniziando a indebolirsi. Il sistema militare divenne pi\u00f9 indulgente, mentre i signori della guerra erano ormai soddisfatti del loro stile di vita. Dal momento che la maggior parte delle guerre si erano concluse, infatti, essi non vedevano pi\u00f9 alcun motivo di addestrare degli eserciti, determinando come conseguenza, verso la fine del regno di Qianlong, un rapido declino delle forze militari. Questa fu la principale spiegazione degli insuccessi militari contro la Setta del Loto Bianco proprio alla fine degli anni del regno di Qianlong.\nSuccessi artistici.\nL'imperatore Qianlong fu anche un importante patrono delle arti. La pi\u00f9 significativa delle sue commesse fu un catalogo di tutte le pi\u00f9 importanti opere della cultura cinese, il \"Siku Quanshu\" (\u56db\u5eab\u5168\u66f8). Prodotta in 36.000 volumi, conteneva circa 3.450 opere complete, realizzate da quasi 15.000 copisti; per completare l'opera intera furono necessari circa vent'anni. Essa preserv\u00f2 molti libri, ma era intesa anche come un mezzo per scoprire e sopprimere i testi ritenuti offensivi per i governanti mancesi. Furono elencate circa 2.300 opere da sopprimere totalmente e altre 350 parzialmente. Lo scopo era distruggere gli scritti che erano anti-Qing o sovversivi, che insultavano le precedenti dinastie barbare, o che affrontavano i problemi delle frontiere o della difesa.\nQianlong fu un poeta prolifico e un collezionista di ceramica, un'arte che fior\u00ec nel suo regno; una parte sostanziale della sua collezione si trova a Londra presso la Percival David Foundation.\nArchitettonicamente, Qianlong si interess\u00f2 personalmente all'espansione dell'Antico Palazzo d'Estate e sovrintese alla costruzione della Xiyanglou o residenza occidentale. Nel decennio del 1750, Qianlong incaric\u00f2 il gesuita italiano Giuseppe Castiglione di progettare una serie di opere idrauliche e di fontane a tempo complete di macchinari e tubazioni sotterranee per il divertimento della famiglia imperiale. Durante il suo regno, per commemorare suo padre, fu costruito a Turfan il Minareto di Emin. \u22c5\nUltimi anni.\nNei suoi ultimi anni, Qianlong era piuttosto deluso e stanco del potere e della gloria. Il governo giornaliero del paese era lasciato nelle mani di Heshen, il ministro di rango pi\u00f9 elevato e all'epoca il preferito di Qianlong, mentre Qianlong stesso indulgeva ai lussi quotidiani e nel suo passatempo preferito della caccia. \u00c8 dimostrato che Heshen con la sua gestione pose le basi per l'ulteriore crollo dell'impero Qing, anche con l'aumento della corruzione, arrivando infine a un punto di non ritorno. Quando il primo ministro Heshen fu ucciso, si scopr\u00ec che era ancora pi\u00f9 ricco del tesoro ormai impoverito del paese. Qianlong inizi\u00f2 il suo regno nel 1735 con circa 33.950.000 tael ereditati dal periodo di Yongzheng. Intorno al 1775, Qianlong raggiunse, con le casse dell'impero il picco della prosperit\u00e0 dei Qing, con circa 73.900.000 tael, un primato ineguagliato dal periodo di Kangxi o da quello di Yongzheng; tuttavia, la corruzione di massa diffusa a tutti i livelli, unitamente alle pesanti spese di oltre 150.200.000 tael per le spedizioni, la costruzione di altri palazzi, i sei viaggi personali a Jiangnan, il denaro per la Ribellione del Loto Bianco, il lento aumento dell'oppio e le spese per il lusso, quasi impoverirono il tesoro un tempo prospero e immenso. Verso la fine del regno di Qianlong nel 1796, quasi tutto il tesoro del paese era esaurito. Insieme al declino dell'Esercito delle Otto Bandiere, ci\u00f2 avrebbe lasciato un enorme problema da affrontare per il successore Jiaqing.\nL'ambasciata di Macartney.\nDurante la met\u00e0 del XVIII secolo, Qianlong inizi\u00f2 a subire forti pressioni dall'Occidente al fine di aumentare il commercio estero. Il lungo isolamento culturale della Cina e l'assenza di un Ministero degli affari esteri che curasse relazioni dirette con i paesi occidentali avevano rafforzato la convinzione che la Cina fosse superiore a qualsiasi altra nazione. Ancora peggio, Heshen incoraggi\u00f2 Qianlong a sostenere la tesi che l'impero Qing fosse davvero il \"Regno di mezzo\", ossia il centro del mondo, e che pertanto non avesse alcun bisogno di prestare attenzione alle proposte britanniche di avviare scambi commerciali e culturali tra l'impero britannico di allora e l'impero Qing, che avrebbero invece potuto favorire la reciproca conoscenza.\nNel 1793, come conseguenza di questa concezione sinocentrica, l'ambasciatore commerciale britannico dell'epoca, George Macartney, fu pesantemente umiliato, quando, essendogli stata finalmente concessa un'udienza con l'imperatore Qianlong, trov\u00f2 ad accoglierlo soltanto un editto imperiale posto sul Trono del Drago. L'editto gli annunciava che l'impero Qing non aveva alcun bisogno dei beni e servizi che i britannici potevano fornire e che essi dovevano anzi riconoscere la superiore grandezza dell'impero Qing. Nell\"'Editto sul commercio con la Gran Bretagna\" di Qianlong, l'orgoglioso imperatore usa il termine \"barbari\" per riferirsi al seguito di Macartney, confermando ancora una volta l'idea, allora largamente diffusa in Cina, che tutti i paesi fossero \"periferici\" rispetto alla Cina stessa.\nLe insistenti richieste da parte di Heshen e della corte Qing affinch\u00e9 gli ambasciatori commerciali britannici si inginocchiassero e si prostrassero davanti al trono vuoto del Drago peggiorarono la situazione. I britannici naturalmente respinsero queste richieste, insistendo che si sarebbero soltanto inginocchiati su una gamba e inchinati al trono del Drago, come facevano per il loro monarca. Ci\u00f2 all'epoca caus\u00f2 scalpore nell'impero Qing. Gli ambasciatori commerciali furono immediatamente congedati ed espulsi dalla Cina. Fu ulteriormente ripetuto che l'impero Qing non aveva alcun particolare interesse a commerciare con loro, impartendo ordini severi a tutti i governatori locali di non consentire ai britannici di svolgere qualsiasi commercio o affare.\nL'atteggiamento intransigente di Qianlong caus\u00f2 una frattura insanabile tra l'impero cinese e quello britannico, che avrebbe poi condotto alle guerre dell'oppio del XIX xecolo e, infine, alla decadenza della Cina come potenza egemone dell'Asia.\nAl contrario di Macartney, Isaac Titsingh, l'emissario dei olandese e della Compagnia Olandese delle Indie Orientali (VOC) nel 1795 non rifiut\u00f2 di prostrarsi. Dopo lo scortese rifiuto di Macartney, Titsingh e i suoi colleghi ottennero l'approvazione dei Cinesi grazie al loro atteggiamento che apparve rispettoso dell'etichetta convenzionale della corte imperiale.\nAbdicazione.\nNell'ottobre 1795, Qianlong annunci\u00f2 ufficialmente che nella primavera dell'anno successivo avrebbe volontariamente abdicato al trono in favore del figlio. Al riguardo, si diceva che Qianlong avesse fatto una promessa durante l'anno della sua ascesa al trono di non governare pi\u00f9 a lungo di suo nonno, l'imperatore Kanxi.\nPrima della sua abdicazione, Qianlong decise di trasferirsi fuori dalla Sala della Coltivazione Mentale nella Citt\u00e0 Proibita, la residenza riservata solo al sovrano regnante, e ordin\u00f2 la costruzione della sua residenza in un'altra parte della Citt\u00e0 Proibita; tuttavia, Qianlong non lasci\u00f2 mai la Sala della Coltivazione Mentale.\nProprio come non era disponibile a separarsi dalla sua residenza, in realt\u00e0 Qianlong non era neanche disponibile a separarsi dal potere che aveva esercitato negli ultimi 60 anni. L'anziano Qianlong mantenne quindi una salda presa sugli affari di stato e continu\u00f2 a governare, mentre suo figlio, l'imperatore Jiaqing, fu tenuto, ancora per alcuni anni, ai margini del potere.\nLeggende.\nCome gi\u00e0 accennato, sulla figura di Qianlong si sono sviluppati molti miti e leggende. Secondo una di queste, Qianlong era in realt\u00e0 figlio di Chen Yuanlong di Haining. L'imperatore Kangxi intendeva scegliere il suo erede al trono non solo in base alla capacit\u00e0 di suo figlio di governare l'Impero, ma anche al fatto che suo nipote non fosse di minor valore, per garantire il regno perpetuo dei Manci\u00f9 sul paese.\nYongzheng, il figlio di Kangxi, era un uomo abile, ma suo figlio maggiore Hongshi era un debole: per evitare di perdere il trono, allora, fece in modo di scambiare sua figlia appena nata con il figlio di Chen Yuanlong, che divenne in seguito la pupilla degli occhi di Kangxi. Cos\u00ec, Yongzheng riusc\u00ec a succedere al trono e suo \"figlio\", Hongli, divenne successivamente l'imperatore Qianlong. In seguito, Qianlong si rec\u00f2 quattro volte nella parte meridionale del paese e si ferm\u00f2 a casa di Chen nello Haining, lasciandosi dietro la sua calligrafia ed emanando frequentemente decreti imperiali che rendevano e mantenevano lo Haining uno stato esente da tasse.\nCi sono tuttavia notevoli problemi in questa storia, che la rendono poco credibile.\nIn realt\u00e0, dato il fatto che Hongshi fu costretto a suicidarsi, la storia sarebbe stata di gran lunga pi\u00f9 logica se fosse stato lui il figlio adottato di Yongzheng.\nAltre storie su Qianlong che avrebbe visitato l'area di Jiangnan travestito da cittadino qualunque, erano state un argomento popolare per molte generazioni. In totale, egli visit\u00f2 Jiangnan otto volte, rispetto alle sei ispezioni dell'imperatore Kangxi."}
{"id": "1419961", "revid": "124256827", "url": "https://it.wikipedia.org/wiki?curid=1419961", "title": "Costituzione dell'Unione Sovietica", "text": "L'Unione Sovietica fu governata, nel periodo della sua esistenza, da tre versioni della Costituzione, che seguirono la Costituzione sovietica del 1918 che istitu\u00ec la Repubblica Federativa Socialista Sovietica Russa, lo Stato immediatamente precedente all'Unione delle Repubbliche Socialiste Sovietiche.\nQueste costituzioni furono:\nLa teoria politica che stava al di sotto della Costituzione Sovietica differiva dalle politiche delle costituzioni occidentali. Le costituzioni democratiche recano prescrizioni fondamentali: definiscono una serie di relazioni politiche a cui i governi e i cittadini devono sottostare. Diversamente, le costituzioni sovietiche cercarono di descrivere le relazioni e i legami politici gi\u00e0 esistenti. Pertanto, quando vi era necessit\u00e0 di cambiamento nei sistemi socio-economico e politico, il governo adottava una nuova costituzione che si conformasse al nuovo stato della realt\u00e0.\nIn superficie, le quattro costituzioni assomigliavano a diverse costituzioni adottate in Occidente; le differenze tra le costituzioni sovietiche e occidentali, tuttavia, sono molto maggiori delle loro somiglianze. Le costituzioni sovietiche garantivano alcuni diritti civili, come libert\u00e0 di parola, libert\u00e0 di assemblea e libert\u00e0 di religione. Identificavano anche una serie di diritti economici e politici, come anche una gamma di doveri dei cittadini. Ci\u00f2 nonostante, le costituzioni sovietiche non contenevano disposizioni riguardo ai diritti inalienabili del cittadino, e mancava l'apparato necessario per proteggere i diritti individuali contenuti in molte costituzioni democratiche. In sintesi, la popolazione godeva di diritti politici solo se questi non entravano in conflitto con gli obiettivi del comunismo. Il Partito Comunista dell'Unione Sovietica si riserv\u00f2 da solo l'autorit\u00e0 di determinare ci\u00f2 che fosse o non fosse negli interessi del comunismo. Infine, le costituzioni sovietiche specificavano la forma e il contenuto dei simboli di Stato, come gli stemmi, la bandiera e l'inno nazionale.\nLe quattro costituzioni avevano articoli in comune; questi esprimevano la sovranit\u00e0 teorica della classe operaia e, nelle ultime due, del ruolo di comando del PCUS nel governo e nella societ\u00e0. Tutte le costituzioni confermarono le forme della propriet\u00e0 sociale; ogni costituzione istitu\u00ec una serie di soviet o consiglio per l'esercizio dell'autorit\u00e0 governativa."}
{"id": "1419964", "revid": "128096", "url": "https://it.wikipedia.org/wiki?curid=1419964", "title": "Franz von Walsegg", "text": "Walsegg era un entusiasta appassionato di musica che si dilettava anche a comporre. Sua moglie, la contessa Anna von Flammberg era morta il 14 febbraio del 1791 all'et\u00e0 di 20 anni; pare che Walsegg chiese ad un intermediario, il dottor Johann Sortschan, di commissionare a Mozart la composizione di un Requiem, probabilmente per farlo passare come proprio lavoro. Secondo il racconto di Anton Herzog, a quel tempo insegnante alla scuola patrocinata dal Conte a Klamm (Schottwien) e pi\u00f9 tardi direttore di coro in Wiener Neustadt, Walsegg fece eseguire il Requiem sotto proprio nome il 14 dicembre 1793 nella parrocchia cistercense (Neuklosterkirche) di Wiener Neustadt. Nell'archivio del Duomo di Wiener Neustadt si trovava una fonte, andata perduta, che avrebbe potuto confermare tale fatto. In precedenza, il 2 gennaio 1793, il Requiem aveva gi\u00e0 avuto la sua prima esecuzione assoluta, all'insaputa del Conte, nella Jahn-Saal di Vienna.\nLa vicenda di Walsegg ha ispirato il poeta e scrittore russo Aleksandr Sergeevi\u010d Pu\u0161kin che, dando credito a voci che circolavano, nel 1830 scrisse \"Mozart e Salieri\" (precedentemente intitolato \"Invidia\"), un brevissimo dramma in versi, in cui un Salieri roso dall'invidia fa commissionare a Mozart il Requiem, per poi uccidere l'autore, spacciare il brano per suo, suonarlo al funerale di Mozart e poter sentire: \u00abAnche Salieri \u00e8 stato toccato da Dio\u00bb."}
{"id": "1419967", "revid": "1305772", "url": "https://it.wikipedia.org/wiki?curid=1419967", "title": "Formula One Championship Edition", "text": "Formula One Championship Edition \u00e8 un simulatore di guida di Formula 1 sviluppato da SCE Studio Liverpool e pubblicato da Sony Computer Entertainment per PlayStation 3.\nIl videogioco \u00e8 basato sulla stagione 2006. \u00c8 essenzialmente un riadattamento per PlayStation 3 di Formula One 06 precedentemente distribuito per PlayStation 2.\nFu l'ultimo gioco di Formula 1 sviluppato da Sony Computer Entertainment.\nModalit\u00e0 di gioco.\nVi sono diverse modalit\u00e0 di gioco, le stesse della versione PlayStation 2:\nContenuti storici.\nAuto classiche.\nIl Circuito di Jerez e le auto classiche sono utilizzabili solamente nella prova cronometrata"}
{"id": "1419970", "revid": "2214735", "url": "https://it.wikipedia.org/wiki?curid=1419970", "title": "Eko (azienda)", "text": "La Eko \u00e8 una casa produttrice di chitarre, fondata nel 1959 da Oliviero Pigini a Castelfidardo, nelle Marche. La fabbrica vide lo spostamento della produzione nel comune di Montelupone nel 1965.\nTra i musicisti che hanno utilizzato gli strumenti dell'azienda figurano Beatles, Rokes, i Kings, i Nomadi, i New Dada, Edoardo Bennato. Negli stabilimenti Eko sono state anche prodotte chitarre con il marchio inglese Vox.\nStoria.\n1956-1960: Oliviero Pigini, la GIEMMEI e le origini della EKO.\nOliviero Pigini incominci\u00f2 la sua attivit\u00e0 nel secondo dopoguerra come produttore di fisarmoniche, ma a met\u00e0 anni cinquanta decise di rivolgere la sua attenzione alla chitarra, importando dalla Jugoslavia chitarre semiacustiche di bassa qualit\u00e0 che venivano poi vendute per corrispondenza. Avendo ottenuto un buon successo di mercato, per gestire la vendita di chitarre nel 1956 Pigini cre\u00f2 la GMI (Giocattoli Musicali Italiani), con sede a Castelfidardo.\n1960: La nascita della EKO.\nNel 1960 Pigini inizi\u00f2 a produrre chitarre in proprio. Dalla conversione di uno stabilimento di fisarmoniche nacque la Eko S.A.S. di Oliviero Pigini &amp; Co., che incominci\u00f2 a produrre chitarre acustiche e, successivamente, elettriche con il supporto produttivo della CRB elettronica che fin dal 1958 su richiesta dello stesso Oliviero Pigini aveva iniziato la progettazione e produzione di pick-up.\n1964: Il trasferimento a Recanati.\nIl successo delle chitarre Eko \u00e8 legato soprattutto al periodo 1964-1967, anni in cui l'azienda era la principale esportatrice europea del settore e realizzava strumenti anche per altri grandi marchi, primo tra tutti l'inglese Vox. Alcuni gruppi italiani dell'epoca beat - ad esempio i Rokes, i Kings, i Nomadi e i New Dada - utilizzarono le chitarre Eko.\n1967: La morte di Oliviero Pigini e la nuova conduzione di Lamberto.\nLa morte di Oliviero Pigini, avvenuta nel 1967, chiude la fase storica della Eko, che viene rilanciata nella prima met\u00e0 degli anni ottanta da Lamberto Pigini, fratello del fondatore.\nGli anni '80 e la rinascita della EKO.\nNegli anni '80 Lamberto Pigini, fratello di Oliviero, riacquista il marchio EKO. L'azienda cos\u00ec riprende la fabbricazione di chitarre, acustiche ed elettriche, a livello industriale e a livello artigianale.\nAnni 2010-2020.\nGrazie ai duri sforzi di Massimo Varini e Roberto Fontanot, in Eko stanno aumentando le qualit\u00e0 delle chitarre, utilizzando materiali di valore ed, in parte, poco convenzionali, non seguendo per forza le linee tradizionali."}
{"id": "1419983", "revid": "287204", "url": "https://it.wikipedia.org/wiki?curid=1419983", "title": "Soldato (Svizzera)", "text": ""}
{"id": "1419989", "revid": "287204", "url": "https://it.wikipedia.org/wiki?curid=1419989", "title": "Appuntato (Svizzera)", "text": ""}
{"id": "1419992", "revid": "1904508", "url": "https://it.wikipedia.org/wiki?curid=1419992", "title": "Tesoro della Corona d'Italia", "text": "Il tesoro della Corona d'Italia \u00e8 il complesso dei preziosi appartenuti alla famiglia Savoia in qualit\u00e0 di casa regnante, a partire dalla stessa corona italiana.\nCon la caduta della monarchia, il tesoro della corona \u00e8 passato di propriet\u00e0 alla Repubblica Italiana, come previsto dalla Costituzione nella \u201cdisposizione XIII\u201d che sancisce: \u201c\"I beni, esistenti nel territorio nazionale, degli ex re di Casa Savoia, delle loro consorti e dei loro discendenti maschi, sono avocati allo Stato. I trasferimenti e le costituzioni di diritti reali sui beni stessi, che siano avvenuti dopo il 2 giugno 1946, sono nulli\u201d.\" \nTipologie.\nI gioielli della corona d'Italia comprendono pezzi d'alta gioielleria italiana e straniera fatti realizzare in gran parte sotto il regno di Umberto I; comprendono inoltre molti pezzi provenienti dalla collezione reale del Regno di Sardegna (di cui Vittorio Emanuele II di Savoia era originariamente Re) e altri precedenti.\nSono:\nGioielli ufficiali.\nI gioielli ufficiali erano i propriamente detti \"Gioielli della Corona d'Italia\" ovvero quel patrimonio di regalie ufficiali che venivano utilizzate dal re e dalla regina di Sardegna prima e d'Italia poi nelle occasioni solenni. Alcuni di questi pezzi sono andati distrutti o persi nel corso dei secoli. Tra i pezzi di maggiori rilievo ricordiamo:\nGioielli privati.\nLa collezione reale dei gioielli dei Savoia comprendeva anche un gran numero di \"gioielli di uso quotidiano\" (detti per questo privati) che venivano utilizzati dai membri della famiglia reale italiana. Tra i pezzi di maggior rilievo vi sono:\nStoria.\nAttualmente i \"gioielli di uso quotidiano\" - per un totale \"di 6.732 brillanti e 2 mila perle di diverse misure montati su collier, orecchini, diademi e spille varie\" - si trovano in un caveau della Banca d'Italia, precisamente in un cofanetto a tre ripiani in pelle di colore nero, con una fodera in velluto azzurro. \nVi sono varie ricostruzioni sulla collocazione dei tesoro tra gli anni 1943 e 1945, da quelle che vedono Umberto II affidare il tesoro prima a Amedeo di Savoia-Aosta il 6 dicembre 1943, ma sembra inverosimile in quanto i reali dopo la fuga da Roma l'8 settembre 1943 si trovavano nel meridione e la capitale era saldamente in mano tedesca dopo essere stata abbandonata. \nUn'altra versione vede il re Vittorio Emanuele III di Savoia, il 6 settembre 1943 durante i preparativi alla fuga, incaricare Livio Annesi, direttore capo della Ragioneria del Ministero della Casa Reale, di mettere al sicuro il tesoro reale, trasferendolo dal Palazzo del Quirinale alla Banca d'Italia. Il 23 settembre, il comandante dei corazzieri Ernesto De Sanctis sarebbe stato incaricato di trasferire nuovamente il tesoro per poi essere sotterrato da Livio Annesi e Vitale di San Marco in un cunicolo sotto il Quirinale che collegava lo stesso Palazzo con Palazzo Barberini. Sempre secondo questa ricostruzione il tesoro venne recuperato dopo la liberazione alleata del 4-5 giugno 1944, anche questa ricostruzione se pur per certi versi pi\u00f9 verosimile lascia parecchi dubbi, specialmente tenendo conto del totale controllo tedesco della Capitale occupata.\nIl 5 giugno 1946 il Presidente del Consiglio Alcide de Gasperi richiede a Umberto II il trasferimento del Tesoro della Corona conservata nella cassaforte n. 3 del Quirinale alla Banca d'Italia, la richiesta avviene in quanto i beni che componevano la dotazione della Corona erano annoverati dalla legislazione del Regno nella categoria dei beni non disponibili dello Stato, appartenenti quindi allo Stato e assegnati al re per l'adempimento delle sue funzioni, posti cio\u00e8 al servizio dell'ufficio del sovrano, non della sua persona. Una distinzione prevista dallo Statuto Albertino e da due successive norme, una del 1850 e una del 1905.\nIl verbale di consegna in carta da bollo da 12 lire fatto pervenire come richiesto a de Gasperi cos\u00ec recita: \"L'anno del 1946, il 5 giugno, alle ore 17 nei locali della Banca d'Italia, via Nazionale n. 91 si \u00e8 presentato il signor avvocato Falcone Lucifero, nella sua qualit\u00e0 di reggente il Ministero della Real Casa con l'assistenza del Grand'Ufficiale Livio Annesi direttore capo della Ragioneria del Ministero suddetto. L'avvocato Falcone Lucifero dichiara di aver ricevuto incarico da sua maest\u00e0 re Umberto II di affidare in custodia alla cassa centrale della Banca d'Italia per essere tenuti a disposizione di chi di diritto gli oggetti preziosi che rappresentano le cosiddette 'gioie di dotazione della Corona del Regno', che risultano descritti nell'inventario tenuto presso il ministero della Real Casa e che qui di seguito si trascrivono\". I fatti sono confermati dallo stesso Luigi Einaudi, all'epoca Governatore della Banca d'Italia.\nLa confisca, scattata nel dopoguerra su quasi tutto il patrimonio dei Savoia (beni mobili e immobili), per\u00f2, non \u00e8 mai stata esercitata sulla parte del tesoro, consistente nei gioielli di uso quotidiano dei membri della famiglia reale: \u00abper un lungo periodo il cofanetto custodito in via Nazionale \u00e8 stato sottoposto anche a un vincolo della Procura della Repubblica di Roma: per un\u2019eventuale apertura serviva il via libera dei giudici. Nel 2002 questo vincolo \u00e8 stato rimosso\u00bb. \nGioielli del santuario di Oropa.\nIl santuario di Oropa \u00e8 il maggior centro di culto mariano nel Piemonte. Vi si venera una Madonna nera del XII secolo. Dal Seicento fu di collazione dei Savoia che lo trasformano e lo abbelliscono grazie alla perizia di architetti rinomati come Filippo Juvarra e Ignazio Amedeo Galletti.\nTra i pezzi di questa collezione si ricordano:"}
{"id": "1419993", "revid": "228587", "url": "https://it.wikipedia.org/wiki?curid=1419993", "title": "Y\u0101\u02be", "text": " ( ) \u00e8 la ventottesima lettera dell'alfabeto arabo. Nella numerazione abjad essa assume il valore 10; questa numerazione si basa infatti sull'antico ordine delle lettere nell'alfabeto semitico nordoccidentale, dove era la decima lettera).\nOrigine.\nQuesta lettera deriva secondo alcuni da dell'alfabeto nabateo, secondo altri da \u071d dell'alfabeto siriaco. In ogni caso deriva da \"yod\" dell'alfabeto aramaico (), che nacque dalla \"yodh\" dell'alfabeto fenicio (), generata dalla \"yad\" dell'alfabeto proto-cananeo ().\nFonetica.\nFoneticamente corrisponde alla approssimante palatale () o alla vocale chiusa anteriore lunga ().\nScrittura e traslitterazione.\n viene scritta in varie forme in funzione della sua posizione all'interno di una parola:\nNella traslitterazione dall'arabo \u00e8 comunemente associata a \"y\".\nEssa pu\u00f2 assumere una doppia funzione fonetica:\nEssa, inoltre, pu\u00f2 fungere da base per la hamza: \u0626; in questo caso perde i due puntini in basso.\nUn segno grafico che ha la forma della senza i due puntini \u00e8 inoltre una forma particolare di \u2019alif detta \u2019alif maq\u1e63\u016bra (\u0649, ).\nSintassi.\nY\u0101\u02bc \u00e8 una lettera lunare. Ci\u00f2 significa che quando le si antepone l'articolo determinativo esso non subir\u00e0 alcuna modifica.\nAd esempio \u064a\u062f (\"yad\", mano) diventa \u0627\u0644\u064a\u062f (\"al-yad\", la mano), che si pronuncia \nY\u0101\u02bc \u00e8 utilizzata in vari modi nella lingua araba. Accompagnato dalla shadda viene utilizzata per far diventare aggettivo un nome: \u0645\u0635\u0631 (Egitto) \u2192 \u0645\u0635\u0631\u064a (egiziano). Questo uso pu\u00f2 anche rivelarsi pi\u00f9 astratto: \u0625\u0634\u062a\u0631\u0627\u0643 (cooperazione) \u2192 \u0625\u0634\u062a\u0631\u0627\u0643\u064a (socialista); ci\u00f2 \u00e8 molto usato per la creazione di termini per le varie filosofie politiche: (tutela, protezione) diventa (conservatore)."}
{"id": "1420008", "revid": "713714", "url": "https://it.wikipedia.org/wiki?curid=1420008", "title": "Tour di Vasco Rossi", "text": "I tour di Vasco Rossi sono numerosi e sparsi in cinque decenni, in un periodo di tempo che va dal 1977 fino ad oggi.\nI primi concerti.\nLive dal 1977 al 1979.\nL'esordio assoluto di Vasco Rossi in un concerto da solo (con il supporto della base registrata) avviene all'aula magna dell'Istituto Corni di Modena nel 1977, per presentare il 45 giri \"Jenny/Silvia\", da poco uscito.\nTour 1979 (1979).\nLa scaletta prevedeva i seguenti brani: Silvia, Fegato, Jenny, La nostra relazione (versione tango), Faccio il militare, La strega, Albachiara, Sensazioni forti ecc.\nFormazione:\nColpa D'Alfredo Tour (1980).\nA partire dal 1980, Vasco sar\u00e0 accompagnato nei suoi concerti dal gruppo di musicisti al quale lui stesso dar\u00e0 in seguito il nome di Steve Rogers Band, composta da Maurizio Solieri, Massimo Riva, Roberto Casini, Andrea Righi e Mimmo Camporeale, che accompagner\u00e0 la vita e la carriera artistica di Vasco per molti anni.\nNei primi concerti, tra le altre canzoni, canta anche una propria versione di \"Supermarket\" di Lucio Battisti, inserendola come medley nella canzone \"Sensazioni forti\".\nLe date:\nLa scaletta tipo prevedeva i seguenti brani:\nFormazione:\nSiamo Solo Noi Tour (1981).\nNel tour del 1981, Vasco rende tributo a dei giganti della musica come Eric Clapton, Sex Pistols, Chuck Berry e Rolling Stones cantando rispettivamente \"Cocaine, God Save the Queen, Johnny B. Goode e Brown Sugar\" (cantata sempre in coro da Vasco, Riva e Solieri).\nLe date:\nL'inizio del successo.\nVado Al Massimo Tour (1982).\nLa discussa apparizione a Sanremo contribuisce ad aumentare notevolmente la notoriet\u00e0 del rocker. Nel 1982 ospita gratuitamente i venditori ambulanti di colore al suo concerto a Pescara come reazione alle critiche di razzismo in seguito alla sua canzone \"Colpa d'Alfredo\".\nLe date:\nBollicine Tour (1983).\nNel 1983, locali giudicati sufficientemente grandi l'anno prima, e addirittura sovrabbondanti solo due anni prima, diventano improvvisamente troppo piccoli. Saltano alcuni concerti, altri si svolgono in precarie condizioni di ordine pubblico, ma la tourn\u00e9e ha comunque un tale successo, che a novembre vengono aggiunte altre date per la registrazione del primo album live della carriera del rocker, \"Va bene, va bene cos\u00ec\", proprio per quest'ultimo vengono scelte le esibizioni di Cant\u00f9, Verona e Bologna. L'album uscir\u00e0 nella primavera del 1984.\nFormazione:\nLe date:\nVa bene, va bene cos\u00ec Tour (1984).\n\u00c8 il tour che segue la pubblicazione dell'album live \"Va bene, va bene cos\u00ec\" e l'esperienza della detenzione di Vasco nel carcere di Rocca Costanza (Pesaro).\nFormazione:\nLa Steve Rogers Band:\nLe date:\nCosa Succede In Citt\u00e0 Tour (1985).\nFormazione:\nLa Steve Rogers Band:\nQueste le date del tour:\nC'\u00e8 Chi Dice No Tour (1987).\nDopo la detenzione, Vasco Rossi raccoglie buoni successi anche nelle tourn\u00e9e del 1984 e del 1985, suonando perfino davanti a decine di migliaia di persone all'Arena di Verona o alla Fiera di Oltremare a Napoli.\nI concerti si svolgono solitamente in palazzetti sovraffollati, motivo per cui passa ai primi concerti negli stadi. L'album \"C'\u00e8 chi dice no\" esce il 19 marzo del 1987, a distanza di due anni da \"Cosa succede in citt\u00e0\". \nQueste le date del tour:\nFormazione:\nDurante il tour del 1987 il regista e produttore Nicola Metta e la sua crew, registra i suoi concerti, il backstage e i fans. Immagini e suoni vengono editati e rimasterizzati nello studio di Vasco a Bologna per l'uscita di una doppia cassetta in VHS dal titolo \"Vasco Rossi Live '87\", in edizione speciale per il \"Vasco Rossi Official Fans Club\".\nVasco Rossi Live '87 (Kono Music S.r.l., Milano; Produzione e Regia di Nicola Metta)\nAlcune scene di questo concerto furono anche utilizzate nel film \"Ciao ma'...\", del regista Giandomenico Curi, uscito nelle sale nella primavera del 1988.\nLa scaletta tipo prevedeva i seguenti brani:\nMa anche:\nLiberi liberi Tour (1989).\nNel 1989, per la prima volta dopo quasi dieci anni, Vasco non viene accompagnato dalla Steve Rogers Band che in quell'anno tenta la carriera solista. La band viene coordinata da Andrea Innesto (sax), Daniele Tedeschi (batteria), Alberto Rocchetti (tastiere), Paul Martinez (basso), Andrea Braido (chitarra solista) e Davide Devoti (chitarra ritmica).\nQueste le date del tour:\nLa scaletta tipo prevedeva i seguenti brani:\nGli anni novanta.\nI concerti degli anni novanta sono grandi produzioni, paragonabili a quelle degli artisti esteri pi\u00f9 importanti. In questi anni tornano nella band diversi componenti della Steve Rogers Band.\nFronte del Palco Tour (1990-1991).\nLa band del 1990 era composta da Daniele Tedeschi (batteria), Paul Martinez (basso), Alberto Rocchetti (tastiere e cori), Andrea Braido (chitarra solista), Davide Devoti, Andrea Innesto (sax e cori). Nel 1991 rientrano Maurizio Solieri (chitarra solista) e Claudio Golinelli (basso).\nIl 1990 rappresenta un'autentica consacrazione per la carriera live di Vasco Rossi: lo show \"Fronte del Palco\", con due concerti (il 10 luglio allo Stadio San Siro a Milano e il 14 luglio allo Stadio Flaminio di Roma) raccoglie circa 130\u00a0000 persone (quasi 70.000 a Milano e circa 45.000 a Roma), numeri che quell'anno non riusciranno a raggiungere nemmeno star internazionali del calibro di Madonna e Rolling Stones.\nIl concerto si apre con Diego Spagnoli che grida \"Il cielo lasciamolo ai passeri, noi stiamo coi piedi per terra!\" ed il disco \"Fronte del palco\" \u00e8 una registrazione fatta durante il tour del 1989. La testimonianza dei due concerti del 1990 \u00e8 affidata ad un disco uscito nel 1991 (10/7/90 San Siro) e a una VHS ufficiale; \u00e8 stato pubblicato anche un libro fotografico.\nLo show si ripete l'anno seguente (1991) raccogliendo grandi successi in diversi stadi italiani: Stadio delle Alpi di Torino (quasi 70.000 spettatori), Stadio Cerreti (Campo di Baseball) di Firenze (28.000), Stadio Simonetta Lamberti di Cava dei Tirreni (42.000), Stadio Sant'Elia di Cagliari (20.000) e Stadio Friuli di Udine (45.000). Vi fu anche una data straordinaria e singolare nel piccolo Comune di San Martino Valle Caudina (AV), dove Vasco si esib\u00ec il 29 settembre 1991 (concerto inizialmente programmato per il 3 agosto e spostato a causa del maltempo), nell'ambito del festival artistico organizzato dalla Pro Loco presieduta dal giornalista Rai Gianni Raviele.\nIn pi\u00f9 Vasco tiene diverse date in Germania, Svizzera, Francia, Belgio, Paesi Bassi e persino una data a Toronto (Canada).\nLa scaletta, rispetto al \"Blasco tour\" del 1989 e ai due spettacoli di \"Fronte del Palco\" del 1990, vede l'aggiunta di \"Jenny \u00e8 pazza\" e \"Silvia\".\nQueste le date del tour:\nFormazione:\nLa scaletta tipo prevedeva i seguenti brani:\nRock Sotto L'Assedio (1995).\nTourn\u00e9e formata da tre date, ideata e dedicata alla guerra nella ex Jugoslavia, nella quale si esibirono anche i gruppi rock di Sarajevo. La prima serata al palasport di Locarno in Svizzera fu un test per le due serate successive allo Stadio di San Siro a Milano. Alla fine circa 106.000 spettatori assistettero allo spettacolo, 43.000 alla prima serata di Milano e 63.000 alla seconda.\nL'idea del concerto venne a Vasco dopo aver visto le foto di Massimo Sciacca e di alcuni musicisti suonare a Sarajevo, nonostante la guerra. Vennero cos\u00ec interrotte le registrazioni di \"Nessun pericolo...per te\" per organizzare la doppia serata.\nIl concerto si apr\u00ec con \"Generale\" di De Gregori, seguirono i maggiori successi con un inedito per quell'anno: \"Anche se\", poi pubblicato con il titolo di \"Praticamente perfetto\" nel successivo album \"Nessun pericolo... per te\".\n\"Gli spari sopra\" e \"Vivere\" vengono eseguite con i due gruppi di Sarajevo: i Sikter e i Sarajevo Festival Ensemble.\nLo show venne trasmesso da Rai Radio 2 nelle due serate del 7 e 8 luglio (venerd\u00ec e sabato), replicato parzialmente nei giorni successivi poich\u00e9 la diretta venne sospesa a causa dei TG della notte.\nCanale 5 mand\u00f2 in onda in autunno gran parte del concerto del 7 luglio.\nLe particolarit\u00e0 dello show sono molteplici: la presenza di quattro chitarristi (Massimo Riva, Maurizio Solieri, Stef Burns e Nando Bonini), la canzone \"War\", cantata da Massimo Riva a met\u00e0 dello spettacolo e l'idea di iniziare \"Delusa\" con l'intro di \"Albachiara\".\nNessun Pericolo Per Te Tour (1996).\nVasco torna con un tour nel 1996. Anche questo \u00e8 un lungo tour, 6 mesi e 40 date, e ricalca fedelmente la struttura del tour del 1993, toccando nella sua prima parte i Palasport italiani per poi passare in estate negli stadi delle grandi citt\u00e0, e quindi concludersi negli stadi di citt\u00e0 di medie dimensioni.\nIl tour parte con due date di \"prova\" il 28 e il 30 marzo a Frauenfeld e Bienne, in Svizzera, in vista dell'apertura vera e propria che avviene il 12 aprile al PalaStampa di Torino, davanti a 12.000 spettatori. Poi, a ruota, tutti i palazzetti delle principali citt\u00e0 italiane: il 15 aprile Bolzano, il 16 Bologna, il 19 e 20 Milano, il 23 Firenze, il 26 Roma, il 30 Acireale, il 4 maggio Palermo e il 7 maggio Caserta.\nLa seconda e pi\u00f9 importante parte del tour si apre il 15 giugno a Milano, allo Stadio San Siro, dove 62.220 spettatori assistono allo spettacolo del rocker. Il 18 giugno Vasco sbarca a Genova, Stadio Ferraris, da anni chiuso alla musica. Il 21 giugno \u00e8 la volta dello Stadio delle Alpi di Torino, il 24 dello Stadio Giglio di Reggio Emilia, il 27 tocca alla curva sud dello Stadio Olimpico di Roma, e il 30 il concerto si tiene all'Autodromo del Mugello, vicino a Firenze. Il tour prosegue il 4 luglio allo Stadio Simonetta Lamberti di Cava dei Tirreni e si chiude il 7 allo Stadio Friuli di Udine.\nLa terza parte del tour si apre il 3 agosto all'Arena Croix Noire di Aosta. Poi per tutto agosto Vasco \u00e8 in giro per l'Italia: il 4 a Sanremo, il 7 a Montalto di Castro, il 10 a Rimini, l'11 a Pescara, il 14 Lecce, il 17 Catanzaro, il 20 Caltanissetta, il 31 Rosa. Il 3 settembre tocca a Lugano, il 6 Verona, l'8 Cosenza, l'11 Modena, il 14 Ancona, il 17 Varese, il 20 Casale, il 21 Brescia, il 24 Bari. Vasco Rossi partecipa come ospite, insieme a Lucio Dalla e gli Stadio, al concerto \"Clio Rds live\" svoltosi il 27 settembre a Palermo nella piazza del Foro Italico davanti a 70.000 spettatori. Ultimissima data, il 30 settembre, a Tortol\u00ec (Nuoro).\nWorld Wide Tour (1997).\nVasco torna con questo tour in diversi paesi europei.\nLe date del tour sono le seguenti: 19 aprile 1997 Cortemaggiore (PC) - Fillmore Club (riservata al fans club); 21 aprile 1997 Bolzano - Palaonda; 24 aprile 1997 Bruxelles, Belgio - Ancienne Belgique; 25 aprile 1997 Differdange - Lussemburgo - Hall Omnisport; 27 aprile 1997 Cologne, Germania - E/Werk; 29 aprile 1997 Francoforte, Germania - Hugonotten; 2 maggio 1997 Monaco, Germania - Babylon; 3 maggio 1997 Villach, Austria - Hongresshause; 5 maggio 1997 Vienna, Austria - Rock Hausse; 9 maggio 1997 Skofije, Slovenia - Palasport; 13 maggio 1997 Pratteln (vicino a Basilea), Svizzera; 15 maggio 1997 Ginevra, Svizzera - Arena; 16 maggio 1997 Zurigo, Svizzera - Schutzenhause; 19 maggio 1997 Amstrerdam, Paesi Bassi- Paradiso Club; 12 luglio 1997 Bagnoli (NA) - Neapolis Rock Festival; 18 luglio 1997 Montreux, Svizzera - Festival.\nImola Autodromo Enzo Ferrari (1998).\nNel 1998 esce l'album Canzoni per me e Vasco, anzich\u00e9 avviare un nuovo tour, decide di imbattersi in un'unica data (20 giugno), per un solo concerto ufficiale all'autodromo di Imola che apre di fatto la prima edizione dell'Heineken Jammin' Festival.\nCome avvenne gi\u00e0 nel 1995, prima di tale data, fissa due concerti di prova (date zero), il 16 e 17 giugno a Zurigo. Nelle due date, Vasco esegue al pubblico la scaletta programmata per il concerto di Imola ma, per quest'ultimo, decider\u00e0 di escludere solo \"Brava Giulia\".\nIl concerto di Imola si trasforma in un raduno nazionale e Vasco, arrivato in elicottero, si trova a cantare davanti oltre 120.000 persone.\nDopo il successo ottenuto ad Imola, il 22 ottobre si presenta al Teatro Ariston di Sanremo vincendo il premio Tenco grazie all'album \"Canzoni per me\".\nL'ultima apparizione del 1998, avviene il 10 novembre al PalaDozza di Bologna durante la trasmissione Taratata, in cui tiene un mini concerto con la partecipazione nella band del suo ex chitarrista Andrea Braido (con cui non suonava dal 1993) e Celso Valli (produttore di \"Canzoni per me\") alle tastiere.\nRewind Tour (1999).\nIl tour parte in maniera singolare, con un concerto riservato ai fan club alla discoteca Alcatraz di Milano. Si svolge durante la stagione estiva e tocca diversi stadi italiani. Per la prima volta Vasco Rossi fa due date allo Stadio delle Alpi di Torino ed all'Olimpico di Roma, mentre ancora una volta \u00e8 escluso lo Stadio Meazza di Milano. \nIl tour (22 date ufficiali e 561.000 spettatori paganti ai concerti) vede la scomparsa del chitarrista Massimo Riva, avvenuta pochi giorni prima della prima data; a sostituirlo \u00e8 Maurizio Solieri, mentre l'altro chitarrista \u00e8 Stef Burns. La scomparsa di Riva provoca anche qualche variazione nella scaletta, come l'esecuzione di \"Quanti anni hai\" con la proiezione del filmato di apertura del concerto di Imola 1998. Anche \"Gli angeli\" viene dedicata a Riva, tra gli applausi del pubblico, mentre Vasco ricorda che \u00abnessuno muore mai completamente, qualche cosa di lui rimane sempre VIVO, dentro di NOI! Viva Massimo Riva!\u00bb\nDalla seconda met\u00e0 del tour viene inserita in scaletta l'inedita \"La fine del millennio\", mentre l'apertura \u00e8 sempre con \"Lo show\", con Vasco che comincia a cantare fuori dal palco. Per buona parte delle canzoni, Vasco ha una telecamera sugli occhiali che proietta in diretta sui maxi schermi e su Internet quello che lui vede.\nNell'ultima tappa, a Varese, un diluvio mette in dubbio il concerto, ma lo show va avanti lo stesso. Al grido \u00abil cielo lasciamolo ai passeri, noi stiamo coi piedi nel fango\u00bb, Vasco Rossi e la sua band iniziano a suonare, rinunciando agli effetti di luce, esibendosi quindi solo con dei fari fissi.\nLe tappe del tour sono le seguenti: 29/04 Milano - Discoteca Alcatraz (Riservato fan club), 01/05 Roma - P.za San Giovanni (Festa del 1\u00ba maggio), 12/06 Perugia - Stadio Curi, 16/06 Firenze - Stadio Franchi, 18/06 Bellinzona - Svizzera, 20/06 Cagliari - Fiera, 23/06 Roma - Stadio Olimpico, 24/06 Roma - Stadio Olimpico, 27/06 Bari - Stadio della Vittoria, 30/06 Bologna - Stadio dall'Ara, 02/07 Torino - Stadio delle Alpi, 03/07 Torino - Stadio delle Alpi, 06/07 Genova - Stadio Ferraris, 10/07 Trieste - Stadio Rocco, 14/07/1999 Verona - Stadio Bentegodi, 18/07 Bellinzona (CH) - Kingdom Festival: Piazzale Scuole di Commercio, 28/08 Palermo - Velodromo P. Borsellino, 31/08 Galatina (Le) - Fiera del Salento, 02/09 Cosenza - Stadio di San Vito, 05/09/1999 Benevento - Stadio Santa Colomba, 08/09 Ancona - Stadio del Conero, 11/09 Modena - Festa Nazionale dell'Unit\u00e0, 14/09 Ros\u00e0 (Vi) - Stadio Comunale, 16/09 Montichiari(BS) - Fiera, 18/09 Varese - Ippodromo.\nIl tour \u00e8 stato eseguito con la seguente scaletta (salvo le eccezioni menzionate sopra):\nMusicisti: \nIl nuovo millennio.\nStupido Hotel Live (2001).\nGli anni 2000 ripartono con un tour estivo nei principali stadi italiani, all'insegna della tecnologia grazie all'ingresso nella band di Frank Nemola con brani come \"Stendimi\". Dopo le prove generali del 12 giugno alla discoteca Ennenci di Pozzuoli, il tour parte ufficialmente con la seconda partecipazione all'Heineken Jammin' Festival, all'Autodromo di Imola il 16 giugno, per poi passare il 19 a Torino, Stadio delle Alpi; 22 giugno a Verona, Stadio Bentegodi; 25 giugno a Bari, Arena della Vittoria; 28 giugno a Palermo, Velodromo Paolo Borsellino; 1\u00ba luglio a Salerno, Stadio Arechi; 4 luglio a Roma, Stadio Olimpico; 7 luglio a Udine, Stadio Friuli. Da notare che a Bari ancora una volta non \u00e8 utilizzato il San Nicola ma la pi\u00f9 modesta Arena della Vittoria.\nNelle prime date del tour viene eseguita anche \"Vita spericolata\", mentre, alle prove generali di Fabriano, viene eseguita \"Voglio andare al mare\".\nNelle date di Modena, Firenze e Padova, a seguito degli attentati terroristici dell'11 settembre, i concerti si aprono con \"C'\u00e8 chi dice no\": quest'ultima non viene cantata da Vasco Rossi, ma \u00e8 annunciata da Diego Spagnoli, con una richiesta di silenzio, e il testo \u00e8 presente su una cartolina speciale distribuita all'ingresso.\nVasco @ S.Siro 03 (2003) Allestimento e 2 concerti a Fabriano (An).\nNel 2003 Vasco riesce ad ottenere la concessione dello Stadio Meazza di Milano.\nNell'estate di quell'anno raccoglie quasi 225.000 spettatori con tre concerti di seguito. In occasione di questo evento, si scatenano delle polemiche tra lo staff di Vasco, che chiede in concessione lo stadio per una quarta data, e parte del mondo politico, in particolare con il senatore di Alleanza Nazionale Michele Bonatesta, che polemizza contro l'uso di una maglietta da parte del cantante a favore della legalizzazione delle droghe leggere.\nBuoni o cattivi Tour (2004-2005).\nQuesto tour riguarda due estati e tocca tutti i principali stadi italiani.\nIl 25 settembre 2004, come appendice al \"Buoni o cattivi tour\", Vasco chiude a Catanzaro con un concerto GRATUITO sotto la pioggia di fronte a circa 400.000 fans, ribattezzato dallo stesso Vasco come il Vascstock 2004, per permettere a coloro che non sono riusciti ad accaparrarsi il biglietto in altre date di assistere al tour. In questa occasione viene realizzata la prima diretta in assoluto di un evento live su telefonia cellulare. Inoltre l'evento fu ad \"emissioni zero\": infatti il cantante dichiar\u00f2 che sarebbero stati piantati tanti alberi quanti ne fossero serviti per riequilibrare le emissioni di CO2 dovute all'energia elettrica necessaria per alimentare il concerto.\nLe date del tour sono state aperte da Pia Tuccitto e Simone Tomassini, lanciati dallo stesso Vasco e dalla sua casa discografica Bollicine.\nVasco Live 2007 (2007).\nDopo tre anni di assenza e senza il supporto di un nuovo album, Vasco torna sulle scene con un nuovo tour toccando altri record, Secondo i dati SIAE, si inserisce tra i primi posti nella graduatoria relativa ai concerti pi\u00f9 visti nel primo semestre 2007.\nIl primo concerto \u00e8 la \"data zero\" presso lo stadio comunale di Latina. Successivamente Vasco avrebbe dovuto tenere il concerto di punta dell'Heineken Jammin' Festival a Venezia, ma un brusco uragano impedisce lo svolgimento della manifestazione rimandando l'uscita sul palco.\nSuccessivamente in giugno ci sono due date allo Stadio Meazza, con musica suonata a un volume pi\u00f9 basso dopo le proteste del \"Comitato antirumore di San Siro\"; non cos\u00ec allo Stadio Olimpico di Roma, dove viene realizzato il DVD live Vasco@Olimpico.07 con la regia di Swan. Prosegue in luglio con esibizioni allo Stadio delle Alpi di Torino, allo Stadio San Filippo di Messina, allo Stadio San Nicola di Bari e infine allo Stadio del Conero di Ancona.\nTorna in settembre con una nuova \"data zero\" a Cosenza, allo Stadio San Vito, per poi cantare anche negli stadi di Firenze, Bologna, Verona e Torino, per chiudere ad Udine.\nVasco.08 Live in concert (2008).\nQuesto tour \u00e8 quello che promuove l'album \"Il mondo che vorrei\", svoltosi in due parti: la prima a maggio e giugno, la seconda a settembre e ottobre.\nConcerto del Primo Maggio a Roma 2009.\nIn occasione della festivit\u00e0 del 1\u00ba maggio, Vasco ha tenuto la sua prima esibizione live del 2009 a Roma, al famoso concerto. Il concerto \u00e8 andato in onda su RaiTre.\nTour Europe indoor.\n\u00c8 stata una tourn\u00e9e indoor per l'Italia e l'Europa, a tredici anni di distanza dall'ultimo tour al chiuso datato 1996, il \"Nessun Pericolo Per Te Tour\".\nIl 22 giugno \u00e8 uscito il \"Vasco London Instant Live 04.05.2010\", che ricorda la data del 4 maggio 2010 a Londra.\nVasco Live Kom (2011-2016).\nIl \"Vasco Live Kom '011\" \u00e8 la tourn\u00e9e collegata all'album \"Vivere o niente\".\nLe date di settembre sono state annullate per problemi di salute dello stesso Vasco; la tappa del 26 giugno 2011 (allo stadio di Messina) \u00e8 saltata per motivi di inagibilit\u00e0 dello stadio.\nIl 14 gennaio 2013 \u00e8 stata annunciata la prosecuzione del tour interrotto per problemi di salute di Vasco. Il 21 gennaio seguente sono state ufficializzate quattro date allo Stadio Olimpico di Torino, e tre date allo stadio dall'Ara di Bologna. del \"Vasco Live Kom '013\". Successivamente conquista il premio Medimex 2013 come \"miglior tour\".\nIl \"Vasco Live Kom '014\" si \u00e8 svolto in sette date, di cui tre allo Stadio Olimpico di Roma e quattro allo Stadio San Siro di Milano. Questo tour segna un importante record per l'artista: \u00e8 infatti l'unico cantante a raggiungere il maggior numero di presenze consecutive nello stadio milanese.\nIl \"Vasco Live Kom '015\" si \u00e8 svolto in quattordici date, due date: Stadio San Nicola di Bari, Stadio Artemio Franchi di Firenze, Stadio San Siro di Milano, Stadio Renato Dall'Ara di Bologna, Stadio Olimpico di Torino, una data: Stadio San Paolo di Napoli, Stadio San Filippo di Messina, altre due date: Stadio Euganeo di Padova.\nIl \"Vasco Live Kom '016\" si \u00e8 svolto in cinque date, di cui una allo Stadio Comunale Teghil di Lignano Sabbiadoro e quattro allo Stadio Olimpico di Roma. Vasco raggiunge quindi il nuovo record di date consecutive nello stadio romano, dove arriv\u00f2 a quota 3 concerti nel 2014.\nModena Park 2017.\n\"Modena Park\" ha rappresentato l'unico concerto del 2017 di Vasco Rossi. Stabilendo un record mondiale per 225.000 biglietti venduti ad un concerto di un singolo artista, si \u00e8 trattato di un concerto evento organizzato da Vasco Rossi per celebrare i suoi 40 anni di carriera. Il concerto \u00e8 stato trasmesso anche in alcune piazze italiane, in oltre 200 cinema e, in parte, dalla Rai.\nVascoNonStop Live (2018-2019).\nIl \"VascoNonStop Live 2018\" si \u00e8 svolto in sei tappe per un totale di undici spettacoli dal 25 maggio al 21 giugno 2018.\nIl \"VascoNonStop Live 2019\" si \u00e8 svolto in tre tappe per un totale di dieci spettacoli dal 26 maggio al 19 giugno 2019.\nVascoNonStop Festival (2020).\nIl \"VascoNonStop Festival 2020\" doveva svolgersi in 5 tappe, nei principali festival rock italiani. Il tour \u00e8 stato poi rimandato al 2021 a causa dell'emergenza sanitaria legata al COVID-19.\nConcerti e tour fuori dall'Italia.\nQuesta la lista dei concerti fuori dall'Italia:"}
{"id": "1420009", "revid": "767487", "url": "https://it.wikipedia.org/wiki?curid=1420009", "title": "Bruce Palmer", "text": "Primi anni.\nNato a Liverpool in Nuova Scozia, e cresciuto a Toronto, Palmer inizi\u00f2 suonando in una band scolastica, che in seguito prese il nome di Robbie Lane &amp; The Disciples. Poi fece parte del gruppo di ispirazione \"british\" Jack London &amp; The Sparrows, che poco dopo l'abbandono di Palmer presero il nome di Steppenwolf.\nNel 1965 raggiunse The Mynah Birds e fu allora che Palmer incontr\u00f2 Neil Young. Il gruppo, guidato dalla futura leggenda del funk Rick James, firm\u00f2 con la Motown e fece alcune registrazioni prima di scoprire che James era stato richiamato dalla Marina per un anno. Il gruppo forzatamente si sciolse. Allora Young e Palmer intrapresero un leggendario viaggio verso Los Angeles a bordo di un carro funebre Pontiac di propriet\u00e0 di Young nella speranza di incontrare Stephen Stills, un musicista folk giramondo con il quale Young aveva suonato per un breve periodo in Canada due anni prima.\nLa fama con i Buffalo Springfield.\nIn realt\u00e0 Young e Palmer non avevano alcun recapito di Stills e dopo numerosi giorni di infruttuosa ricerca erano quasi sul punto di lasciar perdere per puntare verso nord a San Francisco. Casualmente, per\u00f2, per uno dei pi\u00f9 incredibili colpi di fortuna della storia del rock il loro veicolo incroci\u00f2 a un semaforo l'auto sulla quale viaggiavano Stills e Richie Furay. Quest'ultimo riconobbe subito l'originale mezzo di trasporto di Neil Young, un carro funebre Pontiac del 1953. Nascevano cos\u00ec i Buffalo Springfield. Ai tre si aggiunse poco dopo il batterista Dewey Martin. La leggenda narra ancora che il nome Buffalo Springfield sia nato dal modello di un veicolo industriale che era fermo proprio nel punto in cui i tre si incontrarono sul Sunset Boulevard.\nGli Springfield ebbero un immediato impatto sulla scena musicale californiana per effetto sia della presenza scenica di Furay che per i duelli tra le lead guitar di Stills e Young. \nDal vivo pezzi relativamente semplici come \"Bluebird\" e \"Mr. Soul\" venivano dilatati in epiche suite di oltre 10 minuti impreziosite dalle interminabili tessiture musicali dei due chitarristi.\nBench\u00e9 il basso di Palmer venisse messo in ombra dalla potenza sonora delle due lead guitar, il suo incessante lavoro ritmico evitava che le lunghe jam session (che sottolineavano sempre le forti differenze personali tra i due chitarristi) non degenerassero nelle sarabande musicali che caratterizzano la maggior parte delle jam session rock di ispirazione psichedelica dei tardi anni '60. In quel periodo gli Springfield ebbero un solo grande successo a livello nazionale, \"For What It's Worth\" (scritto e cantato da Stills), ma in California erano in grado di rivaleggiare con gruppi del calibro dei Byrds e dei Doors.\nPalmer fu ben presto sedotto dalla prevalente cultura freak del periodo e fu arrestato in numerose occasioni per possesso di stupefacenti. Questi problemi legali, uniti alla sua predilezione per la lettura e lo studio di testi mistici, portarono gli altri membri del gruppo a isolarlo sempre di pi\u00f9. Nel 1967, in seguito all'ennesimo arresto per possesso di marijuana, Palmer fu espulso dagli USA. Venne rapidamente sostituito da un gruppo di bassisti che si esibivano a rotazione, tra essi Jim Fielder e Ken Koblum. Anche Young lasci\u00f2 il gruppo per le tensioni con Stills, ma poco tempo dopo i Buffalo Springfield si esibirono nella loro pi\u00f9 importante performance al Monterey Pop Festival dove Doug Hastings e David Crosby sostituirono Neil Young.\nNel periodo del rientro forzato a Toronto, tra gennaio e maggio 1967, Palmer si esib\u00ec per un breve periodo con gli \"Heavenly Government\".\nIn maggio Palmer rientr\u00f2 negli Stati Uniti sotto le mentite spoglie di un uomo d'affari e si riun\u00ec alla band che con il ritorno di Young riprese ad esibirsi nella formazione originale. Tuttavia il suo contributo musicale fu molto scarso e il gruppo continu\u00f2 a utilizzare al suo posto una miriade di session man. Nel frattempo Palmer continu\u00f2 a collezionare un impressionante numero di arresti per possesso di stupefacenti. Nel gennaio 1968 Palmer fu rimosso dalla band e sostituito in modo ufficiale da Jim Messina. Nell'aprile 1968 il gruppo si sciolse, non prima di aver tenuto un ultimo trionfale concerto nella citt\u00e0 che lo vide nascere, al Long Beach Sport Arena.\nThe Cycle Is Complete.\nSistemati in qualche modo i suoi problemi con la giustizia, Palmer torn\u00f2 nell'estate 1969 per sole due settimane come bassista per Crosby, Stills, Nash &amp; Young. Ma perseverava nell'abuso di stupefacenti come negli ultimi tempi dei Buffalo Springfield e le sue performance risultarono poco meno che disastrose. Cos\u00ec venne prontamente sostituito dal giovanissimo fenomeno della Motown Greg Reeves. Rientrato a Toronto, Palmer fece alcune brevi apparizioni con \"Luke &amp; The Apostles\" nei primi mesi del 1970.\nNel 1971 Palmer pubblic\u00f2 con la Verve Records il suo unico album da solista, \"The Cycle Is Complete\". L'album consiste di quattro lunghe \"jam session\", le tracce \"Alpha-Omega-Apocalypse\", \"Oxo\", \"Calm Before The Storm\" e \"Interlude\", contenenti lunghe improvvisazioni che fondono jazz, rock psichedelico e ritmi percussivi in parte ispirati alle musiche tradizionali dei nativi americani. Tra i musicisti che collaborarono al disco vi sono quattro membri dei Kaleidoscope, un gruppo psichedelico dell'ambiente musicale di Los Angeles.\nL'album, oggi acclamato dalla critica come uno dei dischi pi\u00f9 originali e inclassificabili dell'epoca, fu un disastro commerciale e Palmer svan\u00ec dal mondo del business musicale, se si escludono alcune brevi apparizioni a Toronto con gruppi della scena locale.\nUltimi anni.\nNel 1982-1983 Palmer riapparve per suonare con il vecchio amico Neil Young in una sorta di \"dream team\" che riuniva alcuni membri di tutte le precedenti band cui Young aveva partecipato. Ma per suoi problemi con alcol e droghe anche questa esperienza per Palmer fu del tutto negativa rendendo difficile il rapporto con gli altri membri del gruppo. Come \u00e8 riportato nella biografia di Neil Young \"Shakey\", la sola cosa che trattenne Young dallo sparare al suo vecchio amico fu il lungo e intenso sodalizio che li legava fin dai primi anni 60.\nNel 1997 Palmer con gli altri componenti originari dei Buffalo Springfield \u00e8 entrato a far parte della Rock and Roll Hall of Fame.\n\u00c8 morto per un attacco di cuore nel 2004, a Belleville in Ontario."}
{"id": "1420031", "revid": "110157", "url": "https://it.wikipedia.org/wiki?curid=1420031", "title": "Ostrogo\u017esk", "text": "Ostrogo\u017esk (, traslitterazione anglosassone: \"Ostrogozhsk\") \u00e8 una cittadina della Russia europea sudoccidentale, situata nell'Oblast' di Vorone\u017e, 142 km a sud del capoluogo, sul fiume Tichaja Sosna. Ostrogo\u017esk \u00e8 capoluogo del distretto omonimo.\nFondata nel 1652, divenne citt\u00e0 nel 1765.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1420032", "revid": "287204", "url": "https://it.wikipedia.org/wiki?curid=1420032", "title": "Ostrogozsk", "text": ""}
{"id": "1420034", "revid": "80339", "url": "https://it.wikipedia.org/wiki?curid=1420034", "title": "Ostrogozhsk", "text": ""}
{"id": "1420035", "revid": "363629", "url": "https://it.wikipedia.org/wiki?curid=1420035", "title": "Consacrazione episcopale", "text": ""}
{"id": "1420041", "revid": "2108263", "url": "https://it.wikipedia.org/wiki?curid=1420041", "title": "Alfonso XII di Castiglia", "text": "Origine familiare.\nFiglio del re di Castiglia e Le\u00f3n, Giovanni II (figlio del re di Castiglia e Le\u00f3n Enrico III e di Caterina di Lancaster) e di Isabella del Portogallo, figlia di don Giovanni del Portogallo (figlio del re del Portogallo, Giovanni I del Portogallo e di sua moglie, Filippa di Lancaster), e di Isabella di Braganza, figlia del duca di Braganza, Alfonso, e di Beatriz Pereira de Alvim, l'unica figlia di Nuno \u00c1lvares Pereira, conestabile del regno e conte di Arraiolos, Barcelos e Our\u00e9m.Era fratello minore della regina Isabella I di Castiglia, la Cattolica.\nBiografia.\nQuando i suoi genitori si sposarono, il 17 agosto del 1447, a Madrigal de las Altas Torres, suo padre, Giovanni II di Castiglia, era vedovo di Maria d'Aragona, figlia del re Ferdinando I d'Aragona e da lei aveva avuto tre figlie e un figlio maschio, Enrico, nato nel 1425.\nInfanzia.\nQuando il padre era via, sua madre, la regina Isabella faceva dormire i bambini con lei nello stesso letto. Era un'abitudine che teneva per evitare qualsiasi dubbio di adulterio.\nNel 1454, Giovanni II mor\u00ec lasciando Alfonso e Isabella orfani rispettivamente a 1 e 3 anni. La morte del marito, gett\u00f2 sua madre, Isabella in un profondo stato di malinconia, tanto che decise di rinchiudersi, con i due figli, nel castello di Ar\u00e9valo, dove sarebbe rimasta per 42 anni, fino alla morte.\nErede al trono.\nSal\u00ec al trono il fratellastro, Enrico IV di Castiglia, mentre Alfonso, sempre nel 1454, ricevette il titolo di Principe delle Asturie. Enrico, era gi\u00e0 chiacchierato e dai suoi avversari politici era gi\u00e0 definito, \"l'Impotente\", per il fatto che, nel 1453, era stato constatato, che, dopo tredici anni, il suo primo matrimonio con Bianca di Trast\u00e1mara, non aveva generato alcuna discendenza e soprattutto che non era stato ancora consumato, e quindi papa Niccol\u00f2 V aveva sciolto il legame per consanguineit\u00e0 (Enrico e Bianca erano cugini primi, il padre di Bianca, Giovanni era fratello di Maria, la madre di Enrico).\nNel 1455 Enrico si spos\u00f2 in seconde nozze con Giovanna d'Aviz, figlia del re del Portogallo, Edoardo e di Eleonora d'Aragona, figlia del re d'Aragona, Ferdinando I e di Eleonora d'Alburquerque.Da questa unione, nel 1462, finalmente nacque il legittimo erede al trono, una figlia, Giovanna. In quello stesso anno, Alfonso e la sorella Isabella furono richiamati a corte, dal castello di Ar\u00e9valo.\nUna parte di nobili della corte, per\u00f2, che cominci\u00f2 a chiamare il principe delle Asturie come Alfonso XII, molto abilmente, sfruttando la voce che Enrico IV fosse impotente, aveva messo in giro la diceria, molto probabilmente inventata, che la figlia di Giovanna del Portogallo fosse figlia non di Enrico IV, ma di uno dei migliori amici di Enrico, Beltr\u00e1n de la Cueva, che in quegli anni aveva fatto una rapida carriera alla corte castigliana, e, da allora, le fazioni contrarie al re Enrico IV, cominciarono a denominare la figlia, Giovanna, a cui il padre aveva dato il titolo di principessa della Asturie, col soprannome \"Beltraneja\".\nLe due fazioni in cui si era divisa la nobilt\u00e0 castigliana cercarono di far confermare principe delle Asturie (erede al trono) il proprio candidato. Anche il primo ministro di Enrico IV, Juan Pacheco I marchese di Villena, che godeva della fiducia del re, complott\u00f2 contro Enrico in favore del suo fratellastro Alfonso. Le \"cortes\", nel 1464, si pronunciarono a favore di Giovanna, riconoscendola figlia legittima; la fazione avversa, nel 1465, tenne un'assemblea ad \u00c1vila (Farsa de \u00c1vila), dove senza averne alcun diritto i nobili processarono il re in un processo-farsa, privo di ogni legalit\u00e0, il re fu deposto e allontanato dal trono con una cerimonia grottesca, nella quale il re era rappresentato da un fantoccio con scettro e corona che dopo la condanna venne scaraventato a terra e Alfonso fu proclamato re col titolo di Alfonso XII, dal Marchese di Villena. Alfonso XII tenne corte ad Ar\u00e9valo.\nTale oltraggio produsse una forte reazione a favore di Enrico che riusc\u00ec a raccogliere un esercito per opporsi al sopruso subito. I due eserciti si scontrarono, nelle vicinanze di Olmedo, dove Alfonso si era acquartierato, il 20 agosto del 1467. Enrico, dopo uno scontro incerto, riport\u00f2 la vittoria, ma non entr\u00f2 in Olmedo, permettendo agli avversari di sostenere di aver vinto, e Alfonso XII continu\u00f2 a tenere la propria corte ad Ar\u00e9valo, avendo l'appoggio delle citt\u00e0 di Burgos, Toledo, Cordova e Siviglia.\nAlfonso mor\u00ec improvvisamente, il 5 luglio del 1468, e le cause sono sconosciute; pare sia stato avvelenato dal marchese di Villena. La salma fu trasferita a Burgos, e venne inumata nella certosa di Miraflores, accanto a quella del padre.L'improvvisa morte del principe delle Asturie, a 15 anni, fece sospettare che fosse stato avvelenato dal re stesso. Si narra che, mentre i due, Alfonso ed Enrico, si trovavano a Carde\u00f1osa, Enrico invit\u00f2 il fratellastro a mangiare una trota che gli risult\u00f2 fatale.\nAlla morte di Alfonso i suoi sostenitori attribuirono il titolo di Principessa delle Asturie alla sorella, Isabella di Castiglia che, alla morte di Enrico IV, nel 1474, intraprese una lotta per il trono con Giovanna la Beltraneja. La guerra di successione si concluse, nel 1479, a favore di Isabella che, essendosi sposata, nel 1469, con Ferdinando II d'Aragona, che eredit\u00f2 la corona d'Aragona, nel 1479, lo stesso anno della conclusione della guerra di successione, dando l'avvio al processo di unificazione della Spagna.\nDiscendenza.\nDi Alfonso non si conosce alcuna discendenza."}
{"id": "1420043", "revid": "1318658", "url": "https://it.wikipedia.org/wiki?curid=1420043", "title": "Governatorato di Alessandria", "text": "Il governatorato di Alessandria (arabo: \u0645\u062d\u0627\u0641\u0638\u0629 \u0627\u0644\u0623\u0633\u0643\u0646\u062f\u0631\u064a\u0629 , \"Muh\u0101fazat al-Iskandariyya\") \u00e8 un governatorato dell'Egitto con capoluogo Alessandria d'Egitto. Si trova a nord-ovest della capitale Il Cairo.\nGeografia.\nOltre ad Alessandria, altro luogo di interesse nel territorio del governatorato \u00e8 l'antica citt\u00e0 di Abu Mena, situata circa 45\u00a0km a sud-est di Alessandria. Vi si trovano un complesso di monasteri e un luogo di pellegrinaggio cristiano. Nel 1979 il sito \u00e8 stato inserito nell'elenco dei Patrimoni dell'umanit\u00e0 dell'UNESCO."}
{"id": "1420044", "revid": "153802", "url": "https://it.wikipedia.org/wiki?curid=1420044", "title": "Canale Muzza", "text": ""}
{"id": "1420049", "revid": "149587", "url": "https://it.wikipedia.org/wiki?curid=1420049", "title": "Arrigo Riccardo Agosti", "text": ""}
{"id": "1420050", "revid": "1005847", "url": "https://it.wikipedia.org/wiki?curid=1420050", "title": "Distretto di San Borja", "text": "Il distretto di San Borja \u00e8 un distretto del Per\u00f9 che appartiene geograficamente e politicamente alla provincia e dipartimento di Lima ed \u00e8 situato a sud della capitale peruviana.\nData di fondazione.\nIl distretto \u00e8 stato istituito il 1\u00ba giugno 1983.\nSuperficie e popolazione.\n9,96\u00a0km\u00b2 e una popolazione stimata nel 2005 in 102.762 persone, di cui il 57% donne e il 43% uomini.\nDistretti confinanti.\nConfina a nord con il distretto di San Luis, il distretto di La Victoria e il distretto di Ate; a sud con il distretto di Surquillo ad est con il distretto di Santiago de Surco e ad ovest con il distretto di San Isidro."}
{"id": "1420051", "revid": "889336", "url": "https://it.wikipedia.org/wiki?curid=1420051", "title": "Blaenavon", "text": "Blaenavon (gallese: \"Blaenafon\") \u00e8 una citt\u00e0 e patrimonio dell'umanit\u00e0 situato nel Galles meridionale, alla sorgente dell'Afon Llwyd a nord di Pontypool. La citt\u00e0 si trova sulla cima di una collina ed ha una popolazione di 6349 persone.\nBlaenavon si svilupp\u00f2 attorno ad un'acciaieria aperta nel 1788, una parte della quale \u00e8 ora un museo. La lavorazoine dell'acciaio, e le industrie di estrazione del carbone che seguirono, fecero crescere la popolazione fino ad oltre le 20\u00a0000 unit\u00e0, ma dopo la chiusura dell'acciaieria del 1900 e quella della miniera del 1980 gli abitanti iniziarono a diminuire, ed attualmente l'et\u00e0 media \u00e8 elevata.\nRecentemente sono stati fatti dei tentativi di modificare l'immagine della citt\u00e0 presentandola come la seconda \"citt\u00e0 dei libri\" (la prima \u00e8 Hay-on-Wye). Dopo un anno di tentativi volti ad attrarre turisti il progetto sembra non aver avuto successo. La causa potrebbe essere il posizionamento della citt\u00e0 (abbastanza remoto). Gli investimenti e gli interessi locali hanno completamente trasformato la strada principale (Broad Street) aprendo numerose librerie. Esistono molte associazioni di cittadini, tra cui Future Blaenavon, che ha aiutato a creare un parco nella parte meridionale della citt\u00e0.\nLe attrazioni del paese comprendono il Big Pit Mining Museum (punto di ritrovo dell'ERIH, l'European Route of Industrial Heritage), le acciaierie di Blaenavon, la Pontypool and Blaenavon Railway, Il Coro Maschile di Blaenavon e molti percorsi storici tra le montagne che la circondano.\nBlaenavon \u00e8 gemellata con la cittadina francese di Coutras.\nQui nacque l'attore E. E. Clive. \nGli scavi del Time Team.\nUna trasmissione televisiva storica ed archeologica di Channel 4, \"Time Team\", arriv\u00f2 a Blaenavon durante la serie di puntate del febbraio 2001 per cercare 'Il Viadotto perduto', il primo viadotto ferroviario al mondo (usato da carrozze trainate da cavalli che trasportavano il carbone estratto) costruito nel 1790, che misura 40 metri di lunghezza e 10 di altezza e che, a 25 anni dalla costruzione, \u00e8 completamente scomparso. Non ci sono registri che parlino della sua demolizione, ed il gruppo di archeologi tent\u00f2 di localizzare la struttura e scoprire quindi se fosse ancora esistente.\nDurante il tardo pomeriggio del terzo ed ultimo giorno di ricerca riuscirono a portare alla luce il viadotto a cui era stato aggiunto un tetto ad archi, sotto a 12-15 metri di terra, apparentemente ancora in piedi. A causa del poco tempo rimasto a disposizione, e per ragioni di sicurezza, furono costretti ad interrompere gli scavi, il che significa che nuovi futuri scavi potrebbero avere pi\u00f9 fortuna."}
{"id": "1420055", "revid": "132266", "url": "https://it.wikipedia.org/wiki?curid=1420055", "title": "Gabriel Auguste Fran\u00e7ois Marty", "text": ""}
{"id": "1420064", "revid": "647919", "url": "https://it.wikipedia.org/wiki?curid=1420064", "title": "Unione Suore Domenicane di San Tommaso D'Aquino", "text": ""}
{"id": "1420073", "revid": "123830805", "url": "https://it.wikipedia.org/wiki?curid=1420073", "title": "Francesco Mimbelli (D 561)", "text": "Il cacciatorpediniere lanciamissili della Marina Militare Francesco Mimbelli (D 561) \u00e8 un'unit\u00e0 multiruolo per la lotta antiaerea, lotta antisommergibile, lotta antinave e per il bombardamento a lungo raggio.\nCaratteristiche.\nConta un equipaggio di 377 persone (di cui il 10% femminile). Lo scafo \u00e8 a ponte continuo con due blocchi di sovrastrutture che inglobano i due fumaioli, con la zona poppiera occupata per una lunghezza di circa 25 metri dal ponte di volo e per una lunghezza di 18m dall'hangar che pu\u00f2 accogliere due elicotteri. La forma dello scafo e due coppie di stabilizzatori assicurano una notevole riduzione del rollio.\nLa nave \u00e8 dotata di armamento, consistente e differenziato che la rende idonea ad assolvere molteplici compiti fondamentali: in primis la difesa aerea di zona, concorrendo non solo alla protezione di formazioni navali e di convogli, ma anche alla difesa aerea nazionale e NATO. Inoltre il suo armamento la rende idonea al contrasto di unit\u00e0 subacquee e di superficie, al supporto di operazioni anfibie e all\u2019impiego nel bombardamento costiero ed \u00e8 adatta quale sede di comando complesso, compito svolto in pi\u00f9 occasioni.\nDurante l\u2019ultima sosta lavori, effettuata tra il 2006 e il 2009, ha subito un notevole processo di ammodernamento con la sostituzione di pi\u00f9 componenti del Sistema di Combattimento che ha comportato un incremento delle prestazioni in termini di capacit\u00e0 di elaborazione e di calcolo.\nStoria.\nLa nave porta il nome di Francesco Mimbelli, medaglia d'oro al valor militare della seconda guerra mondiale. La costruzione dell'unit\u00e0, iniziata nel 1989, \u00e8 avvenuta nel cantiere navale di Riva Trigoso; la nave \u00e8 stata varata il 13 aprile 1991 ed \u00e8 stata consegnata alla Marina Militare il 18 ottobre 1993.\nL'unit\u00e0 ha come gemella la nave \"Durand de la Penne\". Le due unit\u00e0 erano state varate con i nomi \"Animoso\" e \"Ardimentoso\", riprendendo i nomi di due torpediniere della classe Ciclone della Regia Marina, che operarono nel corso della seconda guerra mondiale. Con la morte di Durand de la Penne, avvenuta durante la fase dell'allestimento, venne invece deciso di intitolare le unit\u00e0 a questi due eroi di guerra e il 10 giugno 1992 Nave \"Ardimentoso\" ha preso il nome da Francesco Mimbelli.\nNave \"Mimbelli\" \u00e8 alle dipendenze del Comando della 2\u00aa Divisione Navale di Taranto; il suo porto di assegnazione \u00e8 Taranto presso la nuova Stazione Navale Mar Grande.\nNave \"Mimbelli\" ha preso parte a numerose attivit\u00e0 addestrative sia in ambito nazionale che internazionale.\nDal 31 gennaio 2003 al 1\u00ba giugno 2003 ha preso parte in qualit\u00e0 di nave comando della Task Force 150 all'operazione Resolute Behaviour- Enduring Freedom per il controllo del traffico aeronavale ed attivit\u00e0 di scorta ad unit\u00e0 mercantili e militari in transito da e per lo stretto di Bab el-Mandeb.\nDal 4 al 10 aprile 2005, in occasione dei funerali di papa Giovanni Paolo II ha preso parte all\u2019operazione Grande Evento Jupiter 2005.\nDopo i lavori di ammodernamento svolti tra il 2006 e il 2009, dal 22 febbraio al 1\u00ba marzo 2011, nell\u2019ambito della crisi libica, ha svolto compiti di presenza e sorveglianza, evacuando il 28 febbraio, 300 civili dal porto libico di Marsa El Brega.\nDal 7 febbraio al 19 agosto 2014 ha preso parte, inserita nella Task Force 508 della Standing NATO Maritime Group all'Operazione Ocean Shield per il contrasto alla pirateria nel Golfo di Aden e nell'Oceano Indiano.\nDal 29 luglio al 30 settembre 2015, e dal 27 dicembre 2015 al 18 febbraio 2016 ha preso parte all'Operazione Mare Sicuro, alle dipendenze del Comando del Terzo Gruppo Navale, per la protezione degli interessi nazionali in Mediterraneo Centrale e Mar Libico, contribuendo a salvare la vita di circa 3700 migranti.\nDal 19 settembre al 4 Novembre e dal 26 dicembre 2016 al 14 gennaio 2017 ha preso parte, in qualit\u00e0 Nave Comando, all'Operazione Mare Sicuro, operando alle dipendenze del Comando della Prima Divisione Navale, durante il primo periodo, e del Comando delle Forze da Pattugliamento per la Sorveglianza e la Difesa costiera nel secondo periodo.\nDal 22 al 29 maggio 2017, ha partecipato all\u2019Operazione NAXOS, in qualit\u00e0 di Nave Comando della Componente marittima ed Unit\u00e0 di Difesa aerea, integrandosi con le altre FF.AA. e Forze di polizia nel dispositivo interministeriale preposto alla cornice di sicurezza durante il G7 che si \u00e8 tenuto a Taormina."}
{"id": "1420074", "revid": "110157", "url": "https://it.wikipedia.org/wiki?curid=1420074", "title": "Distretto di La Victoria (Lima)", "text": "Il distretto di La Victoria \u00e8 un distretto del Per\u00f9 che appartiene geograficamente e politicamente alla provincia e dipartimento di Lima, ubicato a sud della capitale peruviana.\nData di fondazione.\n1\u00ba febbraio del 1920\nPopolazione attuale.\n190\u00a0218 abitanti (INEI 2005) di cui il 57% sono donne e il 43% uomini\nSuperficie.\n8,74\u00a0km\u00b2\nDistretti confinanti.\nConfina a nordovest con il distretto di Lima; a sud con il distretto di San Borja, a ovest con distretto di Lince, a est con il distretto di San Luis; a sud con distretto di San Isidro e a nordovest con distretto di El Agustino."}
{"id": "1420077", "revid": "26601", "url": "https://it.wikipedia.org/wiki?curid=1420077", "title": "Valgrisanche", "text": ""}
{"id": "1420084", "revid": "104252", "url": "https://it.wikipedia.org/wiki?curid=1420084", "title": "Johann Goethe", "text": ""}
{"id": "1420086", "revid": "132266", "url": "https://it.wikipedia.org/wiki?curid=1420086", "title": "Polizia Stradale", "text": ""}
{"id": "1420092", "revid": "132266", "url": "https://it.wikipedia.org/wiki?curid=1420092", "title": "Polizia Ferroviaria", "text": ""}
{"id": "1420093", "revid": "1505830", "url": "https://it.wikipedia.org/wiki?curid=1420093", "title": "Stanley Ho", "text": "Conosciuto come il \"re del gioco d'azzardo\" perch\u00e9 era il maggiore azionista della societ\u00e0 proprietaria della maggior parte delle case da gioco di Macao, aveva anche altre imprese a Hong Kong e in Asia. Il suo impero economico \u00e8 stato valutato 6 miliardi di dollari.\nBiografia.\nNacque ad Hong Kong, nella famiglia Ho Tung, uno dei clan pi\u00f9 famosi, potenti e influenti ad Hong Kong a quel tempo. Il suo bis-nonno fu un ebreo olandese, che ebbe molti figli con una donna di Guangdong. Il loro primo figlio fu Ho Tung (Sir Robert Hotung) e il successivo fu Ho Fook (\u4f55\u798f), fratello dell'imprenditore e filantropo Robert Hotung, il nonno di Stanley Ho. Ho Sai Kwong, uno dei figli di Ho Fook, ebbe 13 figli. Stanley Ho era il nono figlio.\nSebbene la sua famiglia fosse gi\u00e0 molto ricca, Ho si mise in affari da solo. Quando aveva 13 anni, suo padre perse molti soldi nel stock market crash e dichiar\u00f2 bancarotta. Come conseguenza, due dei fratelli maggiori di Ho si suicidarono ed il loro padre abbandon\u00f2 la famiglia, lasciandolo con le sue due sorelle maggiori e sua madre.\n\u00c8 stato il fondatore e presidente di SJM Holdings, una societ\u00e0 che possiede diciannove casin\u00f2 a Macao, incluso il Grand Lisboa. E deve la sua fortuna al monopolio nell'industria del gioco d'azzardo di Macao concesso dal governo per 75 anni. Ha poi investito anche in altre attivit\u00e0: turismo, spedizioni marittime, immobiliare, bancario e trasporto aereo. Si \u00e8 stimato che le sue attivit\u00e0 abbiano impiegato quasi un quarto della forza lavoro di Macao. Oltre a Hong Kong e Macao, ha investito anche in Cina continentale, Portogallo, Corea del Nord dove gestiva un casin\u00f2, Vietnam, Filippine, Mozambico, Indonesia e Timor orientale. La sua ricchezza era divisa tra sua figlia, Pansy Ho (5,3 miliardi di dollari) che possiede MGM Macau, la quarta moglie Angela Leong (4,1 miliardi) che \u00e8 amministratore delegato di SJM Holdings, e il figlio Lawrence Ho (2,6 miliardi) che possiede \"City of Dreams\". \nLe sue opinioni e dichiarazioni sul settore immobiliare e commerciale di Hong Kong hanno avuto una notevole influenza sul mercato. Negli ultimi anni era stato coinvolto in un contenzioso con sua sorella, Winnie Ho, in merito alla propriet\u00e0 dei casin\u00f2 di Macao. \nAlla fine di luglio del 2009, Ho \u00e8 stato operato al cervello in seguito ad un ictus. Per sette mesi \u00e8 stato confinato in ospedale ad Hong Kong: una sola apparizione pubblica, il 20 dicembre 2009, quando si \u00e8 recato a Macao per incontrare il presidente cinese Hu Jintao in occasione del decimo anniversario del ritorno di Macao alla sovranit\u00e0 cinese. Ho \u00e8 stato dimesso dall'ospedale il 6 marzo 2010 e successivamente ha dovuto usare una sedia a rotelle. \nDopo aver guidato la SJM Holdings Ltd per diversi decenni, Ho ha rassegnato le dimissioni da ogni incarico nel 2018, cedendo i poteri alla figlia Daisy Ho. \nIl 25 maggio 2020, Ho si \u00e8 trovato in condizioni critiche, ed \u00e8 morto al Sanatorium &amp; Hospital di Hong Kong il 26 maggio 2020. Aveva 98 anni.\nVita privata.\nHa avuto 17 figli da quattro donne, tra cui l'attrice Josie Ho.\nNel corso degli anni, la danza \u00e8 stata uno dei suoi hobby preferiti, raggiungendo l'eccellenza nel tango, nel cha-cha-cha e nel valzer. Ha spesso ballato per raccogliere fondi di beneficenza e ha sponsorizzato numerosi spettacoli di danza a Hong Kong e Macao, tra cui l'Hong Kong Arts Festival e il Macau Arts Festival. Ha anche invitato gruppi di ballo di fama internazionale, come il National Ballet of China, ad esibirsi a Hong Kong e Macao. \nSecondo i registri disponibili, Bruce Lee e Stanley Ho erano cugini di secondo grado attraverso la madre di Lee, Grace Ho (\u4f55\u611b\u745c). Suo padre, Ho Kom-tong (\u4f55 \u7518\u68e0), e il nonno di Ho, Ho Fook, erano fratellastri materni. "}
{"id": "1420094", "revid": "14480", "url": "https://it.wikipedia.org/wiki?curid=1420094", "title": "Borgo Lupo", "text": ""}
{"id": "1420100", "revid": "599013", "url": "https://it.wikipedia.org/wiki?curid=1420100", "title": "Richie McCaw", "text": "Vanta la partecipazione a quattro edizioni consecutive della Coppa del Mondo, con le vittorie nel 2011 e 2015.\nBench\u00e9 gi\u00e0 altri giocatori in precedenza abbiano vinto tale torneo pi\u00f9 di una volta, McCaw \u00e8 tuttavia il primo ad averla vinta due volte consecutive e in entrambi i casi da capitano.\nPrimo giocatore del suo Paese a raggiungere le 100 presenze internazionali, \u00e8 anche il primo rugbista al mondo (e a tutt'oggi l'unico) a vantare almeno 100 vittorie in gare internazionali e 100 incontri da capitano.\nIl 15 agosto 2015 \u00e8 inoltre divenuto, con 142 incontri, il \"recordman\" di presenze internazionali, superando il precedente primato dell'irlandese Brian O'Driscoll. Il suo record di 148 \"caps\" \u00e8 stato in seguito superato il 31 ottobre 2020 dal gallese Alun Wyn Jones.\n\u00c8 stato giudicato tre volte (nel 2006, 2009 e 2010) miglior rugbista dell'anno dall'International Rugby Board; al ritiro dall'attivit\u00e0, annunciato tre settimane dopo la vittoria della , vanta 148 incontri internazionali e 110 vittorie da capitano, quest'ultimo un record.\nDal 31 dicembre 2015 \u00e8, per i suoi contributi alla disciplina e al Paese, membro dell'Ordine della Nuova Zelanda.\nBiografia.\nLe origini.\nRichie McCaw \u00e8 nato l'ultimo giorno del 1980 da Don, agricoltore, e Margaret McCaw, insegnante; la sua famiglia \u00e8 di origine scozzese e la presenza dei McCaw in Nuova Zelanda risale alla fine del XIX secolo quando un antenato, Alexander, emigr\u00f2 dai Borders per intraprendere l'attivit\u00e0 di coltivatore nella regione di Otago.\nTutta la famiglia McCaw fu dedita da allora all'agricoltura, tranne il nonno di Richie, Jim, che fu un pilota militare durante la seconda guerra mondiale nel 486\u00ba squadrone della RNZAF di stanza in Sussex, distinguendosi in battaglia nel 1944 contro le V1 e V2 tedesche e venendo decorato con la Distinguished Flying Cross.\nFu proprio Jim McCaw, dopo la guerra divenuto istruttore di volo, che trasmise a Richie la passione per l'aeronautica e gli insegn\u00f2 a pilotare l'aliante fin dall'et\u00e0 di 9 anni.\nContemporaneamente, fin da quando aveva sei anni, Richie McCaw militava nelle squadre giovanili del Kurow, un club della provincia, gi\u00e0 mettendosi in luce come terza linea; nel 1994 entr\u00f2 alla Otago High School di Dunedin, della cui prima squadra di rugby divenne capitano.\nDiplomatosi nel 1998, si iscrisse alla Lincoln University di Christchurch per studiare agraria e fu incluso nella formazione rugbistica dell'ateneo che partecipava al campionato provinciale di Canterbury.\nGli esordi professionistici.\nNel 1999 McCaw fu selezionato per la nazionale neozelandese Under-19 con cui vinse il campionato del mondo di categoria e, pi\u00f9 tardi nell'anno, la provincia rugbistica di , cui egli apparteneva, gli prefer\u00ec il terza linea Sam Harding nel campionato provinciale neozelandese; questo lo lasci\u00f2 libero per la provincia di , per la quale esord\u00ec nel 2000 contro .\nNel 2001 esord\u00ec anche in Super 12 nella \"franchise\" di Canterbury dei Crusaders e, a novembre di quell'anno, ricevette la sua prima convocazione per gli \"All Blacks\", in occasione del loro \"tour\" in Europa e Sudamerica, con meno di 20 partite ufficiali di club alle spalle nel biennio precedente.\nIl debutto in nazionale avvenne a Dublino il 17 novembre 2001 contro l', e McCaw scese in campo anche la settimana successiva a Murrayfield contro la .\nBench\u00e9 appena esordiente in nazionale, e con un titolo di National Provincial Championship vinto con relativamente poche presenze in campo, a dicembre McCaw fu nominato miglior giocatore di tale torneo per l'anno 2001.\nL'affermazione in Super Rugby.\nIl 2002 fu l'anno del primo grande successo di McCaw, ottenuto con i in Super 12; nella stagione regolare la squadra vinse 11 incontri su 11 classificandosi al primo posto, poi sconfisse i connazionali in semifinale e gli australiani in finale, portando lo \"score\" a 13 vittorie consecutive; fu, quella, la prima di una serie cinque finali consecutive di Super Rugby che videro i Crusaders sempre presenti; nel Super 12 2003 la squadra di McCaw fu sconfitta 17-21 dai connazionali di Auckland, mentre nell'edizione seguente a battere i Crusaders furono i Brumbies con uno spettacolare 47-38 in cui McCaw mise la firma con una meta, la sua prima in una finale di torneo; da neocapitano McCaw vinse invece il Super 12 2005 al termine di una finale in cui i neozelandesi si imposero 35-25 contro gli australiani .\nL'affermazione si ripet\u00e9 nel torneo 2006, quando i Crusaders batterono in finale gli per 19-12 aggiudicandosi il loro 6\u00ba titolo assoluto, il 3\u00b0 per McCaw.\nL'ultimo, e pi\u00f9 recente, titolo sia per McCaw che per i Crusaders \u00e8 quello del torneo 2008, ottenuto di nuovo dopo una vittoria sugli Waratahs.\nMcCaw giunse nuovamente alla finale del titolo nel 2014, ma proprio un fallo a lui fischiato a tempo scaduto dall'arbitro Craig Joubert con i Crusaders in vantaggio per 30-29 sugli Waratahs cost\u00f2 alla sua squadra un calcio piazzato che gli australiani realizzarono, ribaltando il punteggio e vincendo 32-30.\nA tali affermazioni nel campionato SANZAAR si aggiungono le vittorie nel National Provincial Championship e, successivamente, ITM Cup, che la provincia di Canterbury si \u00e8 aggiudicata con McCaw alla guida nel 2004 e, successivamente, quattro volte consecutive tra il 2008 e il 2011.\nGi\u00e0 inserito due volte, nel 2004 e 2005, nella lista dei migliori giocatori dell'anno dell'International Rugby Board, riconoscimento assegnato poi rispettivamente al sudafricano Schalk Burger e al suo connazionale Dan Carter, McCaw fu infine insignito, per la prima volta, di tale premio alla terza \"nomination\" consecutiva, nel 2006.\nL'attivit\u00e0 e i riconoscimenti a livello internazionale.\nFin dall'esordio negli \"All Blacks\", McCaw ne divenne titolare fisso, partecipando, a partire dall'edizione del 2002, a tutti i Tri Nations (oggi Rugby Championship) tenutisi fino al 2015, vincendone dieci e saltando solo il torneo del 2004 a causa di un infortunio alla testa occorsogli durante un \"test match\" di met\u00e0 anno contro l'; vice capitano fin dall'avvento di Graham Henry sulla panchina neozelandese, McCaw fu nominato capitano della squadra nel maggio del 2006.\nIl primo episodio in cui si mise in luce avvenne a Durban durante il Tri Nations 2002; in quel momento la stava pareggiando 17-17 contro il e un sostenitore degli \"Springbok\", verosimilmente alterato dalla concessione di una meta tecnica agli \"All Blacks\" da parte dell'arbitro irlandese David McHugh, entr\u00f2 in campo e tent\u00f2 di assalire il direttore di gara, ma McCaw, non appena vide l'invasore aggredire l'arbitro, lo blocc\u00f2 con l'aiuto del sudafricano AJ Venter e lo consegn\u00f2 agli agenti di polizia nel frattempo entrati in campo.\nMcHugh fu sostituito dal quarto ufficiale, l'inglese Chris White, e una volta all'ospedale risult\u00f2 avere riportato la slogatura di una spalla, che senza l'intervento di McCaw e Venter avrebbe potuto essere perfino una frattura, secondo i sanitari.\nIl 2003 fu l'anno della prima Coppa del Mondo per McCaw, alla quale si present\u00f2 come vice del capitano Tana Umaga; la squadra neozelandese perse solo in semifinale contro i padroni di casa ed eterni rivali dell', per poi aggiudicarsi il terzo posto dopo la finale di consolazione contro la Francia; un anno e mezzo prima della sua investitura ufficiale, stante l'assenza del titolare Umaga, McCaw vest\u00ec per la prima volta i gradi da capitano alla sua venticinquesima partita internazionale, a Cardiff in occasione di una rocambolesca vittoria 26-25 contro il durante il \"tour\" di fine anno 2004.\nUn anno pi\u00f9 tardi, nel \"tour\" 2005, McCaw fu capitano per la seconda volta in occasione di una vittoria, pi\u00f9 agevole della precedente, per 45-7 sull' a Dublino.\nIl primo \"tour\" europeo del quale McCaw fu capitano si risolse con un \"en plein\", sebbene non fu un Grande Slam in quanto gli \"All Blacks\" non incontrarono tutte le nazionali britanniche: la prima vittima fu l' campione del mondo, doppiata 41-20; a seguire la , battuta due volte nell'arco di una settimana, 47-3 a Lione e 23-11 a Saint-Denis; infine a Cardiff fu il Galles a essere pesantemente sconfitto per 45-10.\nA fine \"tour\" giunse il citato titolo di giocatore dell'anno IRB.\nCon tale premio nel proprio palmar\u00e8s personale, McCaw si prepar\u00f2 a guidare la Nuova Zelanda alla in programma a settembre in Francia; la fase di qualificazione fu vinta a punteggio pieno dominando un girone che vedeva come avversarie , , e ; nei quarti di finale gli \"All Blacks\" impattarono contro una grande prestazione della Francia che si impose 20-18 eliminando cos\u00ec McCaw e compagni dal torneo.\nNel suo \"Henry's All Blacks\", \"instant-book\" uscito in contemporanea alla fine della Coppa del Mondo, il giornalista ed ex rugbista Murray Deaker attribu\u00ec il fallimento della spedizione in Francia alle scelte errate di Graham Henry e non risparmi\u00f2 neppure lo stesso McCaw, responsabile secondo lui di non essere stato una guida sicura e ispirata e di non avere saputo imprimere cambi di passo alla squadra in campo quando le cose andavano male.\nA met\u00e0 anno 2008, con il suo quarto titolo personale di Super Rugby nel palmar\u00e8s, McCaw capitan\u00f2 i \"test\" della Nuova Zelanda contro Irlanda e Inghilterra (due), che si risolsero in tre vittorie; guid\u00f2 alla vittoria la squadra nel Tri Nations (in cui, singolarmente, le uniche due partite perse dagli \"All Blacks\" furono quelle dove McCaw non fu presente in campo a causa dei postumi di un infortunio occorsogli nel secondo \"test match\" contro gli inglesi) e, nel corso del \"tour\" nelle Isole Britanniche, realizz\u00f2 il suo primo Slam da capitano, battendo in sequenza Scozia 32-6, Irlanda 22-3, Galles 29-9 e infine Inghilterra 32-6, senza subire una meta in quattro incontri.\nGrazie a tale striscia positiva di risultati la Nuova Zelanda si riprese il primo posto del ranking IRB, dal quale un anno prima era stata scalzata per mano del Sudafrica campione del mondo.\nIl 2009 non fu altrettanto vittorioso, perch\u00e9 il Sudafrica vinse il Tri Nations che la Nuova Zelanda termin\u00f2 con tre vittorie e altrettante sconfitte, ma il riscatto avvenne a fine anno quando gli \"All Blacks\" vinsero la Bledisloe Cup contro l'Australia con una serie netta 4-0 e conquistarono la vittoria in quattro \"test match\" nel \"tour\" europeo di fine anno, contro Italia 20-6 (incontro cui tuttavia McCaw non prese parte), Galles 19-12, Inghilterra 19-6 e Francia 39-12.\nLa \"performance\" personale di McCaw permise alla di mantenere il primo posto del ranking IRB e a lui stesso di aggiudicarsi il secondo titolo di giocatore dell'anno.\nSe a livello di club, nonostante il raggiungimento del prestigioso traguardo di 100 incontri con i , il 2010 non fu proficuo a causa dell'eliminazione nelle semifinali di Super Rugby a opera dei , in Nazionale McCaw guid\u00f2 la squadra alla vittoria nei \"test\" di met\u00e0 anno contro Irlanda e Galles e successivamente a un \"en plein\" nel Tri Nation (ininfluente ai fini della conquista della Bledisloe Cup fu la sconfitta sub\u00ecta a Hong Kong per mano degli \"Wallabies\", che tuttavia interruppe a 10 una serie vincente dei neozelandesi), per poi concludere con il secondo Grande Slam in due anni (e il quarto assoluto per gli \"All Blacks\") nel \"tour\" di fine anno, in cui nell'ordine furono battute Inghilterra 26-16, Scozia 49-3, Irlanda 38-18 e infine Galles 37-25.\nA coronamento della stagione vincente della Nuova Zelanda, giunse per il suo capitano McCaw il titolo personale di miglior giocatore IRB dell'anno per la terza volta, la seconda consecutiva.\nLa preparazione alla in programma proprio in Nuova Zelanda fu interlocutoria: gli \"All Blacks\" persero il Tri Nations proprio nell'ultima giornata di torneo per mano dell'Australia che si impose a Brisbane per 25-20, ma nella fase a gironi del torneo mondiale si riscattarono, vincendo il punto di bonus in ogni incontro e terminando la prima fase a punteggio pieno; di fronte alla Francia, nella terza partita della fase iniziale, McCaw celebr\u00f2 il suo centesimo \"test match\", primo neozelandese a raggiungere tale traguardo.\nDopo avere eliminato nei quarti e Australia in semifinale, la ritrov\u00f2 proprio la Francia a contenderle il titolo mondiale in finale: la vittoria arrise a McCaw e compagni al termine di un incontro vinto 8-7 e deciso solo dal peso dei calci tra i pali (una meta per parte, pi\u00f9 una punizione per gli \"All Blacks\" contro una trasformazione dei francesi) e che lo stesso McCaw defin\u00ec duro, spigoloso e combattuto, nonch\u00e9 carico di pressioni alla vigilia.\nQuello sollevato da McCaw fu il secondo trofeo mondiale vinto dalla Nuova Zelanda a distanza di 24 anni dalla vittoria nella prima edizione assoluta del torneo, nel 1987.\nNel 2012 McCaw raggiunse un ulteriore prestigioso traguardo: a parte la vittoria nel Championship, il suo ottavo considerando anche le precedenti edizioni note come Tri Nations, il 6 ottobre, battendo il Sudafrica a Johannesburg, divenne il primo giocatore a vincere 100 \"test match\".\nIn quegli stessi giorni fu pubblicata una sua biografia autorizzata, \"The Open Side\", nella quale McCaw racconta tra l'altro che, durante la vittoriosa Coppa del mondo vinta contro la Francia, nascose un infortunio al piede anche allo staff tecnico e ai compagni, non solo alla stampa, davanti alla quale, racconta, \u00abstringevo i denti e facevo finta di camminare normalmente\u00bb.\nLa biografia contiene anche una critica alla scelta della Federazione internazionale di assegnare al giovane arbitro inglese Wayne Barnes il controverso quarto di finale contro la Francia nella Coppa del Mondo di quattro anni prima in quanto, secondo McCaw, \u00abancora troppo inesperto e spaventato per un incontro di quella portata, il pi\u00f9 importante da lui diretto fino ad allora\u00bb.\nGi\u00e0 a settembre McCaw aveva annunciato un semestre sabbatico nella prima met\u00e0 del 2013 al fine di ristabilirsi completamente dal citato infortunio al piede e di un problema a un ginocchio, ma anche per ricaricarsi mentalmente in quanto, a suo giudizio, a rischio di averne abbastanza dell'attivit\u00e0 agonistica se avesse mantenuto l'attuale ritmo senza una sosta.\nMcCaw torn\u00f2 in campo per il turno di spareggio del Super Rugby 2013 a Christchurch contro gli australiani (vittoria 38-9) negli ultimi 15 minuti di partita, e perse la successiva semifinale 19-20 contro gli Chiefs.\nRientr\u00f2 in nazionale per il \"match\" d'apertura del Championship 2013 a Sydney contro l', valido anche per la Bledisloe Cup: grazie anche a una sua meta, gli \"All Blacks\" si imposero nettamente per 47-29; presente in tutte le partite del torneo, aggiudicato con sei vittorie in altrettanti incontri, prese parte anche ai \"test match\" di fine anno in Europa; dopo un'ennesima vittoria nel Championship 2014, raggiunse, nel corso del successivo \"tour\" novembrino nell'Emisfero Nord, la sua centesima partita da capitano: avvenne a Cardiff il 22 novembre, al Millennium Stadium, avversario il .\nNell'occasione, il 34-16 inflitto ai gallesi fu anche l'ottantottesima vittoria degli \"All Blacks\" con McCaw capitano nonch\u00e9 la centoventunesima assoluta con McCaw in campo.\nIl 15 agosto 2015, durante il \"retour match\" valido per la Bledisloe Cup contro l' vinto all'Eden Park di Auckland per 41 a 13, McCaw \u00e8 divenuto il \"recordman\" di presenze internazionali avendo raggiunto il suo 142\u00ba \"test match\" e superando l'irlandese Brian O'Driscoll che si ferm\u00f2 a 141 complessivi (133 con l' e 8 con i ).\nCapitano anche alla , vi disput\u00f2 sei incontri, tre nella fase a gironi e a seguire tutta la fase eliminatoria: giunto alla finale del torneo, corrispondente alla sua 148\u00aa partita, nell'occasione eguagli\u00f2 il record dell'inglese Jason Leonard di 22 presenze nella Coppa.\nCon la vittoria per 34-17 sull' McCaw \u00e8 divenuto il primo capitano a guidare una nazionale in due successi in Coppa del Mondo, oltre ad averlo fatto in due edizioni consecutive.\nPrima dell'incontro di finale le statistiche citavano McCaw presente in 130 dei 412 \"test match\" vinti dagli \"All Blacks\" dal 1903, vale a dire circa il 32 per cento; di tali 130 vittorie, in 109 era capitano; dopo il suo primo \"test match\" ha visto debuttare altri 132 giocatori in maglia nera, circa il 10 per cento di tutti gli internazionali neozelandesi.\nDopo la fine della Coppa del Mondo il giocatore non aveva ancora reso note le sue intenzioni future, anche se la stampa ne aveva ipotizzato la fine della carriera agonistica dopo che nel comunicato stampa con cui i avevano annunciato la rosa per il Super Rugby 2016 McCaw non figurava; il 19 novembre 2015 \u00e8 giunta alla stampa la notizia del suo ritiro ufficiale dall'attivit\u00e0, nella quale McCaw ha aggiunto che in nessun caso avrebbe prolungato la sua carriera professionistica all'estero.\nRichie McCaw vanta anche un invito nei , in occasione del match di fine \"tour\" dell' nelle Isole britanniche del 2008.\nVita privata.\nA lungo scapolo, McCaw fu accreditato di volta in volta di diverse relazioni sentimentali, alla fine di ciascuna delle quali la stampa nazionale ciclicamente tornava a definirlo \u00ablo scapolo pi\u00f9 ricercato del Paese\u00bb.\nIl 17 gennaio 2017, comunque, ha sposato, come il suo compagno di club Dan Carter, una \"Black Stick\", ovvero una giocatrice della nazionale neozelandese di hockey, Gemma Flynn, di 9 anni pi\u00f9 giovane; il matrimonio \u00e8 avvenuto a Wanaka, una localit\u00e0 di villeggiatura nella regione di Otago.\nAppassionato di volo grazie agli insegnamenti di suo nonno, dal 2009 al 2011 McCaw fu caposquadriglia onorario della Royal New Zealand Air Force, e convinse il responsabile di Discovery Channel per l'Australasia a produrre un documentario-reportage sul volo ad aliante, con lui stesso protagonista.\nInsieme al suo compagno di club e di Nazionale Dan Carter, Richie McCaw sigl\u00f2 nel 2010 un contratto che lo teneva legato alla Federazione rugbistica neozelandese fino a tutta la Coppa del Mondo, per un ammontare di 750\u00a0000 NZD (ca. 490\u00a0000 euro), che li resero all'epoca i rugbisti pi\u00f9 pagati del Paese.\nAlla fine del 2011, dopo la vittoria in Coppa del Mondo, il primo ministro neozelandese John Key propose informalmente l'onorificenza del cavalierato a McCaw, garantendogli quindi il titolo di \u201cSir\u201d, ma lo stesso McCaw declin\u00f2 l'offerta.\nPur avendo gradito la proposta, infatti, McCaw disse che non era tempo per accoglierla, in quanto ancora in attivit\u00e0 e che potrebbe riconsiderarla solo dopo la fine della carriera agonistica.\nA quattro anni dal diniego ricevuto, Key annunci\u00f2 l'intenzione di riproporre a McCaw il riconoscimento dopo la fine della in previsione della, sebbene all'epoca non ufficialmente dichiarata, fine della carriera internazionale del giocatore.\nInfine, il 31 dicembre 2015, McCaw fu insignito dell'onorificenza di membro dell'Ordine della Nuova Zelanda, del quale solo un massimo di venti persone viventi, in ogni tempo, si possono fregiare.\nDa un sondaggio online sulle abitudini sessuali dei neozelandesi, \"Mega Kiwi Sex Survey 2012\", Richie McCaw risultava all'epoca essere la celebrit\u00e0 maschile pi\u00f9 amb\u00ecta dal pubblico femminile del Paese, davanti ai suoi compagni di nazionale Dan Carter e Sonny Bill Williams."}
{"id": "1420103", "revid": "1573940", "url": "https://it.wikipedia.org/wiki?curid=1420103", "title": "Paradisaea apoda", "text": "La paradisea maggiore (Paradisaea apoda ) \u00e8 un uccello passeriforme della famiglia Paradisaeidae.\nDescrizione.\nDimensioni.\nMisura 35-43 cm di lunghezza, per un peso di 170-173 g: i maschi, a parit\u00e0 d'et\u00e0, sono pi\u00f9 lunghi delle femmine anche di un terzo, oltre a possedere lunghe penne dei fianchi che li portano a sfiorare il metro di lunghezza totale.\nAspetto.\nL'aspetto generale di questi uccelli ricorda quello del rigogolo.&lt;br&gt;\nCome in quasi tutti gli uccelli del paradiso, anche la paradisea maggiore presenta uno spiccato dimorfismo sessuale: le femmine, infatti, presentano piumaggio di colore bruno su tutto il corpo, pi\u00f9 carico su dorso e ali, pi\u00f9 chiaro e tendente al grigiastro su basso ventre e sottocoda, pi\u00f9 scuro e tendente al nerastro su testa e petto. I maschi, invece, sono anch'essi di color bruno-cannella sul corpo, ma presentano testa di colore giallo zolfo con anello di penne rigonfie e nere attorno al becco, mentre gola e guance sono di colore verde smeraldo ed il petto \u00e8 bruno-nerastro: le penne dei fianchi e del codione sono lunghissime e setose, di colore giallo con tendenza a sfumare nel bianco-rosato in punta, ed in esse si confondono le due penne centrali allungate e filiformi della coda.&lt;br&gt;\nIn ambedue i sessi gli occhi sono di colore giallo, il becco \u00e8 di colore grigio-bluastro e le zampe sono grigio-nerastre.\nBiologia.\nLe paradisee maggiori sono uccelli diurni e dalle abitudini tendenzialmente solitarie all'infuori del periodo riproduttivo, sebbene in special modo le femmine possano riunirsi in gruppetti nei pressi di fonti consistenti di cibo, talvolta in associazione con la manucodia nera.\nAlimentazione.\nLa dieta di questi uccelli \u00e8 essenzialmente frugivora, componendos\u00ec per\u00f2 anche di una buona quantit\u00e0 di insetti, artropodi e anche piccoli vertebrati.\nRiproduzione.\nL'osservazione di maschi in esibizione e femmine nidificanti durante vari periodi dell'anno (marzo-maggio, agosto-dicembre) porterebbe a pensare che la paradisea maggiore non abbia una stagione riproduttiva ben definita, ma che possa riprodursi durante tutto l'arco dell'anno.\nSi tratta di una specie poligina, i cui maschi si esibiscono in \"lek\" per attrarre le femmine. Essi si riuniscono in gruppi composti da una quindicina di esemplari, che si posizionano su rami appositamente ripuliti da foglie e asperit\u00e0 per l'occasione, posti sullo stesso albero o su pi\u00f9 alberi vicini: spesso ai maschi adulti si aggiungono i giovani, che osservano i rituali di corteggiamento senza prenderne parte, al fine di apprenderne i movimenti. Sul proprio ramo, al sopraggiungere di una o pi\u00f9 femmine interessate, i maschi saltellano velocemente avanti e indietro con le ali spiegate e le penne di dorso e fianchi ben erette, emettendo un richiamo nasale e fermandosi di tanto in tanto per dondolarsi in avanti fino a toccare il ramo con la base del becco. Le femmine osservano numerose arene prima di scegliere con quale maschio accoppiarsi: per segnalare al pretendente la propria disponibilit\u00e0, esse si avvicinano al suo dorso e non si allontanano quando egli girandosi comincia ad accarezzare loro la testa col becco, emettendo al contempo un verso metallico, prima di montarle.\nDopo l'accoppiamento, la femmina si allontana dai \"lek\" per cominciare a costruire il nido, una struttura a coppa fatta intrecciando rametti e fibre vegetali alla biforcazione di un ramo della canopia: essa si occupa in completa solitudine della cova delle uova (fino a sette), che dura circa 20 giorni, e delle cure parentali nei confronti dei nidiacei, che sono ciechi ed implumi alla nascita.\nDistribuzione e habitat.\nLa paradisea maggiore \u00e8 endemica della Nuova Guinea: in particolare, questo uccello \u00e8 osservabile nella piana sud-occidentale dell'isola, a ovest del Fly River. Lo si trova anche sulle isole Aru: almeno fino al 1966, anno in cui si sono avuti gli ultimi avvistamenti, una piccola popolazione di questi uccelli sopravviveva sull'isola caraibica di Little Tobago, dove la specie era stata introdotta nel triennio 1909-1912 al fine di preservarla dalla caccia per ottenerne le piume a scopo ornamentale.\nL\"'habitat\" di questi uccelli \u00e8 rappresentato dalla foresta pluviale primaria e secondaria di pianura e collina, al di sotto dei 1000 m di quota.\nTassonomia.\nLa paradisea maggiore rappresenta uno dei pochissimi animali il cui nome scientifico sia rimasto immutato fin dalla prima edizione del \"Systema Naturae\" di Linneo nel 1758: il nome scientifico di questi uccelli, \"apoda\", significa \"senza piedi\" e si riferisce alle credenze diffuse su questi uccelli ai tempi delle prime esplorazioni nelle Indie Orientali, quando essi venivano forniti dagli indigeni privati delle zampe (per meglio trasportarli) e quindi si credeva in Europa che essi fossero effettivamente privi di zampe, ma fluttuassero costantemente nel cielo (da cui il nome di \"uccelli del paradiso\").\nLa specie \u00e8 monotipica: la sottospecie \"novaeguineae\" viene considerata indistinguibile dalla nominale e quindi ad essa accorpata, le sottospecie \"raggiana\", \"salvadorii\" e \"augustaevictoriae\" vengono attualmente considerate sottospecie della paradisea di Raggi, mentre la sottospecie \"luptoni\" si \u00e8 rivelata in realt\u00e0 un ibrido proprio con quest'ultima, avvenimento peraltro non infrequente laddove gli areali delle due specie si sovrappongono, e dove \u00e8 possibile osservare maschi ibridi esibirsi nei \"lek\" assieme a maschi e femmine di entrambe le popolazioni."}
{"id": "1420107", "revid": "767487", "url": "https://it.wikipedia.org/wiki?curid=1420107", "title": "Caterina di Pomerania-Wolgast", "text": "Da questo matrimonio nacquero 9 figli:\nFu la mecenate di Eucario Rodione, che le dedic\u00f2 \"Der Rosengarten\", uno studio sul parto."}
{"id": "1420112", "revid": "108538741", "url": "https://it.wikipedia.org/wiki?curid=1420112", "title": "Veronica Mars (personaggio)", "text": "Veronica Mars \u00e8 un personaggio della serie televisiva \"Veronica Mars\". \u00c8 interpretata da Kristen Bell.\nStoria del personaggio.\nBiografia.\nVeronica ha 17 anni e vive a Neptune in California. Durante la prima stagione della serie \u00e8 una Junior alla \"Neptune High School\". Figlia dello sceriffo della Contea di Balboa, Veronica vive una vita spensierata. \u00c8 fidanzata con Duncan Kane, fratello di Lilly, sua migliore amica. Insieme al fidanzato di Lilly, Logan Echolls, i quattro sono i pi\u00f9 conosciuti del gruppo dei ricchi e popolari \"09ers\" (nome derivato dal codice 90909, che contraddistingue la zona pi\u00f9 ricca della citt\u00e0) che governano la scena sociale del Neptune High. Veronica non fa parte di una famiglia privilegiata, ma fa parte del gruppo in quanto fidanzata di Duncan. Senza dubbio la posizione di suo padre le d\u00e0 una certa influenza.\nUn giorno Duncan smette di parlare con Veronica e chiede a Lilly di riferirle che loro relazione \u00e8 finita. Lilly cerca di consolare la sua amica ma, qualche giorno dopo, viene ritrovata brutalmente assassinata nella casa della sua ricca famiglia. Il padre di Veronica, lo sceriffo Keith Mars, accusa dell'omicidio Jake Kane, padre di Lilly, un miliardario proprietario di un'azienda di software. La citt\u00e0 rimane sconvolta dall'accusa e Keith si trova ben presto tagliato fuori dal caso. La ricca comunit\u00e0 degli 09ers chiede un'elezione d'emergenza per votare un nuovo sceriffo. La credibilit\u00e0 di Keith subisce un altro colpo quando il suo successore, lo sceriffo Don Lamb, arresta un impiegato della Kane Software, Abel Koontz, che aveva confessato l'omicidio di Lilly.\nLo shock distrugge la famiglia Mars e, pochi mesi dopo, la madre di Veronica abbandona marito e figlia. Nel decidere di appoggiare suo padre, Veronica si trova ben presto esclusa dalla scena sociale degli 09ers e da tutti quelli che un tempo erano i suoi amici.\nDue mesi dopo la morte di Lilly, Veronica partecipa ad un party di capodanno a casa di Shelly Pomroy, per sfidare Logan e i suoi amici e dimostrare che tutto ci\u00f2 che si dice sul suo conto \u00e8 falso. Quella sera a Veronica viene dato un drink di rum, coca e rohypnol\nVeronica si sveglia sul letto della camera degli ospiti di Shelly Pomroy senza biancheria intima addosso n\u00e9 ricordi della notte precedente. Con il cuore spezzato capisce di essere stata stuprata quando trova le sue mutandine bianche sul pavimento. Si reca al Dipartimento dello Sceriffo per denunciare il suo stupro, ma lo Sceriffo Lamb non crede alla sua storia, le d\u00e0 della bugiarda e la caccia dal suo ufficio. Veronica dopo ci\u00f2 si trasforma interiormente: diventa cinica, piena di disprezzo e disgusto verso i suoi compagni di classe e il sistema della citt\u00e0 di Neptune divisa in classi. Comincia a spendere il suo tempo e le sue energie aiutando suo padre a creare una propria agenzia investigativa. Ma il destino le fa incontrare un nuovo studente, Wallace Fennel, con il quale stringe una solida amicizia. Veronica comincia cos\u00ec ad usare il suo talento investigativo per aiutare alcuni studenti e si trova faccia a faccia con i suoi precedenti amici e le loro vite corrotte.\nVeronica scoprir\u00e0 che il drink che aveva bevuto al party di Shelly Pomroy era stato corretto con GHB da Dick Casablanca per la fidanzata Madison Sinclair che per\u00f2 lo aveva dato a Veronica dopo averci sputato dentro perch\u00e9 aveva visto Veronica amoreggiare con Dick. Veronica scoprir\u00e0 che \u00e8 stato Duncan a stuprarla, ma Logan le rivela che l'amico, durante il rapporto, era sotto l'influenza della stessa droga data a Veronica. Duncan per\u00f2 rivela a Veronica che era consenziente nonostante fosse sotto l'influenza della droga, ma lui se ne era andato il mattino dopo perch\u00e9 i suoi genitori gli avevano detto che Veronica era sua sorella (dichiarazione che si scoprir\u00e0 essere falsa) e che aveva sbagliato a fare l'amore con lei, ma che non riusciva a smettere di amarla.\nAlla fine della seconda stagione, Veronica scopre che fu Cassidy \"Beaver\" Casablancas a stuprarla dato che quella stessa notte e le aveva trasmesso la chlamydia. Veronica capir\u00e0 quindi di essere stata con Duncan dopo Cassidy.\nDetective.\nDa quando suo padre \u00e8 diventato un investigatore privato, Veronica lavora dopo la scuola come segretaria della Mars Investigazioni, l'agenzia di suo padre. Sebbene le sia vietato di trattare alcuni casi, Veronica spesso oltrepassa i suoi limiti e risolve i casi prima di suo padre. Oltre a questi casi, si trova a volte a dover lavorare per la Neptune High scoprendo gli hacker che agiscono sui computer della scuola, scoprendo i segreti di genitori di alcuni studenti, ritrovando la mascotte della scuola che \u00e8 stata rubata. Se da una parte il lavoro di Veronica la porta a scontrarsi con gli 09ers, dall'altra consente a Veronica di crearsi dei nuovi amici e alleati alla Neptune High. Nel corso delle sue investigazioni, Veronica \u00e8 costretta a commettere molte azioni illegali che la portano a domandarsi delle conseguenze morali della sua vendetta contro l'establishment.\nVeronica fa sempre in modo di essere un passo avanti a suo padre e il vicepreside Clemmons grazie all'occasionale aiuto del suo migliore amico Wallace Fennel e del compagno Eli \"Weevil\" Navarro, leader dei PCH.\nVeronica viene inoltre aiutata dal suo a volte amico, a volte nemico Logan Echolls (Jason Dohring). Una volta amico intimo, Logan aiut\u00f2 ad organizzare la lista nera di Veronica tra gli 09ers. I due furono avversi in diverse occasioni prima che Logan chiedesse aiuto a Veronica per ritrovare sua madre, Lynn Echolls, poich\u00e9 sosteneva che aveva solo inscenato la sua morte buttandosi nell'oceano da un ponte. Ancora ferito dall'abbandono di sua madre poco tempo dopo la morte di Lilly, Veronica si mette nei panni di Logan e i due chiariscono le loro divergenze.\nVerso la fine della terza stagione, Veronica completa con successo il suo esame di stato della California per ricevere la licenza ufficiale come detective sebbene il suo punteggio all'esame (95) sia leggermente inferiore di quello di suo padre (97).\nVita sentimentale.\nDuncan Kane.\nVeronica e Duncan rimasero fidanzati approssimativamente fino a settembre 2003. Sia la madre di Veronica, Lianne Mars, sia la madre di Duncan, Celeste Kane, erano contro la relazione tra i due ragazzi sebbene Veronica non ne sapesse il motivo. Celeste rivel\u00f2 a Duncan che suo padre Jake aveva avuto un relazione con Lianne e che Veronica sarebbe potuta essere sua sorella da parte di padre. Duncan decide cos\u00ec di rompere con Veronica non spiegando per\u00f2 alla ragazza le ragioni di quel gesto. Keith Mars alla fine della prima stagione far\u00e0 un test di paternit\u00e0 grazie al quale viene provato senza ombra di dubbio che Veronica \u00e8 sua figlia e non di Jake Kane.\nNell'estate tra la prima e la seconda stagione, Veronica e Duncan tornano insieme per il diciottesimo compleanno della ragazza. I due stanno insieme fino a met\u00e0 della seconda stagione. All'insaputa di Duncan, la sua ex-ragazza Meg Manning era rimasta incinta prima che lui la lasciasse. Meg si trovava sul bus che ebbe l'incidente all'inizio della seconda stagione e la ragazza muore poco tempo dopo essersi risvegliata dal coma. La figlia di Duncan riesce comunque a nascere poco prima che la madre muoia. Per prevenire che i genitori di Meg ottengano la custodia della bambina, Duncan decide di lasciare il paese insieme alla figlia. Veronica lo aiuta a lasciare lo stato, nonostante il loro addio si trasformi in un lungo pianto.\nTroy Vandegraff.\nTroy Vandegraff \u00e8 un amico d'infanzia di Duncan Kane che frequent\u00f2 la Neptune High per breve tempo nella prima stagione. Nonostante le strane voci che circolano su Veronica all'interno della scuola, Troy si prende una cotta per lei. Inizialmente Veronica \u00e8 riluttante all'idea di uscire con lui, ma cambia idea quando capisce che il ragazzo non ha cattive intenzioni nei suoi confronti. Nel quinto episodio tuttavia, Troy la inganna facendosi aiutare, all'insaputa della ragazza, a scappare con la scusa che i suoi lo vogliono mandare in un'altra scuola; in verit\u00e0 Troy vuole scappare con una ragazza pi\u00f9 grande. Veronica capisce il suo piano e cerca di intralciarlo.\nVeronica non incontra Troy fino all'episodio \"L'amico del college\" della seconda stagione quando entrambi visitano l'Hearst College. Sebbene Veronica si dimostri fredda nei confronti del ragazzo, Troy insiste col sostenere di essere cambiato. Egli le rivela anche che i suoi sentimenti verso di lei erano sinceri quando stavano insieme e si scusa per come l'ha trattata. Quando Troy viene sospettato di aver stuprato e rasato a zero una ragazza dopo un party, Veronica lo aiuta a provare la sua innocenza lasciando da parte i rancori.\nLeo D'Amato.\nLeo \u00e8 un delegato del Dipartimento dello Sceriffo di Neptune con il quale Veronica esce per breve tempo nella prima stagione. Inizialmente Veronica si reca da Leo solo ottenere l'accesso ai file e alle prove che si trovano all'interno della stazione di polizia, ma il ragazzo si prende presto una cotta per lei e le chiede di uscire. Veronica rompe con Leo dopo che lei e Logan Echolls si sono baciati e dopo aver cos\u00ec capito che il legame che la lega a Logan e pi\u00f9 forte di quello con Leo e non vuole essere ingiusta nei confronti di quest'ultimo.\nLogan Echolls.\nVeronica comincia ad uscire con Logan Echolls alla fine della prima stagione. Mentre usciva con Leo D'Amato, Veronica aveva baciato Logan per ringraziarlo di averla salvata da un possibile sequestratore, in realt\u00e0 un agente dell'ATF. Il loro bacio era diventato qualcosa di pi\u00f9 quando Logan l'aveva stretta in un abbraccio appassionato. Nessuno dei due poteva ignorare la loro alchimia e cos\u00ec avevano cominciato ad uscire insieme segretamente sotto il naso degli amici degli 09ers di Logan.\nLa loro relazione sembra andare in frantumi quando viene rivelato che Logan aveva fornito il GHB alla festa di Shelly Pomroy a causa del quale Veronica era stata drogata e stuprata. Per qualche tempo Veronica sospetta persino che sia Logan il suo violentatore. Quando scopre la verit\u00e0, la loro relazione riprende il cammino iniziato. La loro relazione viene svelata agli 09ers durante un party dato da Aaron Echolls in onore di Logan. Allo stesso party, Veronica scopre delle telecamere posizionate sopra al letto della casa della piscina di Logan e decide di andarsene, ma successivamente scopre,di nuovo l'innocenza di Logan. Le telecamere erano infatti l\u00ec all'insaputo di Logan. Successivamente Veronica scopre che Logan non ha un alibi per il giorno in cui Lilly fu uccisa e ha paura che possa essere lui il colpevole. Comunica ci\u00f2 allo sceriffo che lo interroga e che rivela al ragazzo che a denunciarlo \u00e8 stata la sua ragazza. Cos\u00ec si incontrano sulla spiaggia e Logan infuriato la lascia.\nVeronica scopre che le telecamere posizionate sopra al letto sono state utilizzate dal padre di Logan, Aaron Echolls, e scopre che Aaron uccise Lilly dopo che la ragazza aveva rubato le cassette che dimostravano gli atti sessuali tra i due. La notte che Aaron viene arrestato per l'assassinio di Lilly, Logan si presenta a casa di Veronica gravemente ferito dai PCHers. Veronica rimane al suo fianco durante il processo per l'omicidio di Felix Toombs, del quale Logan \u00e8 accusato. Sebbene Logan venga assolto, il suo comportamento durante l'estate diventa irregolare sia a causa del suo processo sia perch\u00e9 ha scoperto che suo padre aveva una relazione con Lilly e l'ha uccisa.\nLogan e gli altri 09ers cominciano una guerra con i PCHers e Veronica teme per la vita del suo ragazzo. Decide cos\u00ec di lasciarlo senza per\u00f2 ferirlo ma Logan diventa violento viene cacciato fisicamente dalla casa di Veronica da suo padre. Logan cova rancore nei confronti di Veronica per la maggior parte della seconda stagione, specialmente quando la ragazza torna insieme a Duncan.\nCol proseguire della stagione per\u00f2, Logan rivela a Veronica di sentire ancora qualcosa per lei e pensa che il loro amore sia 'epico'. Veronica ritorna da lui la mattina dopo avergli rivelato i suoi sentimenti, solo per scoprire che il ragazzo non ricorda cosa lei gli aveva detto e che la notte prima ha dormito con la sua vecchia fiamma Kendal Casablancas. Durante il confronto con Cassidy Casablancas sul tetto del Neptune Grand, \u00e8 a Logan che Veronica telefona per chiedere aiuto.\nIn seguito, i due ricominciano la loro relazione. All'inizio della terza stagione, entrambi cominciano l'Hearst College. La loro relazione sembra andare per il verso giusto, ma Veronica ha scoperto diverse cose riguardo a Logan dell'ultimo anno e scopre di non potersi pi\u00f9 fidare del ragazzo. Sebbene lo disprezzi poich\u00e9 le ha rivelato che lui e Mercer hanno lasciato a Tijuana un motel in fiamme senza aiutare le persone a scappare, lei capisce i suoi veri sentimenti per il ragazzo quando lui accorre in suo aiuto dopo che lei \u00e8 stata drogata dal violentatore della Hearst.\nLogan, non sopportando che Veronica si trovi in costante pericolo, prova a convincere la ragazza ad abbandonare la sua investigazione sullo stupratore e anche di avere una guardia del corpo che la segue costantemente senza per\u00f2 la sua conoscenza. Sebbene loro affrontino insieme i loro problemi e ammettano di amarsi l'un l'altro, Logan rompe con Veronica nel nono episodio. Il ragazzo dice che non possono stare insieme poich\u00e9 nessuno dei due pu\u00f2 cambiare (Veronica con le sue questioni sulla fiducia e Logan con il suo bisogno di proteggerla nonostante i desideri della ragazza) e che sarebbe meglio troncare subito invece di proseguire la relazione per molto tempo. Logan confida comunque a Veronia che per lei lui ci sar\u00e0 sempre. Veronica \u00e8 profondamente sconvolta e decide cos\u00ec di tornare a casa. Quando Logan capisce che Mercer era l'unico che aveva attaccato Veronica, decide di farsi mettere in prigione apposta per poter essere nella stessa cella del ragazzo e poter cos\u00ec vendicarsi.\nLogan e Veronica passarono sei settimane divisi. Durante la loro separazione, Dick cerc\u00f2 di aiutare Logan portandolo sulla spiaggia e facendolo incontrare con un gruppo di ragazze. In seguito Veronica si presenta da Logan e i due si baciano rendendosi conto che entrambi sentono la mancanza dell'altro e tornando cos\u00ec ad essere nuovamente una coppia. Nell'episodio successivo Logan rivela a Veronica di aver avuto una piccola relazione mentre non erano insieme. Veronica scopre in seguito che la ragazza con cui Logan ha dormito ad Aspen \u00e8 Madison Sinclair e si infuria. Questa volta la gelosia sessuale a un'avversione a perdonare e dimenticare pone fine alla loro relazione.\nLogan lascia Parker Lee mentre Veronica rimane comunque con Stosh \"Piz\" Piznarski. La serie si conclude con il giorno delle votazioni fra la pioggia e le lacrime di Veronica.\nNel film, Veronica ritorna in citt\u00e0 per aiutare Logan in un caso che lo vede come presunto colpevole della morte della sua ex, Veronica ora \u00e8 un avvocato e decide di aiutarlo, ma i loro sentimenti riaffioriranno con prepotenza, infine i due ritornano insieme, dopo che Logan viene prosciolto dalle accuse. Ora Logan \u00e8 un militare, quindi si vede costretto a partire, con la promessa di ritornare dalla sua amata Veronica, la quale lo aspetter\u00e0.\nStosh \"Piz\" Piznarski.\nVeronica incontra Piz il primo giorno all'Hearst College quando Wallace (compagno di stanza di Piz) gli chiede aiuto per ritrovare delle cose perdute da Piz. Quando i due s'incontrano, Piz sembra per un momento sorpreso di Veronica e comincia a piacergli, cosa non ricambiata dalla ragazza che sta insieme a Logan Echolls. Da allora Veronica ignora il loro feeling ma instaura un'amicizia con il ragazzo, condividendo i pensieri che sorgono a Veronica durante i problemi con Logan. Piz suggerir\u00e0 a Veronica di tornare con Logan quando le rivela di accettare le brave persone nella sua vita. Dopo aver rotto con Logan e aver iniziato ad uscire con Parker, Veronica fraintende i sentimenti di Piz alla festa di compleanno di Parker. Wallace dice a Veronica di sapere che lei sa benissimo cosa Piz prova nei suoi confronti, sebbene continui a negarlo. In seguito la ragazza parla con Piz riguardo alla loro amicizia e Piz la bacia (su consiglio di Wallace). Piz se ne va dopo il bacio di Veronica e la ragazza, dopo aver chiesto a Wallace dove fosse Piz, lo raggiunge e lo bacia di fronte all'ascensore che nel frattempo si apre e Logan sorprende i due a baciarsi. I due intraprendono cos\u00ec una relazione sebbene entrambi sono consapevoli dei sentimenti di Logan per Veronica. Il rapporto di amicizia tra Logan e Veronica, instauratosi con la nascita della storia di Veronica con Piz, sembra rompersi definitivamente quando compare su internet un video di Veronica e Piz a letto insieme. Logan assale cos\u00ec Piz rompendogli delle costole, facendogli gli occhi neri... Veronica sa che non \u00e8 stato Piz a girare quel video (il video \u00e8 stato girato dall'associazione che fa capo a Jake Kane poich\u00e9 Wallace stava per entrarne a far parte) cos\u00ec alla fine della serie i due sono ancora insieme nonostante Veronica e Logan siano consapevoli di quel che provano l'uno verso l'altro.\nNel film hanno da poco ripreso a frequentarsi, ma Veronica aiuter\u00e0 Logan in un caso, inoltre decide di posticipare il suo ritorno a New York con Piz, il quale alla fine la lascia capendo che lei \u00e8 ancora innamorata di Logan."}
{"id": "1420113", "revid": "1573940", "url": "https://it.wikipedia.org/wiki?curid=1420113", "title": "Alytidae", "text": "Gli Alytidi (Alytidae ) sono una famiglia di anfibi dell'ordine degli Anuri, in passato denominati Discoglossidae.\nDescrizione.\nSono caratterizzati da vertebre opistoceliche, vale a dire con corpo convesso anteriormente e concavo posteriormente (carattere primitivo), da vertebre dorsali che si prolungano in vere e proprie piccole costole, e da una lingua a forma di \"disco\", solidale con il palato.\nSistematica.\nLa famiglia comprende 12 specie raggruppate in tre generi :\nI generi \"Bombina\" e \"Barbourula\" in precedenza attribuiti a questa famiglia sono attualmente classificati tra i Bombinatoridae .\nDistribuzione.\nLa famiglia degli Alytidae \u00e8 diffusa in Europa occidentale e nell'Africa nord-occidentale."}
{"id": "1420114", "revid": "547034", "url": "https://it.wikipedia.org/wiki?curid=1420114", "title": "Mostra internazionale di musica leggera", "text": "La Mostra internazionale di musica leggera \u00e8 stata una manifestazione musicale italiana, svoltasi nella citt\u00e0 di Venezia dal 1965 fino al 1981 (con l'eccezione di Roma, al Teatro Sistina, nel 1977), poi dal 1982 al 1993 nella citt\u00e0 di Riva del Garda. Veniva trasmessa televisivamente su Rai 1.\nStoria della manifestazione.\nLe prime edizioni della manifestazione si tennero in estate (in genere tra fine giugno e i primi di luglio); dal 1969 in poi, vista anche la concorrenza di Un disco per l'estate, venne spostata a settembre, che divenne il mese in cui si svolse poi tradizionalmente.\nI cantanti che gareggiavano erano distinti in \"Big\" e \"Nuove Proposte\". Il premio in realt\u00e0 veniva assegnato l'anno successivo, in quanto si basava sulle copie vendute del 45 giri contenente la canzone presentata; il premio consisteva nella Gondola d'oro per il big e nella Gondola d'argento per il giovane.\nLa sede in cui si teneva la mostra \u00e8 stata per molti anni il palazzo del Cinema al Lido di Venezia, e la finale si svolgeva all'aperto, in piazza San Marco.\nNel 1982 il festival \u00e8 stato trasferito al palazzo dei congressi di Riva Del Garda con il titolo \"Vela d'oro\" (l'ultima edizione si \u00e8 svolta nel 1993)."}
{"id": "1420115", "revid": "7336", "url": "https://it.wikipedia.org/wiki?curid=1420115", "title": "Ossido di cromo (III)", "text": ""}
{"id": "1420119", "revid": "767487", "url": "https://it.wikipedia.org/wiki?curid=1420119", "title": "Felgueiras (Resende)", "text": "Felgueiras \u00e8 una \"freguesia\" (frazione) situata nel comune di Resende, nel distretto di Viseu, in Portogallo. Ha una popolazione di 315 abitanti e un'area totale di 8,27 km\u00b2. Il suo codice postale \u00e8 4660-080.\nFelgueiras dista 8 chilometri a sud-est di Resende e si trova sulle pendici del Montemuro, dove scorre il fiume Duero. All'interno del paese vi sono un monte ed una cappella, entrambe intitolate a \"S\u00e3o Crist\u00f3v\u00e3o\".\nIl presidente di Felgueiras \u00e8 Marcos Jacinto Almeida Matos (Partido Socialista)."}
{"id": "1420124", "revid": "1573940", "url": "https://it.wikipedia.org/wiki?curid=1420124", "title": "Paradisaea rudolphi", "text": "La paradisea dell'Arciduca Rodolfo (Paradisaea rudolphi ()) \u00e8 un uccello passeriforme della famiglia Paradisaeidae.\nDescrizione.\nDimensioni.\nMisura una trentina di centimetri di lunghezza, per un peso di 124-189 g: i maschi, oltre ad essere pi\u00f9 pesanti delle femmine a parit\u00e0 d'et\u00e0, possiedono lunghe penne dei fianchi e della coda, che sommate alle misure del corpo li portano a sfiorare i 90 cm.\nAspetto.\nSi tratta di uccelli dall'aspetto simile a quello di un rigogolo.&lt;br&gt;\nLa paradisea dell'Arciduca Rodolfo, pur essendo morfologicamente molto simile alle altre paradisee propriamente dette, ne differisce significativamente per quanto riguarda la colorazione: testa, petto, ventre, dorso e coda sono di colore nero (questi ultimi due con evidenti sfumature color cannella), mentre ali e fianchi sono di colore blu in ambedue i sessi. Nel maschio le penne dei fianchi sono allungate e vaporose, mentre sul ventre \u00e8 presente una barra orizzontale di colore rosso carminio che va da un fianco all'altro. Anche le penne centrali della coda sono estremamente allungate e filiformi, con punta lievemente espansa: nella femmina, coda e fianchi non sono allungati, mentre petto e ventre sono bruni anzich\u00e9 neri, con una leggera barratura scura su quest'ultimo. In ambedue i sessi, il becco \u00e8 di color avorio, le zampe sono nere e gli occhi sono bruni, con anello perioculare bianco superiormente ed inferiormente e nero lateralmente.\nBiologia.\nLa paradisea dell'Arciduca Rodolfo \u00e8 un uccello schivo, diurno e solitario, abitatore della canopia, dove non \u00e8 facile avvistarlo a dispetto della colorazione sgargiante e delle dimensioni ragguardevoli.\nAlimentazione.\nLa dieta di questi uccelli si compone perlopi\u00f9 di frutta (in special modo fichi e drupe), comprendendo anche cibo di origine animale come insetti, piccoli invertebrati e sporadicamente anche piccoli vertebrati, come raganelle e scinchi.\nRiproduzione.\nLa stagione riproduttiva si estende almeno fra aprile e febbraio: la specie \u00e8 poligina, coi maschi che competono in \"lek\" dispersi (e non in gruppi come le altre paradisee congeneri) per attrarre le femmine.\nIl corteggiamento \u00e8 altamente spettacolare: il maschio sceglie un albero sul quale poi si esibir\u00e0 per il resto della propria vita, ripulendone dalle foglie i rami che poi user\u00e0 durante la propria esibizione. I maschi richiamano le femmine stando sui rami pi\u00f9 alti, per poi portarle ad un'altezza minore con richiami gracchianti. Qui essi danno il via al rituale di corteggiamento vero e proprio: gettandosi all'indietro, essi rimangono appesi a testa in gi\u00f9 al ramo, spiegando al massimo le penne dei fianchi (assumendo in tal modo un aspetto quasi a triangolo rovesciato) e muovendole con le ali, emettendo al contempo richiami nasali.\nDopo l'accoppiamento, le femmine si allontanano dai maschi (che continuano ad esibirsi), e si occupano in totale solitudine della costruzione del nido, della cova delle 2-3 uova (che dura circa 18 giorni) e delle cure parentali verso i nidiacei fino al raggiungimento dell'indipendenza.\nDistribuzione e habitat.\nLa paradisea dell'Arciduca Rodolfo \u00e8 endemica della Nuova Guinea orientale, di cui occupa grossomodo la zona compresa fra le pendici orientali del monte Hagen e la punta sud-orientale della penisola di Papua.\nL\"'habitat\" di questi uccelli \u00e8 rappresentato dalla foresta pluviale primaria e secondaria, purch\u00e9 densa: a differenza delle altre paradisee propriamente dette, abitatrici delle aree di pianura, la paradisea dell'Arciduca Rodolfo predilige le aree di foresta montana, fra i 1100 ed i 2000 m di quota.\nTassonomia.\nSe ne riconoscono due sottospecie:\nUna terza sottospecie, \"P. r. ampla\", \u00e8 rappresentata dalle popolazioni del monte Missim, ma viene considerata un sinonimo della sottospecie nominale.\nLa paradisea dell'Arciduca Rodolfo rappresenta un taxon fratello rispetto a tutti gli altri appartenenti al genere \"Paradisaea\", tanto da essere classificata in un proprio sottogenere, Paradisornis.\nNe \u00e8 nota l'ibridazione con la paradisea di Raggi (ibrido descritto come specie a s\u00e9 stante col nome di \"Paradisaea bloodi\" ) e la paradisea dalle sei penne di Lawes.\nIl nome scientifico di questa specie, dal quale deriva anche il nome comune, venne scelto in omaggio all'arciduca d'Austria Rodolfo d'Asburgo-Lorena, marito della principessa Stefania del Belgio (alla quale \u00e8 stato dedicato un altro uccello del paradiso, l'astrapia della Principessa Stefania."}
{"id": "1420127", "revid": "433605", "url": "https://it.wikipedia.org/wiki?curid=1420127", "title": "Tell el-Balamun", "text": "Tell el-Balamun \u00e8 una localit\u00e0 del Basso Egitto, nella zona del delta del Nilo, sulla lato occidentale del ramo di Damietta. \u00c8 raggiungibile dalla strada moderna tra Shirbin e Damietta.\nVi si trova un'elevazione (\"tell\") di circa 1\u00a0km di diametro e che raggiunge un'altezza di circa 18 m sulla campagna circostante. Si tratta dei resti della citt\u00e0 egizia di \"Behdet\" o Sma-Behdet, fondata intorno al 2400 a.C., conosciuta nel Nuovo Regno come Paiuenamon (\"isola di Ammone\") e in epoca greco-romana come \"Diospolis Inferior\". La citt\u00e0 antica era un porto alla foce di uno dei rami del delta del Nilo, ma l'avanzare della costa la colloca oggi a circa 15\u00a0km dal mare.\nStoria degli scavi.\nIl sito venne indagato da Howard Carter nel 1913, che l'aveva disegnata su una mappa della regione; da questi scavi provengono alcuni gioielli tolemaici in argento che furono in possesso di lord Carnarvon. Altre indagini si ebbero con Francis Ghattas nel 1977-1978. A partire dal 1991, Jeffrey Spencer, del British Museum, vi conduce scavi sistematici, tuttora in corso.\nDescrizione del sito.\nSul lato sud \u00e8 stato identificato un santuario con i resti di tre edifici templari, datati grazie ai nomi reali presenti nei depositi di fondazione. Il tempio principale, dedicato al dio Amon, fu costruito da Sheshonq III (XXII dinastia). Nei pressi del tempio principale sono stati rinvenuti anche i resti di una necropoli della XXII dinastia, riservata ad importanti personaggi, tra i quali il visir Iken, vissuto probabilmente ai tempi del faraone Osorkon I. Successivamente il tempio principale venne ingrandito probabilmente da Psammetico I (XXVI dinastia), a cui si deve inoltre la costruzione di un piccolo tempio sussidiario e di un ampio muro di recinzione in mattoni crudi. Il tempio fu distrutto poco dopo la fine della XXVI dinastia e sub\u00ec una lunga fase di abbandono, per venire ricostruito dalle fondamenta da Nectanebo I (XXX dinastia), con l'aggiunta di un altro piccolo tempio sussidiario; il santuario fu inoltre circondato da un muro di cinta ancora pi\u00f9 ampio. Sono state rinvenute anche tracce di un altro tempio precedente, identificabile grazie ai resti del recinto, molto pi\u00f9 piccolo dei due successivi, attribuito all'epoca di Ramesse II (XIX dinastia).\nLa via processionale che conduceva al tempio principale fu ripresa in epoca romana da una ampia strada pavimentata in blocchi di calcare.\nSul lato ovest sono state rinvenute tracce di occupazione di epoca romana, durata fino al VI secolo d.C., mentre sul lato est il materiale di superficie data l'occupazione al V-IV secolo a.C."}
{"id": "1420129", "revid": "72396", "url": "https://it.wikipedia.org/wiki?curid=1420129", "title": "Pasquale Baiocchi", "text": "Biografia.\nNato a Citt\u00e0 Sant'Angelo \u00e8 stato nominato \"L'artista del fuoco\" nel libro le \"Pagine Allegre\" di Edmondo De Amicis dallo stesso, per via della sua bravura nel creare fantastici giochi pirotecnici, tali da fargli vincere numerosi concorsi. Nel 1866 si arruol\u00f2 come volontario nelle truppe garibaldine partecipando alle battaglie della terza guerra d'indipendenza. Terminata la guerra, torn\u00f2 ad indossare la \"camicia rossa\" e partecip\u00f2 alla Campagna dell'Agro Romano per abbattere il potere temporale del Papa, ma fu preso prigioniero e rinchiuso prima a Castel Sant'Angelo e poi a Civitavecchia.\nTornato a Citt\u00e0 Sant'Angelo si dedic\u00f2 allo studio del violino per poi entrare a far parte dell'orchestra del Teatro San Carlo di Napoli come secondo violino di spalla. A 23 anni apr\u00ec nel Rione Casale, all'interno dell'abitato, un piccolo laboratorio pirotecnico. Da qui comincia l'ascesa riportando continue vittorie nei continui concorsi pirotecnici nazionali ai quali partecipava, nel 1894 venne nominato dal Re d'Italia Cavaliere dell'Ordine della Corona d'Italia.\nMor\u00ec l'11 luglio del 1907 nel suo laboratorio del paese nat\u00eco a seguito di una tremenda esplosione avvenuta per errato maneggiamento dei materiali esplosivi, insieme ad alcuni suoi collaboratori.\nA lui \u00e8 intitolato il concorso nazionale per spettacoli pirotecnici che si tiene nella sua citt\u00e0 natale."}
{"id": "1420131", "revid": "52076", "url": "https://it.wikipedia.org/wiki?curid=1420131", "title": "Tell Balamun", "text": ""}
{"id": "1420136", "revid": "184755", "url": "https://it.wikipedia.org/wiki?curid=1420136", "title": "Frida Giannini", "text": "Biografia.\nHa studiato presso l'Accademia di costume e di moda di Roma.\nDopo alcune esperienze minori, nel 1997 inizia a lavorare presso Fendi dapprima nel settore del pr\u00eat-\u00e0-porter poi come stilista in quello della pelletteria.\nNel 2002 passa alla casa di moda fiorentina Gucci come direttore creativo dapprima nel settore borse per poi coprire tutto il settore degli accessori. Dal marzo 2005 in seguito all'abbandono di Alessandra Facchinetti anche il settore pr\u00eat-\u00e0-porter donna passa sotto la sua direzione. Nel gennaio 2006 diventa il direttore creativo di tutte le linee di prodotto di Gucci.\nIl 12 dicembre 2014 Francois-Henry Pinault, presidente della holding Kering proprietaria del marchio Gucci, annuncia che Frida Giannini lascer\u00e0 l'azienda alla fine del mese di febbraio 2015. Nella stessa comunicazione viene anche annunciata la nomina di Marco Bizzari come CEO Gucci, al posto di Patrizio Di Marco (dalla cui relazione con Frida Giannini \u00e8 nata una figlia nel 2013 di nome Greta) a partire dal 1\u00ba gennaio 2015."}
{"id": "1420138", "revid": "1833487", "url": "https://it.wikipedia.org/wiki?curid=1420138", "title": "Capocavallo", "text": "Capocavallo \u00e8 una frazione del comune di Corciano (PG).\nLa frazione si trova a breve distanza dalla \"strada del Pantano\", la via che mette in collegamento la zona di Magione con Umbertide, attraversando le colline del monte Tezio. Il paese sorge alle pendici del Monte Malbe, 8\u00a0km a nord di Corciano, ad un'altezza di 339 . Secondo dati risalenti al 2007, gli abitanti sono 1.067.\nLa frazione si affaccia sulla valle del Caina ed \u00e8 posta allo sbocco della valle solcata dal torrente Oscano, che scende da Cenerente.\nStoria.\nL'etimo del nome dovrebbe risalire alla presenza di un'antica stazione per i cavalli, posta lungo il collegamento tra l'area del Trasimeno e la Valtiberina settentrionale.\nIl paese viene indicato per via della chiesa del martire san Lorenzo, in un documento del 1169, ove essa viene attribuita al capitolo della cattedrale di Perugia, da parte di Alessandro III. Dapprima nasce come semplice \"villa\" (cos\u00ec \u00e8 citato nel 1282), poi viene eretto a \"castrum\" nel 1380.\nNel 1364 fu saccheggiato dalle truppe della \"Compagnia Bianca\" del marchese Giovanni di Monferrato, guidata dall'inglese Andrea Belmont, mentre nel 1398 fu il turno dei pontifici.\nNel 1407, all'interno delle mura era sito un ospedale della Confraternita del Sacramento, dedicato a sant'Antonio.\nAltri due saccheggi avvennero nel 1542 (a opera di Pier Luigi Farnese) e nel 1643 (le truppe di Urbano VIII Barberini).\nAppartenne anche al contado perugino di Porta Sant'Angelo, che nel 1510 finanzi\u00f2 la ricostruzione delle mura. Poi fu di Corciano. Nell'era repubblicana napoleonica fu parte del Cantone rurale di Perugia, poi con la Restaurazione (1819) torn\u00f2 definitivamente a Corciano.\nEconomia e manifestazioni.\nUna grande cava di calcare ha fornito in passato supporto all'economia: ora \u00e8 in fase di riambientazione. Verso la fine del XX secolo, sono nate parecchie attivit\u00e0 legate al settore tessile.\nUna solenne festa in onore di S. Lorenzo si tiene nei giorni intorno al 10 agosto, e viene poi conclusa dalla \"Sagra dello Stinco e dei Prodotti Tipici Umbri\"."}
{"id": "1420148", "revid": "1573940", "url": "https://it.wikipedia.org/wiki?curid=1420148", "title": "Lophorina superba", "text": "La paradisea superba (Lophorina superba ()) \u00e8 un uccello passeriforme della famiglia Paradisaeidae. Un tempo considerata l'unica specie del genere Lophorina . Uno studio del 2018 per\u00f2 suggerisce il riconoscimento come specie della \"Lophorina niedda (\"precedentemente considerata una sottospecie di \"L. superba\"), sulla base di differenze nel corteggiamento (nel piumaggio, nel comportamento e nel canto).\nDescrizione.\nDimensioni.\nMisura 25-26 cm di lunghezza, per 54-105 g di peso: a parit\u00e0 d'et\u00e0, i maschi sono leggermente pi\u00f9 grandi e pesanti rispetto alle femmine.\nAspetto.\nA prima vista, questi uccelli possono ricordare un merlo o uno storno tropicale, per la colorazione scura, il becco corvino e l'aspetto massiccio.&lt;br&gt;\nCome negli altri uccelli del paradiso, anche nella paradisea superba \u00e8 presente dicromatismo sessuale: la femmina infatti presenta testa bruno-nerastra con banda biancastra striata di scuro che dalla base del becco forma un sopracciglio e raggiunge la nuca, che \u00e8 dello stesso colore cos\u00ec come biancastri striati (effetto dovuto alle singole penne striate di bruno scuro) sono la gola, il petto, i fianchi ed il ventre, mentre il dorso, la coda e le ali sono di colore bruno, queste ultime con penne remiganti di color nocciola. Il maschio presenta invece piumaggio nero sericeo su tutto il corpo, con sfumature metalliche porpora nell'area dorsale e sui fianchi: le penne dei fianchi, del dorso e del petto sono allungate a formare una sorta di poncho. La fronte e il vertice sono di colore verde-azzurro brillante, cos\u00ec come dello stesso colore \u00e8 un'area estendibile di piume a forma di mezzaluna rovesciata sul petto. In ambedue i sessi, gli occhi sono di colore bruno, mentre becco e zampe sono neri: l'interno della bocca \u00e8 di un appariscente colore giallo-verde.\nBiologia.\nSi tratta di uccelli dalle abitudini diurne e solitarie, che vivono fra i rami della canopia e passano la maggior parte del proprio tempo alla ricerca di cibo. Nonostante la livrea sgargiante, non \u00e8 facile avvistarli fra la vegetazione (complice anche la loro naturale diffidenza), mentre \u00e8 facile sentire riecheggiare nella foresta il richiamo dei maschi, rappresentato da una serie di 4-7 note metalliche.\nAlimentazione.\nLa paradisea superba si nutre di frutta (soprattutto capsule) e piccoli animali: la sua dieta varia stagionalmente, mostrando a seconda della stagione una preponderanza della parte frugivora o di quella inettivora.\nRiproduzione.\nQuesti uccelli sembrano non presentare una stagione riproduttiva ben definita, potendo essere osservati maschi in corteggiamento e femmine dedite ad allevare la prole in vari periodi dell'anno.\nIl corteggiamento \u00e8 altamente spettacolare e segue le modalit\u00e0 tipiche del \"lek\", coi maschi che si dispongono ad almeno 150 m l'uno dall'altro, delimitando in tal modo un territorio di propria esclusiva competenza, al centro del quale ripuliscono accuratamente una piccola porzione di foresta da utilizzare come arena per esibirsi. Una volta attirata una o pi\u00f9 femmine mediante richiami emessi da un ramo alto e ben esposto, il maschio la porta nella propria arena con movimenti delle ali e richiami: qui, tenta di impressionarla saltellandole attorno e al contempo tenendo ben erette le penne del dorso e del petto a formare un cerchio attorno alla testa, muovendosi attorno ad essa (tendendo sempre la testa puntata verso di lei) a descrivere dei cerchi via via pi\u00f9 stretti per poi montarla, qualora essa si mostri disponibile. \u00c8 stato osservato che le femmine osservano solitamente 15-20 esibizioni prima di scegliere con quale maschio accoppiarsi.\nLa paradisea superba \u00e8 una specie poligina: i maschi cercano di sedurre ed accoppiarsi col maggior numero di femmine possibile, salvo poi disinteressarsi del tutto dell'allevamento della prole. La femmina si occupa quindi da sola della costruzione del nido, che ha una struttura a coppa e viene costruito nella corona di un palmizio intrecciando radichette e fibre vegetali e foderandone l'interno con foglie morte e felci: \u00e8 sempre la sola femmina a covare le 1-2 uova per circa 18-19 giorni, e pi\u00f9 o meno per lo stesso tempo essa accudisce i \"pulli\", ciechi e nudi alla nascita.\nDistribuzione e habitat.\nLa paradisea superba \u00e8 endemica della Nuova Guinea: con areale piuttosto discontinuo, questo uccello popola tutto l'asse montuoso centrale dell'isola, dai monti Arfak ai monti Owen Stanley attraverso la Cordigliera centrale.\nL\"'habitat\" di questi uccelli \u00e8 rappresentato dalla foresta pluviale submontana e montana e dalla foresta nebulosa, fra i 1000 e i 2300 m di quota, sebbene sia pi\u00f9 frequente osservarli al di sopra dei 1500 m: essi si adattano a vivere anche nella foresta secondaria e nelle aree disturbate, colonizzando anche i parchi, le piantagioni e i giardini ben alberati.\nTassonomia.\nSe ne riconoscono cinque sottospecie:\nAlcuni autori riconoscerebbero anche la sottospecie \"connectens\" dei monti Herzog (considerata sinonimo di \"L. s. latipennis\") e \"sphinx\" (considerata sinonimo di \"minor\", classificata in base a un unico esemplare, un giovane maschio di incerta provenienza), mentre la sottospecie \"pseudoparotia\" si \u00e8 dimostrata essere in realt\u00e0 un ibrido della sottospecie \"feminina\" con la paradisea dalle sei penne della regina Carola.&lt;br&gt;\nSono noti anche numerosi altri casi di ibridazione: con paradisea magnifica (inizialmente classificato come \"Lamprothorax wilhelminae\" ), paradigalla maggiore (inizialmente classificato come \"Loborhamphus nobilis\" ), paradisea dalle sei penne degli Arfak (classificato come \"Parotia duivenbodei\" ), uccello fucile magnifico (classificato come \"Paryphephorus (Craspediphora) duivenbodei\" ) e paradisea dal becco a falce maggiore.\nNell'ambito della famiglia Paradisaeidae, la paradisea superba occupa un proprio genere monotipico, Lophorina , vicino alla paradisea di Wallace col quale va a formare un clade a sua volta vicino ai generi \"Drepanornis\" e \"Seleucidis\".\nIl nome scientifico del genere deriva dal greco \"\u03bb\u03cc\u03c6\u03bf\u03c2\" (\"l\u00f3fos\", \"cresta\"), in riferimento alle creste di penne su testa, collo e petto, mentre il nome della specie (da cui proviene il suo nome comune) \u00e8 un evidente riferimento alla livrea dei maschi e alle modalit\u00e0 di corteggiamento."}
{"id": "1420152", "revid": "1272592", "url": "https://it.wikipedia.org/wiki?curid=1420152", "title": "Canonici regolari di San Giorgio in Alga", "text": "I canonici regolari (in origine secolari) di San Giorgio in Alga (\"Congregatio Canonicorum Sancti Georgii in Alga Venetiarum)\" sono un'antica congregazione di chierici. Sorti a Venezia verso la fine del Trecento a opera di un gruppo di nobili, presero il nome dal monastero sull'isola di San Giorgio in Alga dove si radunarono nel 1404. Ebbero un ruolo fondamentale nel movimento di riforma della vita religiosa dei primi decenni del XV secolo. Nel 1568 ai canonici furono imposti la regola di sant'Agostino e i voti che li trasformarono da \"secolari\" in \"regolari\". Furono soppressi nel 1668.\nStoria.\nLe origini della congregazione risalgono a una comunit\u00e0 di sacerdoti, chierici e laici provenienti da nobili famiglie venete che, verso la fine del Trecento, inizi\u00f2 a riunirsi in palazzo Correr per pregare, meditare e discutere sul rinnovamento della vita cristiana. Il gruppo prese poi sede nel monastero abbandonato di San Niccol\u00f2 del Lido, dove inizi\u00f2 a condurre una vita di ritiro e povert\u00e0.\nDivenuto priore commendatario del monastero agostiniano di San Giorgio in Alga, dove vivevano solo due frati conversi, Ludovico Barbo invit\u00f2 la comunit\u00e0 a trasferirvisi: papa Bonifacio IX, con bolla del 15 marzo 1404, affid\u00f2 l'esecuzione del progetto di trasferimento del gruppo nel monastero ad Angelo Barbarigo, vescovo di Cisamo, e il 30 ottobre 1404 la comunit\u00e0 si insedi\u00f2 canonicamente in San Giorgio in Alga.\nIl vescovo Barbarigo formul\u00f2 dodici articoli che sarebbero stati alla base delle costituzioni della congregazione: i canonici sarebbero stati chierici tenuti alla vita comune e alla povert\u00e0, ma senza voti (erano quindi \"secolari\"); avrebbero condotto una vita di solitudine e preghiera, senza escludere le opere di apostolato attivo; la loro spiritualit\u00e0 sarebbe stata fondata sulla meditazione della vita di Cristo; il superiore sarebbe durato in carica un anno e non avrebbe goduto di nessun onore prelatizio.\nLa comunit\u00e0 originale era composta da diciassette giovani chierici: i sacerdoti Antonio Correr, Gabriele Condulmer, Stefano Morosini, Francesco Barbo, Matteo di Strada, Romano de Rudellis e Luca d'Este; i diaconi Marino Querini, Lorenzo Giustiniani, Michele Condulmer, Giovanni Picenardi, Simone Persico e Giovanni de Mussis; i suddiaconi Angelo Gastaldis, Agostino Serdonato, Marco Condulmer e Domenico Morosini.\nSorsero presto altri centri di vita religiosa sul modello di San Giorgio in Alga (San Giacomo di Monselice, San Giovanni Decollato di Padova, Santi Fermo e Rustico a Lonigo, Sant'Agostino a Vicenza, Sant'Angelo e San Giorgio in Braida a Verona...) e nel 1424 le case furono riunite in una congregazione. Fu istituita la carica (annuale) di superiore generale e il primo a essere eletto fu Lorenzo Giustiniani.\nLa comunit\u00e0 adott\u00f2 l'abito proprio di molti capitoli canonicali del tempo: veste celeste, lunga cotta bianca per le funzioni religiose e camauro come copricapo. Per il colore del loro abito, i canonici erano popolarmente chiamati \"celestini\".\nL'elezione al papato di Gabriele Condulmer (Eugenio IV) e la nomina di Lorenzo Giustiniani prima a vescovo di Castello e poi a primo patriarca di Venezia diedero un grande prestigio alla congregazione, contribuirono a farla conoscere ovunque e ne permisero la diffusione. Sorsero presto le canoniche di Vilar de Frades in Portogallo, di San Giacomo a Mazara, San Gregorio a Bologna, San Giuliano a Rimini, San Salvatore in Lauro a Roma. Ma, anche nel periodo di maggiore splendore (1485), il numero delle comunit\u00e0 non super\u00f2 mai la trentina e i suoi membri furono sempre scarsi.\nNel 1568 papa Pio V, applicando i canoni del Concilio di Trento, impose ai canonici l'adozione di una regola (fu scelta quella di sant'Agostino) e la professione dei voti solenni (quindi, da secolari, i canonici divennero regolari).\nLa vita religiosa inizi\u00f2 a decadere agli inizi del Seicento: nel 1602 papa Clemente VIII (bolla \"Quae ad religiosorum\") dovette intervenire per imporre il ritorno dei canonici all'originale tonaca blu, che era stata abbandonata in favore di un abito bianco, pi\u00f9 elegante e costoso, e nel 1638 il capitolo generale condann\u00f2 il lusso e l'indolenza dei canonici pi\u00f9 giovani, l'abbandono degli studi, delle opere di piet\u00e0 e dei buoni costumi.\nAccogliendo l'istanza del governo veneto, denunciando la \"decadenza dello spirito primitivo\", il \"rilassamento della disciplina\" e altre \"gravissime e giuste cause\", papa Clemente IX sciolse la congregazione con la bolla \"Romanus pontifex\" del 1668. I beni della congregazione furono devoluti alla Serenissima che li impieg\u00f2 per finanziare la guerra contro i turchi."}
{"id": "1420155", "revid": "767487", "url": "https://it.wikipedia.org/wiki?curid=1420155", "title": "1 Out of 7", "text": "1 Out of 7 \u00e8 un film del 2011 diretto da York Shackleton.\nTrama.\nla sedicenne \"Lexi\" (Laura Ramsey) scappa di casa dopo una lite con la madre. Finisce cos\u00ec a Portland, dove incontra \"Eric\" (Toby Hemingway). Una storia di amore e di vita adolescenziale per le strade."}
{"id": "1420156", "revid": "827882", "url": "https://it.wikipedia.org/wiki?curid=1420156", "title": "Pinkpop Festival", "text": "Pinkpop Festival o Pinkpop in breve, \u00e8 un festival di musica rock annuale che si svolge a Landgraaf, nei Paesi Bassi. Secondo il Guinness Book of Records, \u00e8 il pi\u00f9 vecchio festival annuale nel mondo.\nStoria.\nIn 50 anni di attivit\u00e0, circa un milione e mezzo di persone ha partecipato al Pinkpop Festival e pi\u00f9 di 400 band vi hanno suonato.\nNel 1994 (la 25\u00aa edizione), fu deciso di vendere solo 60 000 biglietti, per evitare il sovraffollamento dovuto alla popolarit\u00e0 del festival.\nNel 1995, l'evento si \u00e8 svolto in 2 giorni di festa. Due anni pi\u00f9 tardi, nel 1997, \u00e8 stato ulteriormente ampliato fino a tre giorni.\nNel 2007 \u00e8 stata prevista una seconda edizione annuale, in data 11 agosto, chiamata Pinkpop Classic, con band che precedentemente hanno suonato al Pinkpop.\nEdizioni ed artisti partecipanti.\nAl Pinkpop Festival \u00e8 uno dei grandi festival musicali alla quale hanno partecipato almeno una volta tutti i grandi gruppi della scena mondiale, tra i pi\u00f9 famosi Anouk, Epica, Lifehouse, Oasis, The Gathering, Arctic Monkeys, Alter Bridge, Green Day, Muse, Thirty Seconds to Mars, Rush, Stevie Ray Vaughan and Double Trouble, Nickelback, Radiohead, Fleetwood Mac, Jeff Beck, Uriah Heep, The Kinks, Tom Petty and the Heartbreakers, Thin Lizzy, Elvis Costello, Dire Straits, Peter Tosh, The Police, Pearl Jam, Crowded House, The Jam, Van Halen, Joe Jackson, U2, UB40, ZZ Top, Semisonic, Simple Minds, TC Matic, Gary Moore, Big Country, John Hiatt, Marillion, The Stranglers, The Waterboys, The Cure, The Cult, The Pretenders, Echo &amp; the Bunnymen, Iggy Pop, H\u00fcsker D\u00fc, Lou Reed, The Pogues, Red Hot Chili Peppers, Kula Shaker, Herman Brood, R.E.M., Pixies, Rammstein, Lenny Kravitz, The Smashing Pumpkins, Therapy?, The Prodigy, Evanescence, Soundgarden, Skillet, Rage Against the Machine, Nick Cave and the Bad Seeds, The Levellers, The Black Crowes, Mano Negra, Urban Dance Squad, David Byrne, Pete Murray, Living Colour, Bj\u00f6rk, Faith No More, Dave Matthews Band, dEUS, Sepultura, Alanis Morissette, Skunk Anansie, Moby, Tool, Korn, Queens of the Stone Age, Counting Crows, System of a Down, The Rasmus, Zwan, Placebo, Goldfrapp, Metallica, Foo Fighters, Snow Patrol, Within Temptation, Moloko, Starsailor, N.E.R.D, Pink, Franz Ferdinand, Bruce Springsteen &amp; the E Street Band, Stone Sour, Avenged Sevenfold, Linkin Park, Slash, Editors\ne molti altri.\nQuesto l'elenco completo degli artisti che hanno preso parte alla manifestazione, suddivisi per edizioni.\nNome e logo.\nIl nome \u00e8 mezzo olandese, mezzo inglese, in due combinazioni possibili. Originariamente, 'pink' viene dalla parola olandese per pentecoste, 'pinksteren' e 'popolare' proviene da musica pop (o \"musica popolare\"). Ma un'altra interpretazione della parola inglese rosa e la parola olandese \"pop\", il che significa bambola, che \u00e8 l'origine per il logo, una bambola in un vestito rosa.\nIl precursore di Pinkpop, che si \u00e8 tenuto nel 1969, \u00e8 stato chiamato Pinknick perch\u00e9 le persone avrebbero dovuto portare il proprio cibo."}
{"id": "1420158", "revid": "1573940", "url": "https://it.wikipedia.org/wiki?curid=1420158", "title": "Epimachus fastosus", "text": "La paradisea dal becco a falce maggiore (Epimachus fastosus ()) \u00e8 un uccello passeriforme della famiglia Paradisaeidae.\nDescrizione.\nDimensioni.\nMisura circa 55-63 cm di lunghezza per 160-318 g di peso: nei maschi (gi\u00e0 pi\u00f9 grossi e pesanti rispetto alle femmine) vanno aggiunti circa 50 cm spettanti alle lunghe penne centrali della coda. Con i suoi 110\u00a0cm di lunghezza, il maschio di paradisea dal becco a falce maggiore si contende lo scettro di uccello del paradiso di maggiori dimensioni con l'atrapia festonata (mediamente di minori dimensioni) e la manucodia crestariccia (dal corpo pi\u00f9 grande, ma senza la lunga coda).\nAspetto.\nA prima vista, questi uccelli possono ricordare delle nettarinie un po' troppo cresciute, per il lungo becco ricurvo, i riflessi metallici del piumaggio e la lunghissima coda.&lt;br&gt;\nCome anche la maggior parte degli altri uccelli del paradiso, anche in questa specie \u00e8 presente un marcato dicromatismo sessuale: le femmine, infatti, presentano fronte e vertice di colore bruno-arancio, spalle, ali, dorso e coda di color nocciola, guance e gola di colore bruno scuro, petto, ventre e sottocoda bianco-grigiastri con singole penne orlate di nero, a dare un aspetto a scaglie. I maschi, invece, presentano piumaggio interamente nero, ad eccezione dell'area fra occhi e orecchie, della groppa e della punta delle penne dei fianchi (modificate ad essere allungate ed erettili), che sono di colore azzurro iridescente: su tutto il corpo sono presenti riflessi purpurei (specialmente su gola, petto, ventre e coda, che non sono lucenti come la parte dorsale ma presentano sfumature bruno-cannella) e verde-bluastri, particolarmente evidenti nella zona dorsale, mentre l'interno della bocca \u00e8 giallo brillante. Gli occhi sono rossi nel maschio e bruni nella femmina, mentre zampe e becco sono neri in ambo i sessi.\nBiologia.\nSi tratta di uccelli solitari e dalle abitudini diurne, molto schivi e riservati, che passano la maggior parte del tempo nella media e alta canopia alla ricerca di cibo.\nAlimentazione.\nLa dieta di questi animali si compone in misura quasi uguale di frutta (specialmente bacche) e piccoli animali, come insetti, ragni, millepiedi ed altri invertebrati, oltre che piccoli vertebrati.\nRiproduzione.\nIl periodo degli amori coincide grossomodo con la stagione delle piogge, estendendosi fra novembre e febbraio: la specie \u00e8 poligina, coi maschi che si esibiscono in \"lek\" per attrarre quante pi\u00f9 femmine possibile.\nIl corteggiamento si compone di due fasi: nella prima, i maschi si pongono su posatoi dalla visuale pi\u00f9 ampia possibile (ad esempio alberi morti, pali piantati in una radura etc.), dai quale emettono un apposito richiamo, simile a uno squittio, per attrarre le femmine nei paraggi. Una volta raggiunti da una o pi\u00f9 spettatrici, i maschi arruffano le penne, e drizzando quelle modificate dei fianchi (che una volta erette formano un semicerchio attorno al petto dell'animale) e quelle della coda si adagiano su un lato dondolandosi sulle zampe, emettendo al contempo un richiamo brontolante.\nDopo l'accoppiamento, la femmina si allontana dal maschio (che continua ad esibirsi) e si sobbarca interamente la costruzione del nido, la cova delle due uovae le cure parentali ai nidiacei.\nDistribuzione e habitat.\nLa paradisea dal becco a falce maggiore \u00e8 endemica della Nuova Guinea, dove \u00e8 osservabile in gra parte dell'asse montuoso dell'isola: si trova infatti sui monti Tamrau e Arfak nella penisola di Doberai,e lungo tutta la porzione occidentale e centrale della Cordigliera Centrale, fino ai monti Bismarck, con una popolazione isolata anche sui monti Torricelli, nella provincia di Sandaun.\nL\"'habitat\" di questi uccelli \u00e8 rappresentato dalla foresta pluviale montana primaria, fra i 1280 e i 2550 m di quota.\nTassonomia.\nInizialmente classificato nel genere \"Promerops\" e poi in \"Falcinellus\" in base a criteri puramente morfologici, in seguito ne \u00e8 stata appurata la vicinanza filogenetica agli altri uccelli del paradiso, coi quali attualmente \u00e8 classificato.\nIl nome scientifico di questi uccelli deriva dal latino \"fastuosus\", \"altezzoso\": inizialmente classificata come \"fastuosus\", fu lo stesso Hermann a correggere il nome della specie con una postilla alla propria pubblicazione in cui la descriveva scientificamente.\nSe ne riconoscono tre sottospecie:\nuna quarta sottospecie, \"Epimachus fastosus stresemanni\" della zona del Sepik, viene considerata un sinonimo di \"E. f. atratus\".\nNe \u00e8 nota l'ibridazione con la gazza del paradiso (ibridi descritti come due specie differenti, coi nomi di \"Epimachus astrapioides\" ed \"Epimachus ellioti\" ), la paradigalla maggiore (ibrido descritto inizialmente come specie a s\u00e9 stante col nome di \"Pseudastrapia lobata\" ) e con la paradisea superba"}
{"id": "1420162", "revid": "767487", "url": "https://it.wikipedia.org/wiki?curid=1420162", "title": "Alison Krauss", "text": "Entrata nell'industria musicale molto giovane, Alison vince competizioni locali dall'et\u00e0 di 10 anni e registra per la prima volta all'et\u00e0 di 14 anni, comparendo nell'album del fratello Viktor. Firma nel 1985 con la Rounder Records e pubblica il suo primo album da solista nel 1987 all'et\u00e0 di 16 anni. Viene invitata ad unirsi alla band con cui suona tuttora, la Alison Krauss &amp; Union Station (AKUS), e nel 1989 pubblica il suo primo album come gruppo.\nHa sin qui pubblicato pi\u00f9 di dieci album, ha partecipato a numerose colonne sonore ed alimentato un nuovo interesse nel bluegrass negli Stati Uniti. Le sue partecipazioni a varie colonne sonore le hanno recato una popolarit\u00e0 pi\u00f9 ampia, tra cui la vincita di un Grammy per la colonna sonora di \"Fratello dove sei?\", un album visto come simbolo di un rinnovato interesse verso il bluegrass e la colonna sonora di Ritorno a Cold Mountain, alla quale \u00e8 seguita la sua esibizione agli Oscar 2004.\nDurante la sua carriera ha vinto in totale 27 Grammy Awards, seconda solo a Beyonc\u00e9.\nNel 2007 ha inciso, insieme a Robert Plant, l'album \"Raising Sand\".\nLa carriera in dettaglio.\nAlison Maria Krauss \u00e8 nata a Decatur, da genitori originari di Columbus. Cresciuta a Champaign, Illinois. Ha iniziato a studiare il violino classico all'et\u00e0 di cinque anni, passando ben presto al genere bluegrass. La Krauss ha detto che inizi\u00f2 ad occuparsi di musica a causa di sua madre, la quale voleva occupazioni interessanti per la figlia oltre allo sport. A soli otto anni inizi\u00f2 a partecipare a concorsi per talenti locali ed a dieci aveva gi\u00e0 la sua band. A 13 anni vinse il Campionato di violino del \"Walnut Valley Festival\" e la Societ\u00e0 per la Conservazione dei Bluegrass in America la defin\u00ec come la \"Fiddler pi\u00f9 promettente del Midwest\". Sempre attorno al 1984, durante un festival, ebbe il suo primo incontro con Dan Tyminski, suo attuale compagno di lavoro negli Union Station.\n1985-1991: Gli inizi.\nAlison fece il suo debutto discografico nel 1985 insieme al fratello Viktor. A 12 anni si esib\u00ec con il bassista e compositore John Pennell in una band chiamata \"Silver Rail\", sostituendo la loro precedente violinista Andrea Zonn. Pennell pi\u00f9 tardi cambi\u00f2 il nome della band in Union Station.\nSuccessivamente in quello stesso anno firm\u00f2 per la Rounder Records e, nel 1987, a 16 anni, pubblic\u00f2 il suo album di debutto \"Too Late to Cry\" con la Union Station come band di supporto.\nL'album di debutto solista venne seguito nel 1989 dalla prima collaborazione vera e propria con gli Union Station. L'album comprendeva i brani tradizionali, \"Wild Bill Jones\" e \"Beaumont Rag\", insieme a una interpretazione bluegrass di \"Midnight Rider\" degli Allman Brothers.\nNel 1990 pubblic\u00f2 l'album solista \"Got That Old Feeling\", suo primo album a salire nelle classifiche di Billboard.\nQuesto album fu un punto importante nella sua carriera, perch\u00e9 le frutt\u00f2 il primo Grammy Award, col singolo \"Rails Steel\". \"Got That Old Feeling\" fu anche il suo primo video musicale.\n1992-1999: Fama crescente.\nIl secondo Album di Alison con gli Union Station, \"Everytime You Say Goodbye\", usci' sul mercato nel 1992, e la port\u00f2 a vincere il secondo Grammy per il miglior album Bluegrass dell'anno. Ha poi aderito al Grand Ole Opry nel 1993 all'et\u00e0 di 21 anni. Ha inoltre collaborato su un progetto con la \"Cox Family\" nel 1994, un album di bluegrass.\nSempre nel 1994, Alison collabor\u00f2 con Suzy Bogguss, Kathy Mattea, e Crosby, Stills &amp; Nash e contribu\u00ec con \"Teach Your Children\" per l'album beneficio AIDS Red Hot + Country prodotto dalla Red Hot Organization.\nUna raccolta di versioni precedenti e alcune cover delle sue opere preferite di altri artisti, venne pubblicato nel 1995. Una cover di Keith Whitley \"When You Say Nothing at All\" raggiunse altissime posizioni nelle classifiche del paese; l'album vendette due milioni di copie diventando doppio disco di platino. Alison fu nominata anche ai Country Music Association dove vinse tutti i premi.\nNel 1997 \u00e8 la volta di un nuovo album con gli Union Station, \"So Long So Wrong\", che vinse un Grammy per il Miglior Album Bluegrass.\nL'album successivo, \"Forget About It\", uscito nel 1999, fu insignito del disco d'oro e si piazzo' tra i primi 75 della Billboard 200 e nella top five della classifica.\nDal 2000 ad oggi.\nIl loro album successivo, \"New Favourite\", usc\u00ec il 14 agosto 2001 e vinse un altro Grammy come Miglior Album Bluegrass, con il singolo \"The Lucky One\". Nel 2002 fu pubblicato un doppio live. Sia l'album che il DVD, registrati durante un concerto al \"The Palace\" di Louisville furono premiati col doppio disco di platino.\nNel 2007 la Krauss registr\u00f2 un album in collaborazione con Robert Plant, Raising Sand che ottenne il disco di platino. Raising Sand vinse 5 Grammy Awards tra cui \"Album of the Year\", \"Best Contemporary Folk / Americana Album\" e \"Record of the Year\" (per il singolo \"Please Read the Letter\").\nL'ultimo album di Alison Krauss &amp; Union Station, \"Paper Airplane\" \u00e8 uscito ad aprile 2011 ed \u00e8 risultato vincente ai Grammy Awards 2012 vincendo nelle categorie \"Best Engineered Album, Non-Classical\" e \"Best Bluegrass Album\"."}
{"id": "1420169", "revid": "6923", "url": "https://it.wikipedia.org/wiki?curid=1420169", "title": "Rounder Records", "text": "La Rounder Records \u00e8 un'etichetta discografica indipendente fondata originariamente a Cambridge (ma ora con sede a Burlington) nel 1970 da Ken Irwin, Bill Nowlin e Marian Leighton-Levy, mentre tutti e tre frequentavano ancora l'universit\u00e0. Rounder \u00e8 una delle pi\u00f9 grandi etichette indipendenti degli Stati Uniti, con numerose etichette sussidiarie specializzate. Fungente un tempo da distributore maggiore e centro di vendite locale per altre etichette indipendenti specializzanti in musica folk, rappresentando in un momento oltre 450 altre etichette. Negli anni novanta ad ogni modo la compagnia ha dato un taglio agli impegni di distribuzione al fine di concentrarsi maggiormente sulle proprie produzioni."}
{"id": "1420172", "revid": "78273", "url": "https://it.wikipedia.org/wiki?curid=1420172", "title": "Paradisea dell'arciduca Rodolfo", "text": ""}
{"id": "1420173", "revid": "26751", "url": "https://it.wikipedia.org/wiki?curid=1420173", "title": "Paradisea superba minore", "text": ""}
{"id": "1420175", "revid": "339392", "url": "https://it.wikipedia.org/wiki?curid=1420175", "title": "Paradisea dal becco a falce", "text": ""}
{"id": "1420176", "revid": "123659403", "url": "https://it.wikipedia.org/wiki?curid=1420176", "title": "Kurrent", "text": "Kurrent \u00e8 un'antica forma di scrittura manuale tedesca basata sulla corsiva gotica. Il nome completo \u00e8 \"Kurrentschrift\", oppure \"alte deutsche Schrift\" (vecchia scrittura tedesca). In inglese americano il nome viene abbreviato in Schrift. Una forma molto conosciuta, sebbene tarda, \u00e8 la S\u00fctterlin."}
{"id": "1420177", "revid": "392652", "url": "https://it.wikipedia.org/wiki?curid=1420177", "title": "Giuseppe Perrotta", "text": "Laureatosi a diciotto anni, in giurisprudenza, non volle seguire le orme del padre avvocato, per dedicarsi alla carriera artistica.\nBen presto si afferm\u00f2 musicista valente. Esordi, nel 1876, con un \" Album vocale da camera\", comprendente sei lavori: \" Dall'Intimo \",\u2014\" Non ho pi\u00f9 amor \"\u2014\" Ora \u00e8 di amor \"\u2014\" Allor che taci \"\u2014\" Un bacio \"\u2014\" Baciami ancor\", edito a Milano dalla casa \"Canti\", e giudicato dalla critica come una grande promessa e D'Arcais ritenne il Perrotta \"peritissimo negli artifizi dell'armonia\". Poco dopo pubblic\u00f2 un altro Album, intitolato \"Accanto all'Etna\" per il quale la critica dichiar\u00f2 quei pezzi musicali di squisita fattura, nonostante la sua avversione alla reclame che lo mettesse in vista.\nNel 1878 compose un nuovo volume intitolato \"Album di tre fughe\", che conferm\u00f2 il valore del maestro catanese. \nLe opere maggiori prima delle quali fu il poema sinfonico \" Cavalleria Rusticana\", sulla novella di Giovanni Verga, composto molto tempo prima che Pietro Mascagni scrivesse la sua fortunata opera. Il poema Perrottiano era diviso in due parti oltre \"l'Indicazione\". Parte 1.a \"Notte \"\u2014\" Voce d'amore \"\u2014\" Pene di Santuzza \". Parte 2.a \"Giorno di Pasqua \"\u2014\" Gelosia \"\u2014\" Catastrofe\".\nSeguirono i melodrammi\" Bianca di Lara\", su libretto di Stefano Interdonato; \"Il Conte Janno\", parole di Ugo Fleres; \"Il Trionfo di Amore \"del Giacosa; \"Il Piffero di Montagna \"opera comica sul libretto del fratello \"A. Perrotta\" (Cervantes) in versi martelliani; opere ben giudicate. Sulle qualit\u00e0 tecniche dell'opera di Giuseppe Perrotta, il maestro Giuseppe Auteri De Cristofaro ebbe a dire, in una lettera ad Agatino Perrotta:\nIl professore Francesco Guardione ne scrisse e pubblic\u00f2 un'estesa biografia.Alla sua morte, la citt\u00e0 gli rese onoranze al Teatro Massimo Bellini."}
{"id": "1420185", "revid": "1573940", "url": "https://it.wikipedia.org/wiki?curid=1420185", "title": "Cicinnurus regius", "text": "La paradisea reale (Cicinnurus regius ()) \u00e8 un uccello passeriforme della famiglia Paradisaeidae: rappresenta l'unica specie in seno al genere Cicinnurus .\nDescrizione.\nDimensioni.\nMisura 16\u201319\u00a0cm di lunghezza (i maschi con le lunghe penne della coda raggiungono i 31\u00a0cm), per 38-65 g di peso.\nAspetto.\nL'aspetto di questi uccelli, specialmente per quanto riguarda i maschi, pu\u00f2 ricordare quello del galletto di roccia o del quetzal, per la conformazione delle penne della testa, la colorazione e la lunga coda.&lt;br&gt;\nCome in molte specie di uccelli del paradiso, anche la paradisea reale presenta un marcato dicromatismo sessuale: le femmine, infatti, si presentano brune su fronte, vertice, nuca, dorso, ali e coda, mentre faccia, gola, petto, ventre e codione sono di colore bianco-grigiastro, con le singole penne orlate di bruno a dare un effetto a strisce zigzaganti. I maschi, invece, presentano piumaggio di un appariscente rosso carminio uniforme su testa, gola, dorso e ali, con sfumature giallo-arancio sulla testa (in particolar modo alla base del becco) e pi\u00f9 scuro sulla gola: sul petto \u00e8 presente una larga banda trasversale di colore verde iridescente, che separa il rosso della gola dal ventre, che \u00e8 bianco latte. La coda \u00e8 nera, con le due penne centrali allungate e filiformi, con estremit\u00e0 ispessite ed avvolte a spirale di colore verde iridescente anch'esse: ai lati del petto le penne sono bianche con punte verde iridescente, mentre sopra l'occhio \u00e8 presente una piccola banda nera a formare un sopracciglio. In ambedue i sessi, le zampe sono bluastre, il becco \u00e8 giallo e gli occhi sono azzurri.\nBiologia.\nLe paradisee reali sono uccelli dalle abitudini diurne e tendenzialmente solitarie, che si muovono fra i rami nell'alto della canopia, passando la maggior parte del tempo alla ricerca di cibo, pronti a rifugiarsi nel folto della vegetazione al minimo segnale di pericolo.\nAlimentazione.\nHa una dieta frugivora e insettivora.\nRiproduzione.\nQuesti uccelli possono riprodursi durante tutto l'arco dell'anno: come osservabile in molto uccelli del paradiso, anche la paradisea reale \u00e8 poligina, coi maschi che si esibiscono in \"lek\" per attrarre quante pi\u00f9 femmine possibile.\nIl corteggiamento si compone di due fasi: nella prima, il maschio si posiziona su un posatoio accuratamente ripulito e ben visibile nella foresta e da l\u00ec richiama le femmine con versi gracchianti. Al sopraggiungere di una o pi\u00f9 aspiranti \"partner\", ha luogo la parata nuziale vera e propria, che consiste in un'alternanza di fasi in cui il maschio tenendosi in postura eretta arruffa le penne dalla punta verde ai lati del petto e ondeggia le spalle, tenendo la coda puntata verso l'alto dimodoch\u00e9 le penne filiformi ondeggino dietro la testa, con altre fasi in cui vengono arruffate anche le penne bianche del ventre, mentre il becco viene tenuto ben aperto: il maschio ripete pi\u00f9 volte questa danza spostandosi avanti e indietro sul posatoio e girandosi da una direzione all'altra, per poi gettarsi all'indietro e rimanere appeso al ramo a testa in gi\u00f9, dondolandosi con le penne arruffate.\nLe femmine sono solite visionare pi\u00f9 esibizioni di vari maschi, prima di decidere con quale di essi accoppiarsi. Dopo l'accoppiamento, esse si occupano in completa solitudine della costruzione del nido (il quale, a differenza di tutte le altre paradisee in cui ha forma di coppa, viene ricavato in una cavit\u00e0 di qualche tronco d'albero, spesso occupando un nido abbandonato da qualche picchio), della cova delle 2 uova (che dura circa 17 giorni) e delle cure parentali ai nidiacei, che si involano attorno alle due settimane dalla schiusa.\nDistribuzione e habitat.\nLa paradisea reale \u00e8 diffusa in Nuova Guinea, dove \u00e8 piuttosto comune lungo tutta la fascia costiera pianeggiante dell'isola: possibile inoltre osservarla anche in altre isole circostanti, come Misool, Aru, Salawati e Yapen.\nL\"'habitat\" di questi uccelli \u00e8 rappresentato dalla foresta pluviale e dalla foresta monsonica di pianura e collina, sia primaria che secondaria, al di sotto dei 1000 m di quota.\nTassonomia.\nSe ne riconoscono due sottospecie:\nAlcune popolazioni sarebbero, secondo alcuni esperti, da elevare al rango di sottospecie a s\u00e9 stanti: \u00e8 il caso di quelle della zona di Sorong (\"Cicinnurus regius rex\") e della penisola di Huon (\"C. r. gymnorhynchus\"), entrambe appartenenti alla sottospecie nominale, e di quelle del bacino del Mamberamo (\"C. r. cryptorhynchus\") e Stephansort (\"C. r. similis\"), appartenenti invece alla sottospecie \"coccineifrons\".\nTalvolta, le due specie appartenenti al genere \"Diphyllodes\" vengono accorpate a \"Cicinnurus\" col rango di sottogenere, tuttavia sussistono differenze tali fra i due generi da farne ritenere giusta la separazione alla maggior parte degli autori. Proprio con la paradisea magnifica esistono numerosi casi di ibridazione, inizialmente classificati come specie a s\u00e9 stanti, coi nomi di \"Diphyllodes gulielmi III\" e \"Cicinnurus lyogyrus\" .\nNell'ambito della famiglia Paradisaeidae, la paradisea reale \u00e8 molto vicina appunto con le paradisee magnifiche del genere \"Diphyllodes\" (con le quali va a formare un clade) e con le paradisee propriamente del genere \"Paradisaea\".\nIl nome scientifico del genere, \"Cicinnurus\", deriva dall'unione della parola latina \"cicinnus\", \"ricciolo\", con quella greca \"\u03bf\u03c5\u03c1\u03ac\" (\"oura\", \"coda\"), col significato di \"coda a ricciolo\", in riferimento alla particolare conformazione della coda dei maschi. Il nome scientifico della specie, \"regius\", venne invece scelto (come avvenuto in molti paradiseidi) in riferimento ai colori brillanti."}
{"id": "1420186", "revid": "125271592", "url": "https://it.wikipedia.org/wiki?curid=1420186", "title": "Smirnoff (azienda)", "text": "Smirnoff \u00e8 una marca di vodka russa prodotta dal 1860 dall'industriale Piotr Arsenieyevich Smirnov nella capitale della Russia, Mosca. Il marchio \u00e8 distribuito in 130 paesi e comprende anche bevande aromatizzate al malto. In Gran Bretagna \u00e8 prodotta e distribuita dalla Diageo, ed era al marzo 2006 la vodka pi\u00f9 venduta nel mondo.\nStoria.\nVladimir Smirnov.\nPiotr Smirnov fond\u00f2 la sua distilleria a Mosca nel 1860, sotto la denominazione commerciale di PA Smirnoff. L'industriale mor\u00ec nel 1910 passando il testimone della gestione al figlio Vladimir Smirnov. Attualmente, l'azienda ha una produzione di circa 4 milioni di casse di vodka all'anno.\nDurante la rivoluzione russa di ottobre, la distilleria venne confiscata e la famiglia dovette fuggire. Vladimir Smirnov ricostru\u00ec a Istanbul la sua fabbrica a partire dal 1920. Quattro anni pi\u00f9 tardi si spost\u00f2 verso Leopoli, inizi\u00f2 a vendere la vodka con il nome Smirnoff. Il nuovo prodotto ebbe molto successo e per la fine del 1930 venne esportato nella maggior parte dei paesi europei. Nel 1925 fu cos\u00ec fondata a Parigi una nuova filiale della distilleria.\nNel 1930 Vladimir contatta Rudolph Kunett, un russo emigrato in America nel 1920, la cui famiglia era fornitrice di alcoolici a Mosca prima della rivoluzione. Nel 1933 Vladimir vende a Kunett la licenza per produrre la vodka in Nord America, ma tale attivit\u00e0 non diede i risultati sperati. Nel 1938 Kunett non potendo permettersi di pagare le autorizzazioni necessarie per la vendita del prodotto, si mette in contatto con John Martin, presidente di Heublein, con il quale si accord\u00f2 per acquisire direttamente i diritti di commercializzazione dallo stesso Smirnoff. Grazie all'introduzione dei cocktail a base di vodka e delle riuscite campagne pubblicitarie, Smirnoff aumenta cos\u00ec la popolarit\u00e0 sia negli Stati Uniti che in campo internazionale.\nDagli anni 90.\nDurante gli anni 90 uno dei discendenti di Piotr Smirnov inizi\u00f2 a produrre Vodka Smirnov (\u0421\u043c\u0438\u0440\u043d\u043e\u0432\u044a in ucraino) in Ucraina, affermando di essere l'unico erede. Dopo una serie di cause, Smirnoff riacquista il marchio, mentre la Diageo nel 2006 si mette in affari attraverso una joint venture con l'impresa Smirnov.\nL'azienda Smirnoff crea il Smirnoff Music Centre, un anfiteatro per concerti a Dallas in Texas. Sponsorizzato dalla Smirnoff Underbelly.\nVerso la fine degli anni 90 Smirnoff introduce nel Regno Unito una serie di nuovi prodotti, successivamente anche nel mercato europeo e nordamericano, divenendo rapidamente popolare fra i giovani, particolarmente all'interno dei nightclub. Sono due le nuove benvande genericamente pubblicizzate con il nome di Smirnoff Ice. La prima \u00e8 venduta nel Regno Unito e in Francia, \u00e8 una bevanda di agrumi-malto, con il nome Original e Triple Black. La seconda, venduta in Europa (ma non in Francia), in America Latina, Australia e Canada, \u00e8 una bevanda principalmente base di vodka.\nNegli ultimi anni, Smirnoff ha lanciato altre linee di bevande al malto: la Smirnoff Ice Twisted era un prodotto derivato dalla American Smirnoff Ice, caratterizzata da sapori, quali il mandarino e la mela verde. L'azienda fu costretta a togliere dalla linea Smirnoff Ice la locuzione \"Twisted\" in quanto induceva nei clienti una certa confusione nella scelta delle bevande. Gli attuali sapori comprendono: l'anguria, l'uva selvatica, melograno, mirtillo, mela verde e lampone.\nNegli anni successivi, per diversificare ulteriormente la linea di produzione la Smirnoff crea il Raw Tea, con sapori di pesca e lampone. Questa serie di prodotti \u00e8 stata pubblicizzata in modo massiccio sia sui mercati che sui siti web di musica. Il prodotto era simile alla precedente Twisted Tea.\nNel maggio del 2007, Smirnoff crea un nuovo prodotto: la Smirnoff Source, una birra alternativa a basso tenore alcoolico. \u00c8 un miscuglio di agrumi, leggermente gassata e venduta solamente in bottiglie di 250 ml. Malgrado il contenuto basso di alcool, una bottiglia di Smirnoff Source contiene pi\u00f9 alcol della media di molte e popolari birre americane. La Source \u00e8 disponibile in 15 Stati Uniti del nordest, Michigan, Ohio, Virginia Occidentale, New York, Pennsylvania, Maryland, Delaware, Washington DC, Connecticut, Massachusetts, Rhode Island, Vermont. Grazie alla sua acquisita popolarit\u00e0 viene distribuita anche nei[nightclub di Las Vegas, Los Angeles e Miami.\nSull'onda del successo della birra Source, viene creata una linea di vodka alla frutta dal taglio molto commerciale con una nuova denominazione. Nella linea vengono inclusi i gusti: mela verde, arancia, lampone, limone, vaniglia, fragola, ciliegia, anguria e il pi\u00f9 recente mirtillo. Nel 2004 nel Regno Unito e in Canada, la famiglia Smirnoff introduce un nuovo tipo di vodka: la Smirnoff Penka. La vendita e la distribuzione sono state seguite dalla The Reserve Brands of Diageo plc.. Nel 2007 la Penka continua ad essere disponibile nel Regno Unito.\nNumerazione.\n\u00c8 stato dimostrato essere un pregiudizio considerare di peggiore qualit\u00e0 la vodka dall'etichetta rossa venduta in recipienti di plastica.\nSmirnov.\nSmirnov (in russo \u0421\u043c\u0438\u0440\u043d\u043e\u0432\u044a), pu\u00f2 essere considerata la versione russa della vodka Smirnoff di Piotr Smirnov. \u00c8 prodotta dalla Smirnov Trading House, un'azienda posseduta da due gruppi: Russia's A1/Alfa Group e dalla Diageo, proprietaria della marca di Smirnoff.\nIl nome completo dell'azienda Smirnov Trading House \u00e8 The Trading House of the Heirs of the P.A. Smirnov. Smirnov \u00e8 un marchio lanciato nel 1991 da Boris Smirnov, un discendente del produttore originario del liquore, Piotr Smirnov. Dopo molte cause con la societ\u00e0 madre della Smirnoff, \u00e8 stato deciso che la marca di Diageo non poteva essere venduta nelle Nazioni del Commonwealth. La marca russa si \u00e8 trasformata in un prodotto della sorella Smirnoff, cos\u00ec come Johnnie Walker, Captain Morgan e Jose Cuervo."}
{"id": "1420189", "revid": "62748", "url": "https://it.wikipedia.org/wiki?curid=1420189", "title": "A. J. Raffles", "text": "A. J. Raffles \u00e8 un personaggio immaginario ideato dallo scrittore Ernest William Hornung nel 1898 per una fortunata serie letteraria proseguita fino al 1909, e composta da 26 racconti, 2 commedie teatrali e un romanzo. Rafflles \u00e8 il prototipo del ladro gentiluomo; utilizza astuti travestimenti ed \u00e8 superbo nell'arte del furto, pur mantenendo un'apparenza sofisticata. Raffles ruba soprattutto quando ha bisogno di denaro. La sua figura \u00e8 stata ripresa in numerosi film e in una serie televisiva.\nL'autore E.W. Hornung aveva sposato una sorella di Arthur Conan Doyle, l'ideatore di Sherlock Holmes, e in qualche maniera il personaggio di Raffles costituisce l'antitesi del detective.\nNel cinema.\nNel cinema muto.\nA Raffles sono stati dedicati numerosi film gi\u00e0 a partire dal periodo del cinema muto. Tra i primi \"Raffles, the Amateur Cracksman\" (1905), con Gilbert M. Anderson\nIn Italia, il personaggio fu adattato per il grande schermo dal regista e attore Ubaldo Maria Del Colle (che lo interpret\u00f2 in una fortunata serie di pellicole) e da Ernesto Maria Pasquali, che ne produsse i vari capitoli per la sua casa di Produzione \"Pasquali Film\".\nSulla scia della popolarit\u00e0 di personaggi allora in voga come Arsenio Lupin, dai feuilleton avventurosi e dai romanzi d'appendice, il ladro gentiluomo fece la sua comparsa sugli schermi italiani nel 1911, riscuotendo un grande successo presso il pubblico pi\u00f9 popolare. Le sue storie erano basate su furti, riscatti, tradimenti, fughe in auto, congegni misteriosi, sparizioni e quant'altro, e se delle trame ben poco si pu\u00f2 dire, ancora meno dei film in s\u00e9, dei quali nessuna copia \u00e8 giunta ad oggi nella sua interezza.\nI film in cui compare Raffles in questo periodo sono:\nAltri film del periodo del muto furono:\nInfluenza culturale.\nRaffles \u00e8 tra i primi ladri gentiluomini nella narrativa, assieme Rocambole (che lo precede di alcuni anni) e Ars\u00e8ne Lupin.\nRaffles (Lord Lister) \u00e8 un eroe della narrativa popolare tedesca che possedeva in origine delle somiglianze con A. J. Raffles."}
{"id": "1420202", "revid": "198277", "url": "https://it.wikipedia.org/wiki?curid=1420202", "title": "Coppa Italia Serie D", "text": "La Coppa Italia Serie D \u00e8 una competizione calcistica italiana, organizzata dal Dipartimento Interregionale della Lega Nazionale Dilettanti, a cui partecipano tutte le 172 squadre iscritte al campionato di Serie D.\nFormula.\nTale competizione \u00e8 nata nel 1999 in seguito alla riforma della Coppa Italia Dilettanti. Fino alla stagione precedente, infatti, le squadre di Serie D competevano anch'esse per tale coppa, giocando tra loro per eleggere una sfidante che gareggiava poi per il trofeo con la vincente di un'altra fase riguardante le compagini di Eccellenza e Promozione. L'unico precedente di una coppa dedicata esclusivamente a squadre iscritte alla quarta serie \u00e8 invece la Coppa Ottorino Mattei, disputatasi in un'unica edizione nella stagione 1957-1958.\nIn origine la coppa si svolgeva sotto forma di gare a eliminazione diretta d'andata e ritorno o semidiretta in triangolari, mentre negli anni si \u00e8 assistita ad una forma di semplificazione e snellimento che, a partire dal 2010, ha preso la forma di turni in gara secca dopo due turni preliminari, con solo le semifinali in incontri d'andata e ritorno e la finale disputata in campo neutro itinerante. In tutte le partite sono previsti direttamente i calci di rigore in caso di pareggio. Le finaliste della Coppa Italia Serie D ricevono un contributo economico di 3.500 euro ciascuna, mentre le semifinaliste ne ottengono 2.000. Dalla stagione calcistica 2007-2008 alla 2014-2015 la vittoria della coppa garantiva inoltre l'accesso diretto alle semifinali dei play-off nazionali di categoria; nel caso la squadra vincitrice avesse gi\u00e0 acquisito il diritto alla promozione tra i professionisti, al posto in semifinale subentrava la finalista perdente.\nStatistiche e record.\nClub col maggior numero di partecipazioni.\nDi seguito tutte le squadre con almeno 15 partecipazioni alla manifestazione:"}
{"id": "1420215", "revid": "287204", "url": "https://it.wikipedia.org/wiki?curid=1420215", "title": "60 Minute Man", "text": ""}
{"id": "1420234", "revid": "1106276", "url": "https://it.wikipedia.org/wiki?curid=1420234", "title": "Olaf Thorsen", "text": "Biografia.\nChitarrista e mente dei Vision Divine, dal 1999 al 2002 fu chitarrista dei Labyrinth, pei poi rientrare nella band nel 2009.\nL'ultimo album \u00e8 uscito nel 2019, col titolo \"When all the heroes are dead.\""}
{"id": "1420235", "revid": "89721", "url": "https://it.wikipedia.org/wiki?curid=1420235", "title": "Omicidio di Carlo Giuliani", "text": ""}
{"id": "1420237", "revid": "767487", "url": "https://it.wikipedia.org/wiki?curid=1420237", "title": "Il Supergruppo", "text": "Il Supergruppo \u00e8 stato un gruppo musicale italiano, costituitosi nel 1969.\nStoria de Il Supergruppo.\nCome dice il nome, si trattava di un \"supergruppo\", ossia di un complesso formato da elementi che avevano gi\u00e0 acquisito una certa notoriet\u00e0 nel mondo della musica leggera, come solisti o come membri di formazioni gi\u00e0 affermate.\nLa band, assemblata dall'etichetta Ricordi, fu il primo supergruppo nel panorama italiano e uno dei primi al mondo.\nLa durata del sodalizio termin\u00f2 nello stesso anno della sua fondazione, il 1970.\nIn quell'anno il gruppo partecip\u00f2 al Festival di Sanremo con la canzone \"Accidenti\", interpretata con Rocky Roberts.\nPer la casa discografica Ricordi pubblicarono un album e alcuni singoli."}
{"id": "1420238", "revid": "712828", "url": "https://it.wikipedia.org/wiki?curid=1420238", "title": "Zommari Leroux", "text": ""}
{"id": "1420245", "revid": "124920836", "url": "https://it.wikipedia.org/wiki?curid=1420245", "title": "Invitalia", "text": "Invitalia, ufficialmente Agenzia nazionale per l'attrazione degli investimenti e lo sviluppo d'impresa S.p.A., \u00e8 un'agenzia governativa italiana costituita come societ\u00e0 per azioni e partecipata al 100% dal Ministero dell'economia e delle finanze.\nL'azienda \u00e8 attiva nel processo di crescita economica del Paese, attraverso l'azione su settori strategici per lo sviluppo e l'occupazione ed \u00e8 altres\u00ec impegnata nel rilancio delle aree di crisi, con particolare riferimento al Mezzogiorno.\nInvitalia gestisce tutti gli incentivi nazionali che favoriscono la nascita di nuove imprese e le startup innovative.\nOffre servizi alla Pubblica Amministrazione per accelerare la spesa dei fondi comunitari e nazionali e per la valorizzazione dei beni culturali.\n\u00c8 centrale di committenza e stazione appaltante per la realizzazione di interventi strategici sul territorio.\nPossiede tre uffici principali a Roma, in Via Calabria 46, sede centrale, Via Pietro Boccanelli 12 - 30 e Viale Europa 172 (presso il Ministero dello sviluppo economico). Il Gruppo Invitalia possiede ulteriori uffici territoriali a Rieti, Foligno, Teramo, Ascoli Piceno, Serrapetrona, Macerata, Ancona, Bologna, Napoli Bagnoli, Cagliari e Iglesias.\nStoria.\nNasce nel 1999 come Sviluppo Italia S.p.A. in seguito al decreto legislativo n. 1 del 9 gennaio 1999 deliberato dal Governo D'Alema I (Riordino degli enti e delle societ\u00e0 di promozione e istituzione della societ\u00e0 \"Sviluppo Italia\") che disponeva la fusione di SPI, Itainvest (ex Gepi), IG (S.p.a. per l'imprenditorialit\u00e0 giovanile), Insud (promozione e sviluppo di imprese turistiche e termali), Ribs (strumento operativo del Ministero delle risorse agricole, alimentari e forestali sul risanamento agro-industriale zuccheri), ENI-Sud, Finagra (promozione nel settore agro alimentare) in un'unica azienda per rilanciare lo sviluppo industriale del Mezzogiorno d'Italia dopo la scomparsa della Cassa del Mezzogiorno. Dal 2003 rientra nella sua missione anche l'attrazione di investimenti esteri.\nIn ottemperanza ad una specifica norma della legge finanziaria 2007, Invitalia \u00e8 chiamata ad un piano di riordino, dismissioni e rilancio del gruppo che il 23 luglio 2008 assume la denominazione di Invitalia.\nAttivit\u00e0.\nInvitalia gestisce quasi tutte le agevolazioni dello Stato alle imprese e alle startup innovative e fornisce un supporto tecnico e operativo alla pubblica amministrazione in particolare come al Ministero dello sviluppo economico e provvede all'attuazione degli accordi di programma dei progetti finanziati dall'Unione europea.\nSul fronte dell'attuazione degli investimenti, dal gennaio 2013 al settembre 2014 contribuisce, con i contratti di sviluppo, all'insediamento sul territorio nazionale di multinazionali come Rolls-Royce, Unilever, Vodafone, Enterra, Sasol e Bridgestone, attivando investimenti esteri per circa 250 milioni di euro, uniti ai 166 stanziati da Invitalia. L'obiettivo \u00e8 quello di promuovere l'innovazione del sistema industriale e gli investimenti esteri in Italia, attraverso la valorizzazione e il rilancio delle potenzialit\u00e0 dei territori.\nDal 2014 si occupa anche di edilizia e di rilanciare le aree industriali in crisi, talvolta tramite la rilevazione o l'acquisizione delle imprese in difficolt\u00e0.\nAllo stato attuale, Invitalia gestisce le seguenti misure incentivanti:\nIran.\nA seguito della riapertura delle relazioni commerciali tra Italia ed Iran, con legge 205/17 Invitalia \u00e8 stata autorizzata ad agire come agenzia di credito all'esportazione per rilasciare finanziamenti, garantire fidi ed assicurare dai rischi gli investimenti delle imprese italiane in paesi ad alto rischio (secondo gli standard GAFI). \u00c8 stato creato, pertanto, il veicolo \"Invitalia Global Investment S.p.A.\". Il primo accordo \u00e8 stato siglato con Bank of Industry and Mine e Middle East Bank, a cui Invitalia Global Investment mette a disposizione una linea di credito da 5 miliardi di euro, garantita dallo Stato Italiano per finanziare progetti nel campo energetico, infrastrutturale, chimico, petrolchimico e metallurgico realizzati da imprese italiane e locali. \u00c8 doveroso precisare, tuttavia, che il ruolo di agenzia di credito all'esportazione, in Italia, \u00e8 ricoperto da Sace S.p.A. (Gruppo Cassa Depositi e Prestiti). In questa circostanza, per\u00f2, i vertici di Sace hanno ritenuto troppo rischioso, dal lato economico e reputazionale, finanziare ed assicurare le attivit\u00e0 iraniane delle compagnie italiane, a causa delle possibili sanzioni che gli Usa potrebbero riapplicare all'Iran e dalle perdite che conseguentemente ne potrebbero derivare (Sace/Cdp opera attraverso capitali privati, ovvero i risparmi postali). Il Ministero dell'Economia e delle Finanze ha, quindi, deciso di utilizzare le risorse di Invitalia, visto l'ammontare degli investimenti italiani in Iran, circa 30 miliardi di euro.\nEmergenza Sanitaria Covid-19.\nIl 16 marzo 2020 Domenico Arcuri viene nominato, dal Presidente del Consiglio Giuseppe Conte, Commissario Straordinario per l'attuazione e il coordinamento delle misure occorrenti per il contenimento e contrasto dell'emergenza epidemiologica COVID-19 e la struttura di Invitalia, esperta nel supporto alla realizzazione di filiere produttive, nella gestione dell'approvvigionamento pubblico e nella realizzazione di investimenti pubblici, ha affiancato lo stesso nelle attivit\u00e0 connesse alla gestione dell\u2019emergenza Covid-19. Il supporto di Invitalia nella gestione della crisi ha riguardato tre aspetti: centralizzazione degli acquisti, potenziamento della rete ospedaliera e pianificazione e supporto alla campagna vaccinale. L'incarico \u00e8 cessato il 1\u00ba marzo 2021.\nPrincipali partecipazioni.\nInvitalia detiene diverse partecipazioni societarie, tra le quali assumono maggiore rilievo quelle strumentali alla propria missione aziendale, tramite \"Invitalia Partecipazioni S.p.A.\", la societ\u00e0 di gestione di partecipazioni del Gruppo Invitalia. \nSociet\u00e0 controllate.\nHa partecipazioni di controllo nelle seguenti societ\u00e0:\nVertici aziendali.\nIl consiglio di amministrazione di Invitalia \u00e8 stato rinnovato il 5 dicembre 2019. Domenico Arcuri \u00e8 stato confermato nell'incarico di Amministratore Delegato e Andrea Viero \u00e8 stato nominato Presidente.\nSono stati nominati nel consiglio di amministrazione Paola Ciannavei, Stefania Covello e Sergio Maccagnani.\nCronologia dei vertici aziendali:"}
{"id": "1420248", "revid": "6923", "url": "https://it.wikipedia.org/wiki?curid=1420248", "title": "Grenadier Models", "text": "Grenadier Models, spesso nota semplicemente come Grenadier, \u00e8 stata una societ\u00e0 statunitense che produceva miniature fondata nel 1975 dagli artisti/scultori Andrew Chernak e Ray Rubin che crearono alcune serie di importanti miniature note anche come \"Minis\", per i wargame e i giochi di ruolo fantasy.\nStoria.\nGrenadier Models sorse dall'attivit\u00e0 di sculture di Chernak e Rubin - la \"Canterbury Pewter\" (nota anche come CP Ltd) fondata nel 1972. La loro scoperta del nuovo gioco Dungeons &amp; Dragons nel 1973/4 cambi\u00f2 la direzione della societ\u00e0, e cominci\u00f2 la produzione di miniature che sarebbe durata circa venti anni.\nLa prima linea prodotta fu uno stock della Rivoluzione Americana, pubblicato nel 1975 in coincidenza con il bicentenario statunitense. Durante i 20 anni di attivit\u00e0, la Grenadier produsse molte serie di miniature storiche, fantasy, e di fantascienza per giochi di ruolo come \"Dungeons &amp; Dragons\", \"Il richiamo di Cthulhu\", \"Gamma World\", \"Boot Hill\", \"Guerre stellari\", \"Terra di Mezzo\", \"Traveller\", \"DC Heroes\", \"Twilight 2000\", \"Champions\" e \"Shadowrun\", ma anche giochi pubblicati come Journey, Seawolf, Fantasy Warriors, Kill Zone e Dragon Lords.\nIl 1984 fu un anno fondamentale per la societ\u00e0: essa cominci\u00f2 a produrre moduli per giochi di ruolo distribuendo 4 diversi scenari d'avventura. \"The Horrible Secret Of Monhegan Island\" (per \"Il Richiamo di Cthulhu\"), \"Cloudland\" (per \"AD&amp;D\"), \"Raid on Rajallapor\" (\"Mercenaries, Spies and Private Eyes\" della Blades) e \"Disappearance On Aramat\" (per \"Traveller\" della GDW).\nNello stesso anno venne fondata la Grenadier UK dal cognato di Chernak, Bob Watts: questa fu una mossa per contrastare sia i costi di esportazione delle miniature dagli Stati Uniti al Regno Unito, sia la crescente popolarit\u00e0 di Citadel Miniatures (in seguito chiamata Games Workshop).\nGrenadier assunse scultori come John Dennett, Julie Guthrie, William Watt, Nick Lund, Mark Copplestone e Sandra Garrity. Durante un Gen Con nell'agosto 1996, \"persone ignote\" annunciarono che la Grenadier aveva chiuso e che Stratelibri (il distributore italiano di Grenadier) aveva acquistato i suoi stampi e le miniature originali.\nDa allora, molte societ\u00e0 hanno riciclato e rilanciato le miniature della Grenadier, in particolare quelle prodotte dalla fine degli anni ottanta alla met\u00e0 degli anni novanta."}
{"id": "1420249", "revid": "1494169", "url": "https://it.wikipedia.org/wiki?curid=1420249", "title": "Grenadier", "text": ""}
{"id": "1420254", "revid": "204012", "url": "https://it.wikipedia.org/wiki?curid=1420254", "title": "Paradisea reale", "text": ""}
{"id": "1420259", "revid": "729019", "url": "https://it.wikipedia.org/wiki?curid=1420259", "title": "United States Military Academy", "text": "La United States Military Academy (abbreviato in USMA e conosciuta anche come Accademia militare di West Point) \u00e8 un'accademia militare federale dell'esercito degli Stati Uniti. \u00c8 situata a West Point, una localit\u00e0 della contea di Orange nello Stato di New York. \u00c8 la pi\u00f9 antica delle cinque accademie di servizio americane ed educa i cadetti per l'incarico nell'esercito degli Stati Uniti.\nL'accademia fu fondata nel 1802, un anno dopo che il presidente Thomas Jefferson aveva ordinato di avviare i piani per stabilire l'Accademia militare degli Stati Uniti a West Point. L'intero campus centrale \u00e8 un punto di riferimento nazionale e ospita decine di siti storici, edifici e monumenti. La maggior parte degli edifici in stile normanno del campus sono costruiti in granito grigio e nero. Il campus \u00e8 una popolare destinazione turistica, con un centro visitatori e il pi\u00f9 antico museo dell'esercito degli Stati Uniti.\nI candidati per l'ammissione devono presentare domanda direttamente all'Accademia e ricevere una nomina, di solito da un membro del Congresso. Altre fonti di nomina includono il presidente e il vicepresidente. Gli studenti sono ufficiali in formazione e sono indicati come \"cadetti\" o collettivamente come \"Corpo dei cadetti degli Stati Uniti\" (USCC). L'esercito finanzia interamente le tasse scolastiche per i cadetti in cambio di un obbligo di servizio attivo dopo la laurea. Circa 1.300 cadetti entrano all'Accademia ogni luglio, con circa 1.000 cadetti che si diplomano.\nIl programma accademico concede un Bachelor of Science con un curriculum che classifica le prestazioni dei cadetti su un ampio programma accademico, prestazioni di leadership militare e partecipazione obbligatoria all'atletica agonistica. I cadetti sono tenuti ad aderire al Cadet Honor Code, che afferma: \"un cadetto non mentir\u00e0, imbroglier\u00e0, ruber\u00e0 o tollerer\u00e0 coloro che lo fanno\". L'accademia basa l'esperienza di leadership di un cadetto come sviluppo di tutti e quattro i pilastri della prestazione: accademici, caratteriali, fisici e militari.\nStoria.\nPosta sulla riva ovest del fiume Hudson, la localit\u00e0 di West Point venne individuata durante la rivoluzione americana come di rilevante valore strategico, tanto che lo stesso George Washington, nel 1778, diede incarico a Tadeusz Ko\u015bciuszko (uno degli eroi della battaglia di Saratoga) di studiarne le fortificazioni in modo da potervi installare il proprio quartier generale l'anno successivo. I soldati costruirono il forte, le piazzole per le batterie di cannoni e distesero una catena da 150 tonnellate attraverso l'Hudson per controllarne il traffico fluviale.\nLa fortezza di West Point non venne mai catturata dagli inglesi, nonostante il tradimento di Benedict Arnold, ed \u00e8 da considerarsi, perci\u00f2, l'area militare pi\u00f9 antica degli Stati Uniti.\nIl sentito bisogno dei massimi organismi militari di liberarsi dalla sudditanza da esperti stranieri nel campo ingegneristico e delle artiglierie, sugger\u00ec la creazione di un istituto devoluto all'arte militare ed alle scienze connesse. Fu cos\u00ec che, nel 1802, il presidente Thomas Jefferson fond\u00f2 la United States Military Academy da allora meglio nota, negli Stati Uniti, come \"USMA\" e, nel mondo, semplicemente come West Point.\nPrimo sovrintendente dell'accademia fu il colonnello Sylvanus Thayer (dal 1817 al 1833), che stabil\u00ec i programmi addestrativi, regolament\u00f2 l'aspetto disciplinare militare ed enfatizz\u00f2 il concetto di onore proprio degli appartenenti all'istituzione. Giacch\u00e9 la Nazione necessitava, principalmente, di ingegneri, il colonnello Thayer bas\u00f2 il \u00abcurriculum\u00bb principalmente su studi di ingegneria civile e per almeno cinquant'anni, i laureati a West Point furono ampiamente responsabili della costruzione delle prime linee ferroviarie, di ponti, porti e strade dalla giovane Nazione.\nGrazie all'esperienza acquisita sul campo durante le guerre indiane e messicane, gli ufficiali di West Point raggiunsero presto i massimi livelli della gerarchia militare; generali come Ulysses Grant (1822-1885), Robert Edward Lee (1807-1870), William Tecumseh Sherman e Jackson, indipendentemente dall'appartenenza territoriale (nord o sud), diedero lustro all'USMA. Lo sviluppo di altre scuole tecniche, nel periodo post guerra di secessione americana, spinse West Point ad allargare il proprio curriculum scolastico approfondendo sempre pi\u00f9 l'aspetto militare divenendo cos\u00ec la pi\u00f9 importante nella formazione dei futuri quadri dell'esercito. Documento ufficiale dell'accademia fu, ed ancora oggi \u00e8, il Cullum's Register.\nDurante la prima guerra mondiale, gli ufficiali diplomatisi da West Point si distinsero su tutti i campi di battaglia a partire dallo stesso comandante capo dell'American Expeditionary Force John Pershing (1860-1948) e nel dopoguerra, sovrintendente il generale Douglas MacArthur (1880-1964), si decise di diversificare il curriculum accademico dando ben maggior peso all'addestramento fisico e atletico tanto che la parola d'ordine divenne \u00abOgni cadetto un atleta\u00bb. Venne assegnato anche maggior risalto al concetto di \u00abOnore\u00bb indirizzo che venne formalizzato con la creazione del \"Cadet Honor Comitee\" (\"Comitato d'onore dei cadetti\"). I generali Eisenhower (1890-1969), MacArthur, Bradley, Arnold, Clark, Patton (per citare i pi\u00f9 noti) sono tra la gran massa degli ufficiali di West Point che si fecero onore durante la seconda guerra mondiale. Anche in questo caso, la fine della guerra spinse, anche in funzione del drammatico sviluppo della scienza e della tecnologia applicata alla guerra, ad un aggiornamento del curriculum.\nNel 1964 il presidente Lyndon B. Johnson (1908-1973) firm\u00f2 la legge che portava il numero dei cadetti da 2530 a 4400 circa. L'abolizione della segregazione razziale e l'apertura alle donne, ha fatto s\u00ec che, negli ultimi trent'anni West Point abbia accolto appartenenti sia alle minoranze di colore che alle donne. Di recente, il profilo curricolare dei cadetti ha nuovamente subito variazioni per aderire maggiormente alle mutate esigenze di carattere scientifico ed umanistico consentendo agli allievi ufficiali di West Point di approfondire i propri studi in almeno una dozzina di campi diversi. Attualmente i laureati a West Point escono dalla USMA con il grado di \"second lieutenant\" (equiparabile al nostro \"sottotenente\"), con una ferma obbligatoria di almeno cinque anni.\nNel cimitero di West Point giace, tra gli altri, il corpo del tenente colonnello George Armstrong Custer che ne fu allievo dal 1857 al 1861. La USMA, il cui motto \u00e8 \u00ab\"Duty, Honor, Country\"\u00bb (\u00ab\"Dovere, Onore, Nazione\"\u00bb) ha celebrato, nel 2002, il bicentenario dalla sua fondazione.\nNel 2020, il campus ha affrontato la sua prima grande pandemia in un secolo, con la pandemia di COVID-19 che ha causato limitazioni alle lezioni e il trasferimento della tradizionale partita di calcio Esercito-Marina per garantire il distanziamento sociale. Per la prima volta in molti anni, la 121esima edizione del gioco si \u00e8 tenuta a West Point anzich\u00e9 al tradizionale Lincoln Financial Field di Filadelfia. Concludendosi con la vittoria dei West Point per 15-0.\nCampus.\nL'accademia si trova a circa 50 miglia (80 km) a nord di New York City, sulla riva occidentale del fiume Hudson. West Point, New York , \u00e8 incorporata come riserva militare federale nella contea di Orange ed \u00e8 adiacente a Highland Falls. Sulla base dell'importanza sia delle rovine del forte della Guerra d'indipendenza che della stessa accademia militare, la maggior parte dell'area dell'accademia fu dichiarata monumento storico nazionale nel 1960. Nel 1841, Charles Dickens visit\u00f2 l'accademia e disse: \"Non potrebbe stare su un terreno pi\u00f9 appropriato, e nessun terreno pi\u00f9 bello pu\u00f2 difficilmente essere\". Uno dei siti pi\u00f9 visitati e panoramici in postazione, Trophy Point, si affaccia sul fiume Hudson a nord ed \u00e8 sede di molti cannoni catturati dalle guerre passate, nonch\u00e9 del Monumento alla battaglia progettato da Stanford White. Sebbene l'intera riserva militare comprenda 15.974 acri (65 km2), l'area accademica del campus, nota come \"area centrale\" o \"area cadetti\", \u00e8 interamente accessibile ai cadetti o ai visitatori a piedi.\nNel 1902, lo studio di architettura di Boston Cram, Goodhue e Ferguson ottenne un importante contratto di costruzione che stabiliva lo stile architettonico prevalentemente neogotico ancora visto oggi. La maggior parte degli edifici dell'area centrale dei cadetti sono in questo stile, come esemplificato dalla Cappella dei cadetti, completata nel 1910. Questi edifici sono quasi tutti costruiti in granito che ha una tonalit\u00e0 prevalentemente grigia e nera. Le baracche costruite negli anni '60 sono state progettate per imitare questo stile. Altri edifici sulla posta, in particolare le pi\u00f9 antiche residenze private per la facolt\u00e0, sono costruiti nel federale. \u00a0Alcuni edifici, come il Cullum Hall e la Old Cadet Chapel, sono costruiti in stile neoclassico.\nI motivi dell'accademia ospitano numerosi monumenti e statue. La piazza d'armi centrale dei cadetti, la pianura, ospita il maggior numero di persone e comprende il monumento a Washington, il monumento Thayer, il monumento Eisenhower, il monumento MacArthur, il monumento Kosciuszko e il monumento Sedgwick. Il Patton Monument \u00e8 stato dedicato per la prima volta di fronte alla biblioteca dei cadetti nel 1950, ma nel 2004 \u00e8 stato messo in deposito per fare spazio alla costruzione della Jefferson Hall. Con il completamento di Jefferson Hall, Patton la statua \u00e8 stata ricollocata e svelata in un luogo temporaneo il 15 maggio 2009, dove rimarr\u00e0 fino al completamento della ristrutturazione della vecchia biblioteca dei cadetti e della Bartlett Hall. C'\u00e8 anche una statua che commemora la fratellanza e l'amicizia dell'\u00c9cole Polytechnique nell'area centrale dei cadetti appena fuori Nininger Hall. La restante area del campus ospita altri 27 monumenti e memoriali. \nIl West Point Cemetery \u00e8 l'ultima dimora di molti laureati e docenti illustri, tra cui George Armstrong Custer, Winfield Scott, William Westmoreland, Earl Blaik, Margaret Corbin e diciotto vincitori della Medal of Honor. Il cimitero \u00e8 anche il luogo di sepoltura di diversi neolaureati morti durante il conflitto in corso in Iraq e Afghanistan. Molti dei siti di tombe pi\u00f9 antichi hanno lapidi grandi e ornate, la pi\u00f9 grande appartenente a Egbert Viele (classe 1847), ingegnere capo del Prospect Park. Il cimitero ospita anche un monumento all'eroina della guerra rivoluzionaria, Margaret Corbin.\nImpianti sportivi.\nWest Point ospita strutture sportive storiche come il Michie Stadium e la Gillis Field House, nonch\u00e9 strutture moderne come il Lichtenburg Tennis Center, l'Anderson Rugby Complex e la Lou Gross Gymnastics Facility. Lo stadio Michie ha recentemente subito un significativo miglioramento delle strutture per la squadra di football e l'accademia ha installato un nuovo campo in erba artificiale nell'estate del 2008.\nMuseo di West Point.\nIl centro visitatori si trova appena fuori dal Thayer Gate nel villaggio di Highland Falls e offre l'opportunit\u00e0 di organizzare una visita guidata. Questi tour, che sono l'unico modo in cui il pubblico pu\u00f2 accedere ai motivi dell'accademia, lasciano il centro visitatori pi\u00f9 volte al giorno. Il vecchio centro visitatori di West Point era ospitato nell'edificio della biblioteca del Ladycliff College, ora demolito. Il 9 settembre 2016, West Point ha aperto la strada per iniziare la costruzione del nuovo centro visitatori di Malek West Point di 31.000 piedi quadrati. \u00c8 stato costruito sulla posizione dell'ex centro visitatori. Il centro visitatori di Malek West Point prende il nome da Frederic Malek, classe USMA del 1959 e laureato nel 2014.\nAmministrazione.\nDirezione dell'Accademia.\nIl comandante dell'USMA \u00e8 il sovrintendente, equivalente al presidente o al rettore di un'universit\u00e0 civile. Negli ultimi anni la carica di sovrintendente \u00e8 stata ricoperta da un tenente generale (generale a tre stelle). Il 60\u00b0 sovrintendente, il tenente generale Darryl A. Williams, ha assunto il comando il 1\u00b0 luglio 2018, in sostituzione di Robert L. Caslen. \u00c8 il primo afroamericano a comandare West Point. L'Accademia \u00e8 un'unit\u00e0 di riporto diretto e, come tale, il Sovrintendente riporta direttamente al Capo di Stato Maggiore dell'Esercito (CSA).\nCi sono altre due posizioni di ufficiale generale presso l'Accademia. Il generale di brigata Curtis A. Buzzard \u00e8 il comandante dei cadetti, equivalente a un decano degli studenti a livello civile. Il generale di brigata Shane Reeves \u00e8 il decano del consiglio accademico, equivalente a un prevosto a livello civile. Il generale di brigata Diana Holland fu il primo comandante donna. Ci sono 13 dipartimenti accademici all'USMA, ciascuno con un colonnello come capo del dipartimento. Questi 13 colonnelli di ruolo costituiscono il nucleo del consiglio accademico. Questi ufficiali sono intitolati \"Professor USMA\" o PUSMA. L'Accademia \u00e8 anche supervisionata dal Board of Visitors (BOV). Il BOV \u00e8 un gruppo di senatori, rappresentanti del Congresso e incaricati presidenziali che \"indagheranno sul morale e sulla disciplina, sul curriculum, sull'istruzione, sull'attrezzatura fisica, sugli affari fiscali, sui metodi accademici e su altre questioni relative all'accademia che il consiglio decide di considerare.\" Attualmente il BOV \u00e8 presieduto dal rappresentante John Shimkus ed \u00e8 composto da tre senatori, cinque rappresentanti e sei nominati presidenziali.\nRequisiti di ammissione.\nI candidati devono avere tra i 17 e i 23 anni (sono state accettate deroghe per i 24enni in rari casi in cui il candidato \u00e8 militare e dispiegato e quindi impossibilitato a partecipare prima del suo 24\u00b0 compleanno), celibe e senza diritto obbligo di mantenere un figlio. Sono previsti voti superiori alla media delle scuole superiori e/o dell'universit\u00e0 e ottime prestazioni nei test standardizzati. L'intervallo interquartile sul vecchio SAT era 1100\u20131360 e il 68% si classificava nel quinto superiore della loro classe di scuola superiore.\nPer essere idonei alla nomina, i candidati devono anche sottoporsi a una valutazione dell'idoneit\u00e0 del candidato e a un esame fisico completo. Fino a 60 studenti provenienti da paesi stranieri sono presenti all'USMA, istruiti a spese della nazione sponsor, con un'assistenza scolastica basata sul PIL del loro paese. Di questi cadetti stranieri il Codice dei Regolamenti Federali consente specificamente un cadetto filippino designato dal Presidente delle Filippine.\nIl processo di candidatura effettivo consiste in due requisiti principali: i candidati si applicano all'USMA per l'ammissione e forniscono separatamente una nomina. La maggior parte dei candidati riceve una nomina dal proprio rappresentante o senatore degli Stati Uniti. Alcuni ricevono una nomina dal vicepresidente o addirittura dal presidente degli Stati Uniti.\nIl processo di nomina non \u00e8 politico. I candidati non devono conoscere il loro membro del Congresso per essere nominati. Il candidato all'Accademia in genere fornisce saggi scritti e lettere di raccomandazione. Il richiedente si sottopone quindi a un colloquio formale. L'ammissione a West Point \u00e8 selettiva: il 7,74% dei richiedenti \u00e8 stato ammesso (totale 1232) alla classe del 2024.\nCurriculum.\nWest Point \u00e8 un college di medie dimensioni e altamente residenziale, con un programma universitario di quattro anni a tempo pieno che enfatizza l'istruzione nelle arti, nelle scienze e nelle professioni senza un programma di laurea. Ci sono quarantacinque specializzazioni accademiche, le pi\u00f9 popolari delle quali sono lingue straniere, sistemi informativi gestionali, storia, economia e ingegneria meccanica. West Point \u00e8 accreditato dalla Commissione degli Stati medi sull'istruzione superiore. Gli ufficiali militari costituiscono il 75% della facolt\u00e0, mentre i professori civili costituiscono il restante 25%.\nIl grado di classe di un cadetto, che determina il suo ramo dell'esercito e l'assegnazione alla laurea, \u00e8 calcolato come una combinazione di rendimento scolastico (55%), rendimento di leadership militare (30%) e idoneit\u00e0 fisica con la prestazione atletica (15%).\nVita da cadetto.\nClassifica e organizzazione.\nIl Corpo dei cadetti \u00e8 ufficialmente organizzato in brigata. Il cadetto di grado pi\u00f9 anziano, il comandante di brigata, \u00e8 tradizionalmente noto come \"Primo Capitano\". La brigata \u00e8 organizzata in quattro reggimenti. All'interno di ogni reggimento ci sono tre battaglioni, ciascuno composto da tre compagnie. Le compagnie sono contrassegnate da lettere dalla A alla I, con un numero che indica a quale reggimento appartiene. Ad esempio, ci sono quattro societ\u00e0 \"H\": H1, H2, H3 e H4. I cadetti di prima classe ricoprono le posizioni di comando all'interno della brigata dal \"Primo Capitano\" fino ai capi plotone all'interno delle compagnie. La responsabilit\u00e0 della leadership diminuisce con le classi inferiori, con i cadetti di seconda classe che ricoprono il grado di sergente cadetto, i cadetti di terza classe con il grado di caporale cadetto e i cadetti di quarta classe come cadetti privati.\nLa vita nel corpo.\nA causa del processo di nomina al Congresso dell'Accademia, gli studenti provengono da tutti i 50 stati, da Porto Rico, dal Distretto di Columbia, dalle Isole Marianne, da Guam, dalle Samoa e dalle Isole Vergini americane. L'Accademia \u00e8 inoltre autorizzata fino a 60 cadetti internazionali di scambio, che seguono lo stesso curriculum quadriennale dei membri pienamente integrati del Corpo dei cadetti. I cadetti frequentano l'Accademia militare degli Stati Uniti gratuitamente, con tutte le tasse scolastiche e il vitto pagati dall'esercito in cambio di un impegno di servizio di cinque anni di servizio attivo e tre anni di status di riserva dopo la laurea. A partire dal primo giorno del secondo anno di classe di un cadetto, i non laureati dopo tale data sono tenuti ad adempiere agli obblighi di servizio di leva. I cadetti ricevono uno stipendio mensile di 1.017,00 dollari per libri, uniformi e altre necessit\u00e0, a partire dal 2015. Da questo importo, la paga viene automaticamente detratta per il costo di uniformi, libri, forniture, servizi, pasti e altre spese varie. Tutto il denaro rimanente dopo le detrazioni viene utilizzato a discrezione dei singoli cadetti. Tutti i cadetti ricevono i pasti nelle mense e hanno accesso a Internet su dispositivi approvati e rilasciati. La popolazione studentesca era di 4.389 cadetti per l'anno accademico 2016-2017. Il corpo studentesco \u00e8 stato recentemente composto da circa il 20% di donne.\nTutti i cadetti risiedono nel campus per tutti i quattro anni in uno dei nove edifici della caserma. La maggior parte dei cadetti \u00e8 alloggiata con un compagno di stanza, ma alcune stanze sono progettate per tre cadetti. I cadetti sono raggruppati in societ\u00e0 identificate da codici alfanumerici. Tutte le compagnie vivono insieme nella stessa zona della caserma. Il comandante pu\u00f2 decidere di far cambiare compagnia ad un certo punto della loro carriera. Questo processo \u00e8 noto come rimescolamento, il metodo \u00e8 cambiato pi\u00f9 volte negli ultimi anni. Tutti i 4.000 cadetti pranzano insieme a colazione e pranzo nella Washington Hall durante i giorni feriali. Il centro fitness per cadetti, Arvin Cadet Physical Development Center (di solito chiamato semplicemente \"Arvin\" da cadetti e docenti), che \u00e8 stato ricostruito nel 2004, ospita ampie strutture e attrezzature per il fitness fisico per l'uso degli studenti.\nCommemorazioni.\nIl 26 maggio 1937, l'ufficio postale degli Stati Uniti emise un francobollo commemorativo da 5 centesimi in onore di West Point, che presenta molti dei suoi edifici insieme al motto di West Point, \"DUTY \u2022 HONOR \u2022 COUNTRY\", iscritto sotto il suo nome nella parte superiore. Nel 2002, in occasione del 200\u00b0 anniversario della fondazione di West Point, il servizio postale degli Stati Uniti ha emesso un francobollo da 34 centesimi in suo onore.\nWest Point Garrison e Stewart Army Subpost.\nCome installazione dell'esercito americano in servizio attivo, ci sono diverse unit\u00e0 dell'esercito regolare che forniscono supporto per l'USMA e l'installazione di West Point. La guarnigione dell'esercito degli Stati Uniti comprende un quartier generale e una societ\u00e0, il maresciallo e la polizia militare, il supporto al programma religioso, l'ospedale comunitario dell'esercito di Keller, l'attivit\u00e0 dentale di West Point, la banda USMA (una banda regolare dell'esercito) e la Direzione delle Risorse Umane (DHR). Il DHR \u00e8 il quartier generale superiore per: Divisione del personale militare (MPD), il Sistema di istruzione continua dell'esercito (ACES), Divisione dei servizi amministrativi (ASD) e Programma di abuso di sostanze dell'esercito (ASAP).\nIl 1\u00ba battaglione, il 1\u00ba reggimento di fanteria (1-1 INF) e il 2\u00ba distaccamento dell'aviazione dell'esercito, entrambi di stanza nel vicino sottoposto dell'esercito di Stewart, forniscono addestramento militare e supporto aereo all'USMA e alla guarnigione di West Point. Inoltre, il supporto dell'esercito in servizio attivo, come il recente addestramento di artiglieria da campo condotto a Camp Buckner nel luglio 2017, \u00e8 talvolta fornito dalla 10th Mountain Division, con sede a Fort Drum."}
{"id": "1420261", "revid": "19580", "url": "https://it.wikipedia.org/wiki?curid=1420261", "title": "Land(e)scape", "text": ""}
{"id": "1420264", "revid": "1428919", "url": "https://it.wikipedia.org/wiki?curid=1420264", "title": "Eduardo Gonz\u00e1lez Via\u00f1a", "text": "Nel 1999 ha ricevuto l'importante premio internazionale \"Juan Rulfo\" per il racconto. Ha pubblicato quattro romanzi e numerosi libri di racconti. Nel 2006 ha pubblicato \"El corrido de Dante\", un romanzo ambientato nella comunit\u00e0 latinoamericana degli Stati Uniti, oggetto in passato di molti suoi racconti.\nCon \"La ballata di Dante\" ha vinto l'International Latino Book Award 2007."}
{"id": "1420265", "revid": "1573940", "url": "https://it.wikipedia.org/wiki?curid=1420265", "title": "Pieris virginiensis", "text": "Pieris virginiensis , \u00e8 un lepidottero appartenente alla famiglia Pieridae.\nDescrizione.\nAdulto.\nLe ali sono traslucide, di colorazione biancastra e prive di tinte giallastre sul lato posteriore. Lungo le nervature del lato inferiore delle ali posteriori si osservano scaglie marrone scuro o grigio pallido. Le macchie apicali sulle ali anteriori sono assenti sul lato inferiore, appena accennate o assenti su quello posteriore.\nL'apertura alare va da 4,5 a 5,3\u00a0cm.\nUova.\nLe uova, della forma \"a birillo scanalato\" tipica delle Pieridae, vengono deposte singolarmente sulla pagina inferiore delle foglie delle piante ospite.\nLarva.\nLe larve compaiono da maggio, quando le foglie delle piante ospiti sono ben sviluppate. Questi bruchi attaccano inizialmente la parte inferiore delle foglie, spostandosi poi verso l'apice fogliare durante gli ultimi stadi di sviluppo. Verso giugno si impupano ed entrano in diapausa fino alla primavera successiva.\nPupa.\nLa pupa o crisalide va in ibernazione sullo stelo delle piante ospite o su un supporto del sottobosco.\nDistribuzione e habitat.\nLa specie \u00e8 diffusa in Canada negli Stati Uniti orientali, dal Qu\u00e9bec e dall'Ontario agli stati dei Grandi Laghi, fino all'Alabama nordorientale.\nLa si pu\u00f2 riscontrare nella boscaglia mista e nelle foreste umide di latifoglie. Praticamente assente dagli spazi aperti.La deforestazione avvenuta negli ultimi due secoli ha posto in serio pericolo la specie in alcune zone, poich\u00e9 gli adulti possono non trovare supporti dove deporre le uova, e le larve possono trovarsi in carenza di piante ospiti da parassitare. Una volta che la specie \u00e8 stata cancellata da una zona, non pu\u00f2 pi\u00f9 ricolonizzarla, in quanto non \u00e8 in grado di volare in spazi aperti.\nAnche l'introduzione di \"Alliaria petiolata\" (fam. Brassicaceae) dal 1868 ha creato seri problemi alla specie, in quanto le femmine adulte sono attirate da quest'essenza in fase di ovodeposizione, ma le larve vengono avvelenate da questa pianta.\nBiologia.\nPeriodo di volo.\nGli adulti volano a maggio in un'unica generazione, nel nord dell'areale, e tra aprile e maggio in un un'unica generazione, pi\u00f9 a sud.\nAlimentazione.\nSi conoscono solo due specie di piante ospite che vengono parassitate dai bruchi di \"Pieris virginiensis\": \"Dentaria diphylla\" e \"Dentaria laciniata\" (fam Brassicaceae), abbastanza comuni nell'areale della specie.\nGli adulti suggono il nettare dai fiori di \"Dentaria\", \"Claytonia\" (fam. Portulacaceae), \"Viola\" (fam. Violaceae) ed altri generi.\nTassonomia.\nDi questa specie vengono riconosciute due sottospecie, con distribuzione differente:"}
{"id": "1420266", "revid": "1573940", "url": "https://it.wikipedia.org/wiki?curid=1420266", "title": "Seleucidis melanoleucus", "text": "La paradisea dalle dodici penne (\"Seleucidis melanoleucus\" ()) \u00e8 un uccello della famiglia Paradisaeidae, unica specie ascritta al genere Seleucidis .\nEtimologia.\nIl nome del genere, \"Seleucidis\", si riferisce ai Seleucidi, mentre il nome scientifico della specie, \"melanolauca\", deriva dall'unione delle parole greche \"\u03bc\u03ad\u03bb\u03b1\u03bd\u03bf\u03c2\" (\"m\u00e9lanos\", \"nero\") e \"\u03bb\u03b5\u03c5\u03ba\u03cc\u03bd\" (\"lefk\u00f3n\"-\"leuk\u00f3n\", \"bianco\"), \"bianco e nero\", in riferiamento alla livrea di questi uccelli da morti, in quanto il giallo del ventre sbiadisce molto in fretta dopo il decesso dell'animale.\nDescrizione.\nDimensioni.\nMisura 33\u201335\u00a0cm di lunghezza, per 160-217 g di peso: a parit\u00e0 d'et\u00e0, i maschi sono pi\u00f9 pesanti delle femmine, che per\u00f2 possiedono coda pi\u00f9 lunga.\nAspetto.\nA prima vista, le paradisee dalle dodici penne possono ricordare un grosso merlo: la testa \u00e8 piccola, con becco lungo e sottile (che nel maschio \u00e8 ricoperto di penne per il terzo prossimale nella parte inferiore, dando l'impressione di una \"barbetta) ed ali arrotondate.&lt;br&gt;\nIn questa specie \u00e8 presente un netto dicromatismo sessuale: le femmine, infatti, presentano testa nera con guance e gola biancastre, dorso, ali e coda di color bruno-cannella, petto, ventre e sottocoda biancastri con le singole penne orlate di bruno scuro a dare un effetto ondulato. I maschi, invece, presentano testa, petto, ali e dorso di colore nero sericeo, con evidenti riflessi purpurei: ai lati del petto le penne sono orlate di verde iridescente, mentre ventre, fianchi e codione presentano penne allungate e vaporose di colore giallo zolfo. Su ciascun fianco vi sono sei penne filiformi e molto lunghe che vengono tenute ripiegate all'indietro verso la coda, alle quali questi uccelli devono il proprio nome comune. In ambedue i sessi gli occhi sono rossi e circondati da una zona di pelle nuda che si estende assottigliandosi fino all'orecchio: il becco \u00e8 nerastro e le zampe sono di colore carnicino.\nBiologia.\nSi tratta di uccelli dalle abitudini tendenzialmente diurne e solitarie: essi passano la maggior parte del tempo alla ricerca di cibo nella canopia, pronti a rifugiarsi nel folto della vegetazione al minimo accenno di pericolo.\nAlimentazione.\nLa dieta della paradisea dalle dodici penne \u00e8 prevalentemente frugivora, basandosi sui frutti di pandano ed altra frutta matura: essa comprende per\u00f2 anche una buona percentuale di piccoli animali, siano essi insetti, piccoli invertebrati o anche piccoli vertebrati come scinchi e rane. Questi uccelli sono stati inoltre spesso osservati mentre si nutrivano di nettare.\nRiproduzione.\nLa stagione riproduttiva di questi uccelli sembra subire variazioni secondo l'areale preso in considerazione (es. gennaio-novembre nel sud-est, giugno-gennaio nel nord-ovest), comprendendo per\u00f2 la gran parte dell'anno.\nSi tratta di uccelli Poligini e che si esibiscono in \"lek\": i maschi scelgono dei posatoi verticali ben esposti nella foresta (ad esempio alberi spezzati, pali o rami verticali), che provvedono a pulire accuratamente da foglie ed altro materiale. Da qui, essi attraggono le femmine con richiami nasali, accompagnati dal battito delle ali: al sopraggiungere di una femmina interessata, il maschio cerca il contatto fra il suo becco ed il proprio, per poi dare il via alla parata nuziale vera e propria. Questa consiste in una sorta di \"lap dance\" in cui il maschio si muove su e gi\u00f9 lungo il posatoio dando le spalle alla spasimante (che dal canto suo tiene la testa molto vicina al dorso, fra le vibranti penne filiformi della coda del maschio), ondeggiando lentamente la coda a destra e sinistra e contemporaneamente girando la testa nella direzione opposta, per poi infine girarsi verso di lei con le penne del petto arruffate: a questo punto, la femmina pu\u00f2 farsi montare oppure allontanarsi ed osservare altri maschi, per poi scegliere solo in un secondo momento con quale accoppiarsi.\nDopo l'accoppiamento, i due si separano: il maschio riprende ad esibirsi per attrarre nuove femmine, mentre la femmina si occupa in solitudine della costruzione del nido a coppa, nella cova delle 1-2 uova (che dura circa 20 giorni) e delle cure parentali verso i nidiacei.\nDistribuzione e habitat.\nCon areale piuttosto frammentato, la paradisea dalle dodici penne \u00e8 diffusa in tutta la Nuova Guinea (fatta eccezione per la zona centrale montuosa) e sulla vicina isola di Salawati.\nL\"'habitat\" di questi uccelli \u00e8 rappresentato dalla foresta pluviale primaria e secondaria di pianura, spesso occupando le aree paludose e sommerse stagionalmente.\nTassonomia.\nSe ne riconoscono due sottospecie:\nLa paradisea dalle dodici penne \u00e8 classificata in un proprio genere monotipico, \"Seleucidis\", che nell'ambito della famiglia Paradisaeidae forma un clade basale rispetto al gruppo formato da \"Drepanornis\", \"Semioptera\" e \"Ptiloris\"-\"Lophorina\".\nNe \u00e8 nota l'ibridazione con l'uccello fucile magnifico (ibrido classificato come specie a s\u00e9 stante col nome di \"Craspedophora mantoui\" ), con la paradisea minore (ibrido inizialmente classificato come \"Paradisaea mirabilis\" )."}
{"id": "1420268", "revid": "124123", "url": "https://it.wikipedia.org/wiki?curid=1420268", "title": "Braulio Mu\u00f1oz", "text": "\u00c8 nato nella regione di Chimbote, in Per\u00f9, nel 1946. Adesso vive negli Stati Uniti dove \u00e8 professore di Sociologia nel Swarthmore College, in Pennsylvania. \u00c8 autore di diversi studi di psicologia, sociologia, filosofia, letteratura. Nell'ambito della critica letteraria vanno ricordati i lavori su Arguedas, sull'indigenismo (\"Huairapamushcas. La b\u00fasqueda de identidad en la novela indigenista ispanoamericana\") e il libro sul noto scrittore peruviano Vargas Llosa: \"A Storyteller: Mario Vargas Llosa between civilization and barbarism\". Il suo primo romanzo \u00e8 \"Alejandro y los pesacadores de Tancay\" (tr.it. 2006 \"Alejandro e i pescatori di Tancay\"), pubblicato nel 2004 e giunto alla quarta edizione. Mu\u00f1oz scrive anche in inglese; l'ultima opera narrativa ha per titolo \"The Peruvian Notebooks\" (tr. it. 2009 \"Quaderni peruviani\"). Attualmente sta lavorando ad un nuovo romanzo sulla storia degli ultimi trenta anni del Per\u00f9."}
{"id": "1420269", "revid": "1543377", "url": "https://it.wikipedia.org/wiki?curid=1420269", "title": "Giovanni Antonio Rizzi Zannoni", "text": "Biografia.\n\u00c8 noto l'atto di battesimo di Giovanni Antonio Bartolomeo, nato da Girolamo Rizzi Zannoni ed Elena Marchiori e battezzato il giorno 9 settembre 1736 a Padova nella parrocchia di San Martino. Fra il 1749 e il 1751 fu allievo di Giovanni Poleni, professore di Astronomia all'Universit\u00e0 di Padova.\nDopo aver viaggiato in Italia e all'estero (visit\u00f2 fra l'altro la Turchia e la Russia) cominci\u00f2 la sua carriera di cartografo nel 1753 in Polonia, dove era stato chiamato dal re Augusto III: prepar\u00f2 in quell'occasione una carta dell'intera Polonia considerata di gran lunga migliore delle precedenti. Nel 1756 si trasfer\u00ec in Svezia e in Danimarca dove, nello stesso anno, ricevette l'incarico di misurare geodeticamente i possedimenti danesi della contea di Oldenburg e di Delmenhorst (attualmente in Germania).\nNel 1757 and\u00f2 in Germania, al servizio della Prussia coinvolta allora nella Guerra dei sette anni. Nel corso della battaglia di Ro\u00dfbach (5 dicembre 1757), nella quale i Prussiani, guidati da Federico il Grande prevalsero sui Francesi, venne preso prigioniero da questi ultimi e inviato a Parigi.\nA Parigi, dove rimarr\u00e0 pi\u00f9 di venti anni, Rizzi Zannoni conobbe Ferdinando Galiani, segretario dell'ambasciata napoletana. Questi lo indusse a elaborare, sulle migliori fonti esistenti, una carta del reame di Napoli. Cresciuto in autorit\u00e0, tenne dal 1772 al 1774 l'ufficio di ingegnere idrografo a Parigi.\nTornato a Padova nel 1776, concep\u00ec il grandioso disegno di eseguire una carta generale d'Italia su basi astronomico-geodetiche in 15 fogli; non pot\u00e9 essere ultimata che la eccellente \"Carta del Padovano co ' suoi fondamenti\" (1780), perch\u00e9 nel frattempo Rizzi Zannoni fu chiamato a Napoli per rivedere la carta del 1769. A Napoli, dove giunse nel 1781, Rizzi Zannoni convinse il Ministro degli Affari Esteri e di Casa Reale Marchese Beccadelli della Sambuca, e il Segretario di Guerra, Commercio e Marina, l'ammiraglio John Acton, sulla necessit\u00e0 di metter mano a una carta del tutto nuova, anzich\u00e9 aggiornare la vecchia carta parigina; saranno i due ministri ad assicuragli i finanziamenti iniziali. Fin dall'inizio si ritenne opportuno progettare due distinte opere, una terrestre e l'altra marittima. Il grandioso lavoro dur\u00f2 un trentennio: ne usc\u00ec il famoso \"Atlante Geografico del Regno di Napoli\" in 32 grandi fogli che fu completato nel 1812, due anni prima della morte di Rizzi Zannoni."}
{"id": "1420270", "revid": "1373059", "url": "https://it.wikipedia.org/wiki?curid=1420270", "title": "Supercoppa di Grecia", "text": "La Supercoppa di Grecia (greco: \"\u03a3\u03bf\u03cd\u03c0\u03b5\u03c1 \u039a\u03ac\u03c0 \u0395\u03bb\u03bb\u03ac\u03b4\u03bf\u03c2\") fu una competizione greca, che consiste in un match a cadenza annuale tra la squadra campione di Grecia e la vincitrice della Coppa di Grecia. Se una squadra faceva il double campionato-coppa, la Supercoppa non era disputata. L'incontro veniva disputato all'inizio della stagione calcistica nello stadio Olimpico di Atene, a eccezione di due edizioni che si sono svolte sempre ad Atene ma allo stadio Karaisk\u00e1kis del Pireo nel 1996 e 2007.\nCoppa di Lega 1990.\nNel 1990 la Supercoppa venne sostituita da una manifestazione denominata Coppa di Lega che negli anni seguenti non venne pi\u00f9 riproposta."}
{"id": "1420272", "revid": "755885", "url": "https://it.wikipedia.org/wiki?curid=1420272", "title": "What's My Age Again?", "text": "What's My Age Again? \u00e8 un singolo del gruppo musicale statunitense Blink-182, pubblicato nell'aprile 1999 come primo estratto dal terzo album in studio \"Enema of the State\".\nDescrizione.\nIl titolo originariamente era \"Peter Pan Complex\" ma l'etichetta discografica lo rifiut\u00f2. Il brano \u00e8 stato scritto dal bassista Mark Hoppus e riguarda il suo comportarsi ancora come se fosse adolescente nonostante l'et\u00e0 adulta (all'epoca dell'uscita del singolo e dell'album da cui \u00e8 estratto, 1999, Mark aveva 27 anni).\nVideo musicale.\nIl video mostra il gruppo correre nudo per la strada attirando l'attenzione della gente. Nelle riprese delle scene indoor (mentre suonano e ballano) il trio era realmente nudo, mentre nelle restanti hanno indossato slip color carne. Il video \u00e8 censurato con un effetto sgranato di pixel.\nDurante il video compare anche l'attore John Henson e la pornostar Janine Lindemulder.\nSuccesso commerciale.\n quando il singolo \u00e8 stato ripubblicato dopo l'uscita di \"All the Small Things\".\nHa raggiunto la vetta della Alternative Airplay stilata da \"Billboard\".\nIl singolo ha avuto il suo maggiore successo in Italia, arrivando alla posizione numero 4 della classifica singoli.\nCover.\nIl gruppo Richard Cheese and the Lounge Against the Machine ha realizzato una cover di questa canzone nel loro album di debutto del 2000, \"Lounge Against the Machine\".\nLa rapper Doja Cat ha utilizzato un campionamento del riff di chitarra del brano, messo a rallentatore, nella sua canzone \"Bottom Bitch\", tratta dal suo secondo album \"Hot Pink\" del 2019."}
{"id": "1420287", "revid": "107395", "url": "https://it.wikipedia.org/wiki?curid=1420287", "title": "Svizzera pesciatina", "text": ""}
{"id": "1420289", "revid": "1543377", "url": "https://it.wikipedia.org/wiki?curid=1420289", "title": "Vittoria Ottolenghi", "text": "Biografia.\nSorella minore dell'attrice Carla Bizzarri, Vittoria Ottolenghi svolse sin dall'et\u00e0 di trent'anni le attivit\u00e0 di scrittrice, critica, saggista e giornalista dedicandosi in particolar modo allo spettacolo, tanto da affermarsi come tra le pi\u00f9 celebri esperte italiane di balletto.\nIl padre, agnostico, era di religione israelitica, ma la madre, credente non praticante, era invece di religione cattolica e questo riusc\u00ec a salvarla dalle persecuzioni antisemite negli anni Quaranta.\nLavor\u00f2 e visse a Roma, dove studi\u00f2 al Liceo classico Ennio Quirino Visconti, per poi laurearsi in letteratura inglese alla Sapienza con Mario Praz.\nSi appassion\u00f2 quasi per caso allo studio della danza quando le venne affidato l'incarico di critica nella monumentale \"Enciclopedia dello Spettacolo\" (1954-1968) di Silvio D'Amico, cimentandosi come autodidatta nello studio di questa disciplina fino ad allora a lei pressoch\u00e9 ignota e poi lavorando alla redazione dell'opera per oltre dieci anni come autrice e redattrice per il settore Danza e Teatro Musicale.\n\u00c8 stata una delle pi\u00f9 care amiche di Rudol'f Nuriev .\nNel 1956 inizi\u00f2 il suo lavoro di critico di danza anche per \u00abPaese sera\u00bb, cui pi\u00f9 tardi affianc\u00f2 regolari collaborazioni con importanti quotidiani e riviste (Il Mattino, Il Resto del Carlino, L'Espresso, Musica viva, Balletto oggi, Anna, Prima fila). Dal 1960 lavor\u00f2 per la RAI-Tv all'ideazione, alla cura ed alla realizzazione di programmi sempre primariamente dedicati al balletto; tra questi, il pi\u00f9 celebre \u00e8 \"Maratona d'estate\", appuntamento fisso dei sabati mattina estivi di Rai Uno per oltre vent'anni (1978-1999), in palinsesto un'ora prima del telegiornale delle 13.30, al quale si deve, in gran parte, la diffusione della cultura della danza in Italia .\nNel 1971 firm\u00f2 uno sceneggiato radiofonico, \"\" - con Isabella Biagini come attrice protagonista - trasmesso da Radio 2 e pi\u00f9 volte riprogrammato.\nCre\u00f2 per Rai Uno (insieme con Vittoria Cappelli) gli spettacoli \"Le Divine, dalla Piazza dei Miracoli di Pisa\" (1987), \"Mantova Festa a Corte\" (1988), \"Festa da Napoli\" (1989), \"Il gioco dell'Eroe\" (Roma, 1990),\"Gli Specchi di Trieste\" (Trieste, 1991), \"Los Divinos\" (Madrid 1993), \"Sport-in-danza\" (Roma 1994), \"Il Paese delle Sirene\" (Sorrento, 1995 e 1996), \"Bergamo, Festa in Piazza\" (1996), \"Una rosa per il 2000\" (1998) e \"Torino, Notte di stelle\" (1999) tutti trasmessi in Eurovisione-Intervisione.\nCur\u00f2 inoltre seminari di analisi della danza presso il Teatro Municipale Romolo Valli di Reggio Emilia, il Teatro dell'Opera di Roma ed il Teatro San Carlo di Napoli e varie serie di conferenze-spettacolo all'Accademia Filarmonica Romana ed alla Piccola Scala di Milano.\nAlla Filarmonica Romana ha donato oltre 600 tra volumi e documenti video di danza che sono stati raccolti nel Fondo Vittoria Ottolenghi.\nPer oltre dieci anni collabor\u00f2 al Festival dei Due Mondi di Spoleto curandone dal 1988 al 1996 il coordinamento per il settore Danza e fu altres\u00ec membro della Commissione Consultiva per la Danza della Presidenza del Consiglio (1997-2000).\nFu autrice di numerosi saggi fino ad et\u00e0 avanzata.\nNel 2009, gi\u00e0 gravemente ammalata e costretta all'uso di ossigeno per problemi respiratori, propose la sua collaborazione nella realizzazione di un'opera letteraria da tempo immaginata, ossia il primo volume organico sullo spettacolo \"en travesti\" in Italia, (\"In scena en travesti- Il travestitismo nello spettacolo italiano\" Croce, Roma 2009), che affid\u00f2 al giornalista e saggista napoletano Andrea Jelardi quale autore assieme ad altri esperti del settore (Giuseppe Farruggio, Edoardo Savarese, Giordano Bassetti). Con il suo fondamentale aiuto e l'ausilio dei suoi ricordi, il libro - del quale firm\u00f2 la prefazione - ripercorre in maniera completa e accurata la storia nel travestitismo italiano nei suoi vari generi, anche con interviste e contributi di vari autori.\n\u00c8 morta a Roma, all'ospedale Sant'Andrea il 10 dicembre 2012 all'et\u00e0 di 88 anni."}
{"id": "1420290", "revid": "124760054", "url": "https://it.wikipedia.org/wiki?curid=1420290", "title": "51\u00ba stato", "text": "Il 51\u00ba stato \u00e8 un modo di riferirsi ad un ipotetico 51\u00ba stato degli Stati Uniti d'America. A volte questa espressione \u00e8 un riferimento al Canada, in maniera benevola e scherzosa, mentre al di fuori degli Stati Uniti, l'espressione \u00e8 usata per caratterizzare negativamente l'influenza statunitense, quindi a volte una nazione viene definita \"il 51\u00ba stato\" volendo intendere che \u00e8 soggetta ad un'eccessiva \"americanizzazione\" della propria vita nazionale. Da questo punto di vista questa espressione \u00e8 stata utilizzata per designare in particolar modo il Regno Unito: in \"Heartland\", una canzone del 1986 dei The The, viene ripetuto pi\u00f9 volte \u00ab\"this [the UK] is the 51st State / of the USA\"\u00bb (\"questo [il Regno Unito] \u00e8 il 51\u00ba stato degli USA\"), caratterizzazione poi ripetuta tra gli altri dalla band inglese New Model Army nel brano \"51st State\".\nPrima dell'ammissione di Alaska e Hawaii nel 1959, l'espressione utilizzata era, ovviamente, il \"49\u00ba stato\".\nProcedure e requisiti per l'annessione all'Unione.\nL'articolo 4, III sezione della Costituzione degli Stati Uniti prevede il potere del Congresso di annettere nuovi stati all'Unione. Per entrare nell'Unione uno stato deve dare \u00ab\"full faith and credit\"\u00bb (\"piena fiducia e credito\") agli atti di tutte le assemblee legislative e di tutti i tribunali, compresi i contratti legali, i matrimoni e le sentenze penali. Di contro uno Stato annesso all'Unione godrebbe della protezione militare e civile del Governo federale, che \u00e8 anche tenuto a garantire una forma di governo repubblicana a ogni Stato dell'Unione.\nI nuovi Stati sono ammessi in base ai precedenti e alle procedure stabilite dalla \"Northwest Ordinance\". In seguito all\"Enabling Act del 1802\" il Congresso deve approvare ogni volta un \"Enabling Act\" (letteralmente \"un atto che rende possibile\") come pre-requisito per l'ammissione. L'atto autorizza i rappresentanti di un territorio alla stesura di una Costituzione, e stabilisce i requisiti necessari all'annessione.\nPotenziali candidati come 51\u00ba stato.\nDistretto di Columbia.\nIl Distretto di Columbia, che tecnicamente gi\u00e0 fa parte degli Stati Uniti (nel distretto \u00e8 inclusa anche Washington, il cui territorio di fatto coincide con quello del distretto) \u00e8 uno dei potenziali candidati all'annessione.\nDifatti il Consiglio del Distretto non \u00e8 l'organo istituzionale pi\u00f9 elevato del Distretto di Columbia: il X emendamento della Costituzione, quello che garantisce ai singoli Stati l'autonomia su tutte le questioni non di competenza del Governo federale, non si applica infatti al Distretto di Columbia. L'organo istituzionale pi\u00f9 elevato \u00e8 quindi il Congresso stesso. I cittadini di Washington pagano comunque le tasse federali, ma l'ultima parola sul bilancio del Distretto, preparato dal sindaco e dal consiglio, spetta comunque al Congresso. La citt\u00e0 di Washington deve per\u00f2 anche sostenere le spese dovute allo status di capitale della federazione, quindi un budget molto pi\u00f9 alto dovuto alla sicurezza ed alle frequenti parate e manifestazioni tenute in citt\u00e0. D'altra parte \u00e8 anche vero che il Congresso stanzia fondi specifici per la citt\u00e0 di Washington: nel 2003, ad esempio, tramite la \"public law 108-7\", il Congresso ha garantito il 25% del budget della citt\u00e0.\nPer questi motivi negli anni si \u00e8 andato creando un desiderio di ammissione nell'Unione, di cui si \u00e8 fatto carico il D.C. Statehood Party, esistente dal 1971, diventato D.C. Statehood Green Party in seguito all'unione con la sezione locale del Green Party.\nIl movimento per l'annessione and\u00f2 vicino al successo nel 1978. Il Congresso dette l'approvazione al \"District of Columbia Voting Rights Amendment\", e nel 1980 i cittadini promossero una petizione per una convention costituzionale. Nel 1982, tramite voto, venne ratificata la Costituzione del nuovo Stato, che si sarebbe dovuto chiamare New Columbia. Ma il progetto fall\u00ec nel 1989, in quanto i tre quarti degli stati (almeno 38) non ratificarono l'emendamento della Costituzione nel limite legale dei sette anni.\nPorto Rico.\nSono stati indetti molte volte referendum per l'annessione di Porto Rico, ma pi\u00f9 frequentemente ad affermarsi sono stati quelli che sostengono sia meglio mantenere la situazione attuale, ossia la libera associazione.\nIl motivo principale \u00e8 la preoccupazione data dall'eventuale difficile inserimento di un popolo di cultura ispanica in un contesto sociale prevalentemente di lingua inglese. Se Porto Rico diventasse uno stato federato sarebbe il 31\u00ba per popolazione e avrebbe diritto a due seggi al Senato, quattro alla Camera dei rappresentanti, e a sei voti nel collegio elettorale del presidente.\nTuttavia, in occasione delle elezioni del 2012, i portoricani hanno votato a favore sulla possibilit\u00e0 di diventare il 51\u00ba stato degli Stati Uniti.\nProposte passate di secessione.\nPi\u00f9 volte in passato territori gi\u00e0 appartenenti a uno degli Stati Uniti hanno chiesto o manifestato l'intenzione di chiedere la secessione dal proprio per formarne uno nuovo. Tra gli altri, storicamente importanti sono:\nUso internazionale dell'espressione \"51\u00ba Stato\".\nAlbania.\nLe posizioni a favore degli Stati Uniti del governo albanese hanno dato anche all'Albania il nomignolo di 51\u00ba stato. In occasione della visita di George W. Bush nel 2007 Edi Rama, sindaco di Tirana e leader del Partito Socialista ha dichiarato:\nAustralia.\nLa definizione dell'Australia come 51\u00ba stato prende spunto dal costante supporto australiano agli Stati Uniti in varie guerre, come la guerra di Corea, del Vietnam e il conflitto iracheno del 2003.\nAnche per l'Australia sarebbe per\u00f2 impossibile essere annessa agli Stati Uniti perch\u00e9 il capo di Stato \u00e8 la regina Elisabetta II: per entrarvi dovrebbe assumere una forma repubblicana.\nCanada.\nIn Canada l'espressione \"il 51\u00ba Stato\" viene utilizzata per sottolineare le potenziali conseguenze di politiche di eccessiva cooperazione e integrazione con gli U.S.A., come il \"Canada-United States Free Trade Agreement\" del 1988.\nL'utilizzo dell'espressione \u00e8 circoscritto a dibattiti politici, articoli di giornale o conversazioni private; raramente viene usato da uomini politici, che comunque, seppur in termini diversi, trattano ugualmente il tema.\nVa comunque considerato che negli anni si sono avvicendati vari movimenti annessionisti (alcuni gi\u00e0 dal XIX secolo), ai quali non \u00e8 mai stata data eccessiva attenzione.\nGuyana.\nEsiste un'organizzazione dedita all'integrazione della Guyana negli stati dell'Unione, denominato \"GuyanaUSA\". La richiesta si basa sul fatto che ben 100\u00a0000 abitanti della Guyana hanno la doppia cittadinanza, e i guayanensi residenti negli Stati Uniti sono circa 350\u00a0000, ossia circa un terzo della popolazione guayanense complessiva.\nGroenlandia.\nNell'agosto 2019 il presidente degli USA Donald Trump ha dichiarato di essere interessato all'acquisto della Groenlandia ma ha ricevuto un rifiuto dal governo danese.\nIsraele.\nA causa degli ingenti contributi e del supporto militare che gli Stati Uniti elargiscono ad Israele in molti sostengono che questo andrebbe considerato il 51\u00ba stato, posizione sostenuta anche da alcuni opinionisti americani come Richard Reeves.\nRegno Unito.\nLe strette relazioni intercorrenti tra Stati Uniti e Regno Unito hanno spinto molte persone in Gran Bretagna a sostenere che il Regno Unito sia, di fatto, il 51\u00ba stato. In alcuni casi si sostiene addirittura che il Regno Unito avrebbe vantaggi rilevanti dall'annessione, in quanto diverrebbe lo stato pi\u00f9 popoloso (e quindi pi\u00f9 influente) dell'Unione.\nL'annessione del Regno Unito sarebbe comunque tecnicamente impossibile, dato che il gi\u00e0 citato art. 4 della Costituzione prevede che gli stati da annettere abbiano una forma di governo repubblicana.\nSicilia.\nDopo lo sbarco alleato in Sicilia, una frangia del movimento separatista, uscito dalla clandestinit\u00e0 in cui era stato sotto il periodo fascista, chiese l'affrancamento dell'isola dal Regno d'Italia e la sua annessione agli USA. \nAll'epoca per\u00f2 si parl\u00f2 di 49\u00ba Stato, in quanto Alaska e Hawaii non erano ancora parte della federazione."}
{"id": "1420294", "revid": "287204", "url": "https://it.wikipedia.org/wiki?curid=1420294", "title": "Contro Sainte-Beuve", "text": "Contro Sainte-Beuve (in originale \"Contre Sainte-Beuve\") \u00e8 un saggio letterario di Marcel Proust.\nTra il 1908 e il 1909 Proust si mette al lavoro su pi\u00f9 progetti letterari. I critici distinguono due filoni che s'intrecciano: uno \u00e8 quello che viene chiamato \"Contre Sainte-Beuve\" (che Proust ad un certo punto abbandona) e l'altro \u00e8 quello che diventer\u00e0 la \"Recherche\".\nLe bozze del saggio di critica letteraria ed estetica \"Contre Sainte-Beuve\" diventeranno un libro solo nel 1954. In esso Proust spiega bene per quale motivo \u00e8 spinto a scrivere, e questo \u00e8 un motivo cos\u00ec profondo che l'aiuter\u00e0 a superare tutti gli ostacoli che trover\u00e0 sulla sua strada per diventare scrittore. \nMarcel Proust, infatti, scrive: \u00abSono giunto a un momento della mia vita o, se si preferisce, mi trovo in quelle circostanze in cui si pu\u00f2 temere che le cose che pi\u00f9 desideravamo dire [\u2026] ma che non abbiamo letto da nessuna parte, che si pu\u00f2 presumere non verranno mai dette se non lo diciamo noi [\u2026] non si possa pi\u00f9, improvvisamente, dirle. Noi ci consideriamo come i depositari, soggetti a scomparire da un momento all'altro, di segreti intellettuali esposti a scomparire con noi. E vorremmo vincere la forza d'inerzia della nostra pigrizia interiore, obbedendo al bel comandamento del Cristo nel Vangelo di san Giovanni: \u2018Lavorate finch\u00e9 avete ancora la luce\u2019\u00bb.\nAlcuni passaggi.\nLimiti della memoria volontaria (inizio del saggio).\n\u00abOgni giorno attribuisco minor valore all'intelligenza. Ogni giorno mi rendo sempre meglio conto che solo indipendentemente da lei lo scrittore pu\u00f2 cogliere nuovamente qualcosa delle sue impressioni, ossia qualcosa di lui stesso e la sola materia dell'arte. Quel che l'intelligenza ci restituisce sotto il nome di passato, non \u00e8 tale [\u2026] quest'inferiorit\u00e0 dell'intelligenza tocca tuttavia all'intelligenza stabilirla. Perch\u00e9, se non merita la suprema corona, essa sola \u00e8 capace di assegnarla. E, se non occupa nella gerarchia delle virt\u00f9 che il secondo posto, solo lei pu\u00f2 proclamare che il primo spetta all'istinto\u00bb. (Da notare l\u2019evidente influenza su queste parole del filosofo Henri Bergson - e della sua distinzione tra istinto ed intelligenza - del quale fu appassionato uditore al Coll\u00e8ge de France di Parigi).\nI grandi libri.\n\u00abNel nostro mondo imperfetto in cui i capolavori artistici non sono che i rottami naufragati di grandi intelligenze\u00bb.\nIl metodo di Sainte-Beuve.\n\u00abPer me la letteratura non \u00e8 distinta o, per lo meno, separabile dal resto dell'uomo e della sua organizzazione\u00bb.\nLa teoria di Proust.\n\u00abUn libro \u00e8 il prodotto di un io diverso da quello che si manifesta nelle nostre abitudini, nella vita sociale, nei nostri vizi\u00bb."}
{"id": "1420296", "revid": "765341", "url": "https://it.wikipedia.org/wiki?curid=1420296", "title": "Czes\u0142aw Niemen", "text": "Nel corso della sua carriera musicale si \u00e8 mosso nell'ambito del rock e della canzone popolare. Inizia negli anni sessanta ispirandosi ai Beatles per esplorare poi, nel corso dei decenni successivi, il rock and roll, il rock psichedelico, il rock progressivo e il jazz-rock, passando anche attraverso la canzone di protesta. Nella seconda met\u00e0 degli anni settanta esplora le potenzialit\u00e0 della musica elettronica realizzando l'album Khatharsis con ampio uso di organo hammond e sintetizzatore Moog. Nel corso degli anni collabora con i Tangerine Dream, Klaus Schulze e Vangelis.\nIn Italia Niemen ha partecipato come musicista al Cantagiro 1970 ed ha collaborato con la cantante Farida.\nNel 1979 vinse il Concorso Intervision della Canzone a Sopot, con la canzone \"Nim przyjdzie wiosna\" (\"La primavera arriver\u00e0\")."}
{"id": "1420297", "revid": "3115", "url": "https://it.wikipedia.org/wiki?curid=1420297", "title": "William Sydney Porter Henry", "text": ""}
{"id": "1420299", "revid": "3115", "url": "https://it.wikipedia.org/wiki?curid=1420299", "title": "William Sydney Porter", "text": ""}
{"id": "1420304", "revid": "399", "url": "https://it.wikipedia.org/wiki?curid=1420304", "title": "Great Rift Valley", "text": ""}
{"id": "1420308", "revid": "15756", "url": "https://it.wikipedia.org/wiki?curid=1420308", "title": "Ernst Ferdinand Sauerbruch", "text": "Biografia.\nStudi e formazione.\nDue anni dopo la sua nascita mor\u00ec il padre e si trasfer\u00ec con la madre a Elberfeld nella casa del nonno materno. Fu proprio il nonno a spingerlo a intraprendere gli studi liceali, che comp\u00ec nel liceo di Elberfeld. Si iscrisse, quindi, alla facolt\u00e0 di Scienze Naturali dell'Universit\u00e0 di Marburgo dove scopr\u00ec la sua vera passione: la medicina.\nFrequent\u00f2 l'universit\u00e0 di medicina di Lipsia, dove grazie all'aiuto del senatore His, medico svizzero, inizi\u00f2 ad appassionarsi di anatomia. Il 26 febbraio 1901 consegu\u00ec l'esame di stato e divenne dottore in medicina.\nRicerca scientifica.\nPrimi anni di attivit\u00e0 medica.\nInizialmente si stabil\u00ec come medico condotto, a titolo di prova e di supplenza, in una piccola localit\u00e0 della Turingia, vicino a Erfurt. Successivamente riusc\u00ec ad ottenere un posto come assistente presso la Casa delle Diaconesse Assiane di Kassel, ma a causa di un malinteso fu costretto a rinunciarvi. Ad Erfurt iniziarono i suoi primi studi sulla gabbia toracica e su un mezzo per trattare il pneumotorace aperto. Qui scrisse il suo primo lavoro scientifico: \"Lesioni intestinali da contusione intestinale\". \nSi dimise dall'ospedale di Erfurt il 1\u00ba gennaio del 1903 e successivamente ottenne lavoro all'Istituto anatomo-patologico dell'ospedale di Berlino-Moabit; qui il professor Langerhans gli consigli\u00f2 di inviare il suo lavoro a due dottori: il professor Naunyn di Strasburgo e il professor Johannes von Mikulicz-Radecki di Breslavia. Grazie al sostegno di quest'ultimo, il 1\u00ba ottobre del 1903, ottenne un posto come medico volontario nella clinica chirurgica universitaria di Breslavia di cui era direttore von Mikulicz.\nQui Sauerbruch ampli\u00f2 e inizi\u00f2 il suo studio per la costruzione di una camera a depressione dove operare efficacemente lo pneumotorace. Il suo primo esperimento fu effettuato su un cane e, vedendo il successo ottenuto, decise di esporre la sua scoperta al professor von Mikulicz. Divenuto ormai celebre, Sauerbruch present\u00f2 la sua invenzione al congresso di chirurgia di Berlino, dove ottenne l'appoggio da tutta l'assemblea medica.\nL'8 giugno 1905 Sauerbruch si abilit\u00f2 come libero docente di chirurgia nell'universit\u00e0 di Breslavia e, dopo la morte del professor von Mikulicz, avvenuta nello stesso anno, entr\u00f2 nella clinica universitaria di Greifswald come assistente medico.\nSebbene i suoi studi sulla camera a depressione fossero apprezzati da tutta la comunit\u00e0 scientifica del tempo, a Greifswald, non ebbe la possibilit\u00e0 di approfondire lo sviluppo e le applicazioni della suddetta macchina.\nIn tale periodo conobbe Ada, nipote del prof. Friedrich Mosler, che divenne sua moglie il 3 gennaio del 1908.\nFu proprio grazie all'intervento del prof. Friedrich Mosler che ebbe la possibilit\u00e0 di lavorare al Policlinico di Marburgo. \nAttivit\u00e0 in Svizzera.\nAnche qui, nonostante la pubblicazione di un'opera: \"\u201cChirurgia della pleura e del mediastino\u201d\" non riusc\u00ec ad occuparsi del suo vero settore scientifico, fino a quando l'8 ottobre del 1910 fu nominato professore ordinario di chirurgia e direttore della clinica chirurgica e del policlinico dell'Ospedale cantonale di Zurigo.\nCominci\u00f2, quindi, uno dei periodi pi\u00f9 belli della sua vita. In Svizzera, infatti, ebbe la possibilit\u00e0 di approfondire i suoi studi e di perfezionare le tecniche operatorie mettendo a punto anche strumenti operatori sempre pi\u00f9 efficienti ottenendo, cos\u00ec, risultati eccezionali che accrebbero a livello internazionale la sua fama, ampliata ulteriormente dalla cura di pazienti illustri come Lenin e il ministro degli esteri russo.\nIntervento ed esperienze nella grande guerra.\nIl tutto termin\u00f2 bruscamente nel 1915, quando a seguito dello scoppio della prima guerra mondiale venne nominato chirurgo consulente del XV Corpo d'Armata e dovette trasferirsi a Strasburgo. \nLa guerra in tutta la sua drammaticit\u00e0 gli offr\u00ec una serie di esperienze sia dal punto di vista medico che da quello umano. Si trov\u00f2, infatti, a curare lesioni traumatiche che spesso comportavano l'amputazione degli arti e ci\u00f2 determin\u00f2 il suo interesse nei confronti di protesi che potessero in qualche modo sostituire l'arto amputato. Svilupp\u00f2 perci\u00f2 tecniche operatorie che permettessero ai muscoli del moncone di essere innestati sulla protesi per attivarla con la loro contrazione. L'efficienza di questa tecnica fu tale che un suo paziente musicista riusc\u00ec con la protesi a continuare a suonare. Nella sua clinica privata ebbe come paziente Costantino, Re di Grecia, che approfitt\u00f2 non solo delle sue cure ma anche della sua facilit\u00e0 di muoversi dalla Svizzera alla Germania per consegnare una missiva al Kaiser Guglielmo II. Divent\u00f2 cos\u00ec rappresentante segreto del Kaiser per consegnare lettere di quest'ultimo al Re di Bulgaria e al Sultano Turco.\nDopo il primo conflitto mondiale.\nAlla fine del primo conflitto mondiale gli fu offerto il posto di ordinario di chirurgia a Monaco di Baviera dove insegn\u00f2 dal 1918 al 1927.\nDopo aver visto la terribile situazione in cui la Germania versava nel periodo post bellico decise di abbandonare l'adorata Svizzera e la sua clinica privata convinto com'era che la sua opera fosse pi\u00f9 necessaria in Germania. Da buon medico non poneva nessuna differenza nel curare il povero o il ricco. Tale concetto fu da lui sempre sottolineato nelle numerose conferenze tenute in tutto il mondo quando gli si chiedeva come si sentisse ad aver curato tanti pazienti illustri. Il suo assistente, Leo Ritter, testimoni\u00f2 di come Sauerbruch avesse curato Anton von Arco (Anton von Padua Alfred Emil Hubert Georg Graf von Arco auf Valley), l'autore del letale attentato contro Kurt Eisner il primo premier repubblicano della Baviera il 21 febbraio del 1919 e di come si fosse rifiutato di consegnarlo alle autorit\u00e0 militari.\nAttivit\u00e0 specialistica e interesse multidisciplinare.\nContinu\u00f2 quindi ad esercitare la sua professione nonostante le difficolt\u00e0 politiche che il paese viveva il quegli anni, maturando esperienze anche in settori non strettamente legati alla chirurgia toracica. Si interess\u00f2 quindi alla cura del Lupus con una dieta privata del sale ottenendo ottimi risultati, alla cura della patologia tiroidea (gozzo) e dell'epilessia, dimostrando come il cosiddetto \u201cMorbo Sacro\u201d non fosse solo legato ad anomalie funzionali, ma anche a lesioni organiche (tumori). Pur essendo, quindi, a ragione considerato specialista in chirurgia toracica il suo interesse fu sempre multidisciplinare.\nNel 1927 il ministro prussiano della cultura gli propose di insegnare chirurgia a Berlino. Sauerbruch accett\u00f2 e nella primavera del 1928 si conged\u00f2 da Monaco di Baviera ed entr\u00f2 nel nuovo incarico a Berlino. Fu invitato in Egitto nella Facolt\u00e0 di medicina e nella Egyptian Medical Association per esporre, in una serie di conferenze, lo sviluppo della chirurgia generale, polmonare e ortopedica.\nNell'era del nazionalsocialismo.\nNel 1934 divenne Consigliere di Stato e fu eletto Rettore della Scuola superiore di educazione fisica di Berlino, dove inizi\u00f2 a frequentare i membri della \u201cSociet\u00e0 del mercoled\u00ec\u201d, fondata nel XVII secolo da Guglielmo von Humboldt allo scopo di offrire ai rappresentanti di molti settori della scienza l'occasione di scambiarsi le proprie idee. Conobbe in questo modo personaggi illustri tra cui gli storici Oncken e Meinecke, il fisico Max Planck, il colonnello generale Ludwig Beck. Lo stesso generale Beck lo introdusse nella cerchia anti-hileriana di Olbricht, Thomas e Oster. Nel 1937 il Fuhrer istitu\u00ec per la prima volta il premio nazionale tedesco per l'Arte e la Scienza da consegnare a tre tedeschi meritevoli e nel settembre dello stesso anno fu invitato a recarsi nell'Opernhaus di Norimberga dove ricevette il terzo premio nazionale ex aequo con il professor August Bier.\nDurante la seconda guerra mondiale dovette recarsi a visitare gli ospedali in Francia, Paesi Bassi e Belgio e grazie a queste opere ricevette la Croce di guerra di prima classe con spade. Durante lo stesso periodo gli fu comunicato che uno dei pi\u00f9 brillanti ufficiali dello Stato Maggiore, il conte Claus Schenk von Stauffenberg, era gravemente ferito ed aveva bisogno di cure urgenti. Il paziente si trovava in una condizione tragica: un proiettile gli era penetrato nella parte posteriore della testa, aveva attraversato un occhio ed era bloccato nella scatola cranica.\nIl conte Claus Schenk von Stauffenberg si rifiut\u00f2 di ricevere delle cure adeguate in quanto impegnato ad organizzare una congiura nei confronti di Hitler. Sauerbruch, comunque, lo convinse a ricevere delle minime cure. Come amico del generale Ludwig Beck e del colonnello Claus Schenk von Stauffenberg, fu certamente vicino agli ambienti della resistenza al nazismo nell'ultimo periodo della guerra, anche se non venne direttamente coinvolto nell'azione che avrebbe dovuto portare all'eliminazione di Adolf Hitler del 20 luglio del 1944 e perci\u00f2 non condannato.\nDopo la seconda guerra mondiale.\nAl termine della seconda guerra mondiale, Berlino come tutta la Germania versava in condizioni pessime. In tale situazione il chirurgo riusc\u00ec a conservare la sua abitazione e a mantenere in gran parte integra la sua famiglia, fatta eccezione per Friedrich, l'unico disperso tra i suoi figli. Tuttavia, durante gli ultimi anni della sua vita ebbe la fortuna di incontrare e di curare il comandante del campo di prigionia della Bassa Sassonia, dove era tenuto prigioniero il figlio. A seguito delle cure, come ringraziamento, il comandante liber\u00f2 il figlio Friedrich.\nSauerbruch mor\u00ec il 2 luglio 1951 a Francoforte sul Meno.\nLasci\u00f2 importanti studi ed osservazioni sulla chirurgia dell'esofago, ma \u00e8 soprattutto alla cura dietetica della tubercolosi polmonare e alla chirurgia toracica che ha legato il suo nome.\nIn questo settore ide\u00f2 anche una camera a depressione per gli interventi sulla pleura e sul polmone.\nLa camera a depressione.\nAi primi anni del \u2018900 uno dei principali limiti della chirurgia era l'impossibilit\u00e0 di operare nel torace senza provocare una condizione patologica quasi sempre mortale definita pneumotorace. Il pneumotorace \u00e8 la situazione che si genera quando si annulla la pressione negativa presente nel cavo pleurico, determinando un quadro clinico di grave difficolt\u00e0 respiratoria e circolatoria. Aprire, quindi, il torace per necessit\u00e0 chirurgiche portava inevitabilmente a tale situazione. Spesso, nella pratica quotidiana, Sauerbruch si trovava a constatare quanto il pneumotorace, legato a cause traumatiche, fosse letale, ma soprattutto intu\u00ec come una tecnica, che potesse evitare il pneumotorace all'apertura della gabbia toracica, avrebbe aperto prospettive terapeutiche straordinarie. Il suo pensiero andava soprattutto alla malattia pi\u00f9 diffusa il quel periodo: la tubercolosi. Con questa prospettiva si trasfer\u00ec a Breslavia presso la clinica universitaria diretta dal professor von Mikulicz, dove ebbe la giusta intuizione per risolvere questo problema. Pens\u00f2 che, se fosse riuscito a creare intorno al campo operatorio un ambiente in cui la pressione fosse uguale a quella del cavo pleurico, avrebbe potuto aprire il torace senza determinare il pneumotorace. Con l'aiuto di due tecnici in una cantina della clinica costru\u00ec la prima rudimentale camera a depressione che speriment\u00f2 sugli animali e, quando convinse della bont\u00e0 del suo progetto il professore von Mikulicz, cominci\u00f2 a sviluppare il prototipo definitivo. Perfezion\u00f2 cos\u00ec una camera, in cui potessero operare il chirurgo con un assistente, dotata di una valvola cos\u00ec precisa che la pressione al suo interno poteva essere regolata nell'ordine del mmHg. La camera a depressione era dunque una realt\u00e0."}
{"id": "1420310", "revid": "95178", "url": "https://it.wikipedia.org/wiki?curid=1420310", "title": "Giovanni Francesco di Palma", "text": ""}
{"id": "1420311", "revid": "6923", "url": "https://it.wikipedia.org/wiki?curid=1420311", "title": "Aeroporti Holding", "text": "La \nAeroporti Holding S.r.l. \u00e8 una societ\u00e0 d'investimento operante nel settore della gestione degli aeroporti regionali.\nStoria.\nIl 1\u00ba agosto 2003 vince il bando emesso dai comuni e dalle camere di commercio di Firenze e Prato, sulla privatizzazione del 29%, poi salito al 29,9%, della societ\u00e0 che gestisce l'Aeroporto Amerigo Vespucci di Firenze.\nNel 2006 vince il bando emesso da enti pubblici, sulla privatizzazione del 5%, poi salito al 7,21%, della societ\u00e0 che gestisce l'Aeroporto Guglielmo Marconi di Bologna.\nSempre nel 2006 \u00e8 salita al 31% di Aeroporto di Firenze S.p.A. (Adf), acquistando la rimanente quota (1,13%) rimasta al comune di Prato dopo il bando del 2003. Avendo superato il 30% di una societ\u00e0 quotata in borsa, Aeroporti Holding ha dovuto, secondo regolamento, lanciare un'OPA, andata poi, secondo le previsioni, fallita.\nIn seguito \u00e8 salita al 7% nell'Aeroporto Guglielmo Marconi."}
{"id": "1420314", "revid": "767487", "url": "https://it.wikipedia.org/wiki?curid=1420314", "title": "Scapino", "text": "Lo scapino \u00e8 una maschera della commedia dell'arte, derivata da Brighella, a cui rassomiglia.\nRappresenta il servitore imbroglione, furbissimo e vigliacco: il nome di Scapino, originariamente detto \"Scappino\", deriva infatti dal verbo \"scappare\", e indica l'abitudine costante del personaggio a scegliere la fuga come soluzione pi\u00f9 semplice e sbrigativa in ogni caso di pericolo. Con tale nome appare gi\u00e0 nel dramma \"Don Gastone di Moncada\" di Giacinto Andrea Cicognini, scritto nella prima met\u00e0 del Seicento. Il personaggio di Cicognini presenta delle caratteristiche proprie, prese in parte dal servo \"gracioso\" della commedia spagnola, poich\u00e9 non \u00e8 tanto vigliacco nemmeno tanto furbo quanto l'omonima maschera.\nPresentato in Francia nel Seicento dal celebre attore comico Francesco Gabrielli, Scapino, con la sua scattante vivacit\u00e0, conquist\u00f2 subito il gusto dei parigini. Moli\u00e8re lo prese a modello per la commedia \"Les Fourberies de Scapin\" (\"Le furberie di Scapino\", del 1671), e rinnov\u00f2 il carattere della maschera, arricchendolo di una pi\u00f9 raffinata furberia e di una fantasia inesauribile.\nIl costume di Scapino, che fino alla prima met\u00e0 del Seicento fu quello tradizionale degli Zanni, divenne poi simile a quello di Brighella, a righe verdi e bianche con alamari neri. \u00c8 spesso rappresentato nell'atto di suonare: sebbene appartenga alla schiera di maschere dei servitori, il Gabrielli era un valente musicista e connot\u00f2 in tal modo anche la sua maschera."}
{"id": "1420315", "revid": "1335066", "url": "https://it.wikipedia.org/wiki?curid=1420315", "title": "Sintonia (azienda)", "text": "Sintonia S.p.A \u00e8 la subholding finanziaria, controllata dalla holding Edizione della famiglia Benetton, che si occupa principalmente di infrastrutture e servizi per la mobilit\u00e0 e la comunicazione.\nStoria.\nDopo la ristrutturazione del gruppo avvenuta nella seconda met\u00e0 del 2007, la previgente \"Sintonia S.p.A.\" risultava essere una delle due holding controllate dalla famiglia Benetton attraverso la societ\u00e0 in accomandita per azioni \"Ragione di Gilberto Benetton &amp; C S.a.p.a.\". Nel frattempo la famiglia aveva creato nel 2009 una societ\u00e0 anonima di diritto lussemburghese (Sintonia SA), con lo stesso nome della societ\u00e0 italiana (Sintonia spa). Il motivo della creazione di una societ\u00e0 di diritto lussemburghese fu in quanto occorreva attirare fondi esteri.\nDal 1\u00ba gennaio 2009, Sintonia S.p.A. ed Edizione Holding S.p.A. sono state incorporate in Ragione S.A.P.A., che si \u00e8 poi trasformata in Edizione srl.\nSuccessivamente, il 27 giugno 2012 Sintonia S.A. fu riportata in Italia, con sede a Treviso. Sintonia spa (ex Sintonia SA) \u00e8 controllata al 100% da Edizione srl.\nSi \u00e8 ritornati a parlare della vecchia Sintonia SA in occasione del disastro del crollo del viadotto Polcevera di Genova nell'agosto 2018 perch\u00e9 i Benetton hanno tenuto a chiarire che la societ\u00e0 lussemburghese era stata portata in Italia gi\u00e0 dal 2012. Infatti, tra la holding Edizione srl e Atlantia spa (che controlla Autostrade per l'Italia spa) c'\u00e8 la subholding Sintonia spa (la ex Sintonia SA).\nPortafoglio partecipazioni.\nPrima della trasformazione e trasferimento in Italia Sintonia S.A. possedeva:\nSintonia spa controlla:\nSport:"}
{"id": "1420320", "revid": "767487", "url": "https://it.wikipedia.org/wiki?curid=1420320", "title": "Parvis Notre-Dame - place Jean-Paul-II", "text": "La piazza di Notre-Dame (in francese \"place de Notre-Dame\") \u00e8 una piazza di Parigi, situata sull'\u00cele de la Cit\u00e9, nel cuore della citt\u00e0.\nDal 3 settembre 2006 la piazza del sagrato \u00e8 stata dedicata a Papa Giovanni Paolo II e rinominata \u00abparvis Notre-Dame - place Jean Paul II\u00bb.\nMonumenti e musei che si affacciano su di essa sono:\nAl centro della piazza c'\u00e8 il \"Point z\u00e9ro\", punto da cui si misurano tutte le distanze riferite a Parigi."}
{"id": "1420325", "revid": "107831", "url": "https://it.wikipedia.org/wiki?curid=1420325", "title": "Bouches-du-Rhone", "text": ""}
{"id": "1420327", "revid": "31886", "url": "https://it.wikipedia.org/wiki?curid=1420327", "title": "Subcontratto", "text": "Il subcontratto (o contratto derivato) \u00e8 il contratto con il quale la parte di un contratto ad effetti attuali (si tratta perlopi\u00f9 di contratti di durata, quali il mandato, la locazione, il deposito, il comodato) reimpiega questa sua posizione in un nuovo, distinto, ma collegato negozio, con la caratteristica che tale secondo subordinato negozio realizza la stessa operazione economica del primo negozio principale, ma a parti invertite.\nPer esempio il conduttore del primo contratto diviene (sub) locatore del secondo, il depositario diviene (sub) comodante, il mandatario (sub) mandante e cos\u00ec via.\nIl subcontratto non trova nel codice civile una sua specifica disciplina: esso \u00e8 stato enucleato dalla dottrina a partire da singole norme proprie che regolano taluni subcontratti.\nFacciamo un esempio: Tizio d\u00e0 in locazione a Caio un appartamento. Caio potrebbe affittare tutto l'appartamento (sublocazione totale) o una o pi\u00f9 stanze (sublocazione parziale) a terzi, e in questo modo ripagarsi in tutto o in parte l'affitto, o trarne un guadagno.\nSta in ci\u00f2, per lui, la convenienza economica del subcontratto.\nIl subcontratto \u00e8 un contratto derivato in quanto strettamente dipendente da quello originario, dal cui contenuto differisce generalmente in uno o pi\u00f9 elementi (prezzo pattuito, durata dell'obbligo ecc.). In questo scarto si rinviene la convenienza per uno dei soggetti originari del contratto di adire a questa procedura, mediante la quale, ad esempio, se Tizio concede in locazione un appartamento a Caio, a quest'ultimo pu\u00f2 convenire concederlo in sublocazione a Sempronio (sempre se nel contratto originario \u00e8 concesso il diritto di sublocazione). Il carattere derivato del subcontratto incide anche sulla sua validit\u00e0, in quanto cessa i suoi effetti qualora il contratto originario venga meno per un qualsiasi motivo.\nSi differenzia dall'istituto della cessione del contratto in quanto il subcontrattista non subentra ad uno dei soggetti originari del contratto stesso, che resta immutato in tutti i suoi aspetti.\nNel codice civile italiano trova specifica regolamentazione nelle sue sottospecie. In particolare:"}
{"id": "1420329", "revid": "6923", "url": "https://it.wikipedia.org/wiki?curid=1420329", "title": "H\u00f4tel-Dieu (Parigi)", "text": "L'H\u00f4tel-Dieu di Parigi, fondato nel 651 da san Landerico, vescovo di Parigi, \u00e8 il pi\u00f9 antico ospedale della capitale francese e uno dei pi\u00f9 antichi ancora in attivit\u00e0. Simbolo della carit\u00e0 e dell'ospitalit\u00e0, rimase il solo ospedale di Parigi fino al Rinascimento.\nStoria.\nIn questo prestigioso ospedale inizi\u00f2 la sua carriera Jean-Nicolas Corvisart des Marets, padre della moderna cardiologia.\nL'edificio sorge sull'\u00cele de la Cit\u00e9, al lato nord della Piazza di Notre-Dame. Fu eretto tra il 1866 e il 1878 dall'architetto \u00c9mile Jacques Gilbert, coadiuvato da genero Arthur-Stanislas Diete, e prese subito la funzione di orfanotrofio. Questo edificio ne sostituiva uno precedente del XVII secolo, che per\u00f2 si estendeva attraverso l'isola, su entrambe le rive della Senna. Fu demolito nel 1800 a seguito delle grandi trasformazioni volute dal barone Haussmann. Fu qui che nel 1944 la polizia municipale tenne testa ai tedeschi.\nL'H\u00f4tel-Dieu \u00e8 tuttora un ospedale e fa parte del consorzio di ospedali universitari \"Assistance Publique - H\u00f4pitaux de Paris\"."}
{"id": "1420330", "revid": "132266", "url": "https://it.wikipedia.org/wiki?curid=1420330", "title": "Azienda di Stato per i Servizi Telefonici", "text": ""}
{"id": "1420334", "revid": "287204", "url": "https://it.wikipedia.org/wiki?curid=1420334", "title": "Crypte arch\u00e9ologique", "text": "La Crypte arch\u00e9ologique \u00e8 costituita dai numerosi resti degli edifici gallo-romani, conservati a Parigi sull'\u00cele de la Cit\u00e9.\nLa cripta si estende per 120 metri sotto la Piazza di Notre-Dame. Nella cripta si trovano anche le tracce del sofisticato impianto di riscaldamento sotterraneo in un edificio dell\u2019antica Lutezia (nome della citt\u00e0 romana corrispondente all\u2019attuale Parigi).\nDescrizione.\nLa crypte mostra numerose vestigia ancora presenti nel lato meridionale dell'\u00eele de la Cit\u00e9, cuore storico di Parigi:"}
{"id": "1420336", "revid": "196390", "url": "https://it.wikipedia.org/wiki?curid=1420336", "title": "Echinopsis silvestrii", "text": ""}
{"id": "1420337", "revid": "167080", "url": "https://it.wikipedia.org/wiki?curid=1420337", "title": "Rendimento termodinamico", "text": ""}
{"id": "1420339", "revid": "1444886", "url": "https://it.wikipedia.org/wiki?curid=1420339", "title": "Novovorone\u017e", "text": "Novovorone\u017e (anche traslitterata come \"Novovoronezh\") \u00e8 una citt\u00e0 della Russia europea sudoccidentale, situata nell'Oblast' di Vorone\u017e, 55 km a sud del capoluogo, sul fiume Don.\nFondata nel 1958 come \"Novovorone\u017eskij\" durante la costruzione di una centrale nucleare, divenne poi citt\u00e0 nel 1987, ora ospita la Centrale nucleare di Novovorone\u017e e la Centrale nucleare di Novovorone\u017e 2,\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1420341", "revid": "287204", "url": "https://it.wikipedia.org/wiki?curid=1420341", "title": "Novovoronez", "text": ""}
{"id": "1420342", "revid": "80339", "url": "https://it.wikipedia.org/wiki?curid=1420342", "title": "Novovoronezh", "text": ""}
{"id": "1420344", "revid": "486946", "url": "https://it.wikipedia.org/wiki?curid=1420344", "title": "Fox USA", "text": ""}
{"id": "1420345", "revid": "1318658", "url": "https://it.wikipedia.org/wiki?curid=1420345", "title": "\u00cele Saint-Louis", "text": "L'\u00cele Saint-Louis si trova nel IV \"arrondissement\" di Parigi, ed \u00e8 la pi\u00f9 piccola delle due isole naturali della Senna (Area: 0,11\u00a0km\u00b2).\nI suoi principali monumenti sono: \nL'isola \u00e8 affiancata all'\u00cele de la Cit\u00e9.\nL'\u00cele Saint-Louis \u00e8 connessa al resto della citt\u00e0 di Parigi tramite quattro ponti su entrambe le rive del fiume, ed all'\u00cele de la Cit\u00e9 tramite il Pont Saint-Louis.\nL'isola si trova nel IV \"arrondissement\" e conta una popolazione di abitanti.\nStoria.\nUno dei primi esempi di pianificazione urbana, l'isola come appare oggi \u00e8 frutto di una serie di restauri databili al XVII secolo ed ai regni di Enrico IV e Luigi XIII. Oasi pacifica, lontana dal rumoroso centro di Parigi, l'isola ha ancora oggi strade strette e ad un solo senso, senza stazioni della metropolitana e con sole due fermate di autobus. Gran parte dell'isola \u00e8 residenziale, ma vi trovano posto anche ristoranti, hotel, negozi, caff\u00e8 e gelaterie a livello della strada, oltre ad una chiesa di notevoli dimensioni.\nL'\u00cele Saint-Louis, un elegante sobborgo, inizialmente composta da due isolette naturali della Senna - l'Ile Notre Dame (la pi\u00f9 grande delle due) e l'Ile aux Vaches (un'isoletta usata per il pascolo) - vennero unite nel 1614. L'\u00cele Saint-Louis venne cos\u00ec rinominata in onore di san Luigi IX, re di Francia del XIII secolo.\nAll'inizio del XVII secolo, ad ogni modo, l'isola venne dedicata al santo re di Francia da Luigi XIII, suo discendente ed omonimo che, assieme alla regina madre Maria de Medici, decise di dare l'avvio ad una risistemazione su vasta scala dell'isola e dei suoi edifici principali, sfruttando il lavoro gi\u00e0 compiuto dal padre Enrico IV nella trasformazione delle due isolette.\nL'architetto incaricato dell'opera fu Christophe Marie, il quale in riconoscimento dell'ottima opera compiuta ottenne il permesso di costruirsi in loco un'elegante residenza. Seguendo il suo esempio, ricchi uomini d'affari e politici iniziarono a comprarvi delle abitazioni. Marie si mise dunque in affari con altri due costruttori, Lugles Poulletier e Fran\u00e7ois Le Regrattier, e si serv\u00ec di Louis Le Vau come architetto. Nel 1614 venne definitivamente riempito il fossato che divideva le due isolette e tra il 1620 ed il 1650 iniziarono ad essere costruite le prime abitazioni. Questo progetto, rivoluzionario per l'epoca, fu un vero successo per la citt\u00e0 di Parigi. Le nuove strade costruite vennero mantenute perpendicolari all'asse centrale e per ridurre il rischio di incendi, i tetti vennero realizzati con coperture in beole anzich\u00e9 legno e coppi.\nPer la prima volta, inoltre, la maggior parte delle finestre e i balconi vennero orientati all'esterno, verso le rive del fiume che offrivano una visuale inappagabile. I cortili interni apparvero perci\u00f2 perlopi\u00f9 stretti e i giardini quasi inesistenti, costringendo quindi i proprietari a sbizzarrirsi in ricchissimi interni. La maggior parte delle facciate delle case vennero mantenute sobrie, pur non mancando mascheroni decorativi, statue e balconi in ferro battuto.\nNel 1622 vi venne eretto il primo luogo di culto, la chiesa di Saint-Louis-en-l'\u00cele, disegnata da Fran\u00e7ois Le Vau, caratterizzata da interni strabilianti; con uno stile interno barocco che contrasta fortemente con la sobriet\u00e0 degli esterni."}
{"id": "1420352", "revid": "1318658", "url": "https://it.wikipedia.org/wiki?curid=1420352", "title": "Chiesa di Saint-Louis-en-l'\u00cele", "text": "La chiesa di San Luigi sull'Isola (in francese: \"\u00e9glise Saint-Louis-en-l'\u00cele\") \u00e8 un luogo di culto cattolico situato nel IV \"arrondissement\" di Parigi, sull'\u00cele Saint-Louis.\nStoria.\nLa prima chiesa.\nDopo il riordino urbanistico dell'isola voluto nel 1614 da Luigi XIII di Francia, gli abitanti dell'isola facevano parte della parrocchia della vicina chiesa dei Santi Gervasio e Protasio, sulla sponda destra della Senna.\nNel 1623, gli abitanti dell'isola fecero richiesta al capitolo di Notre-Dame per avere un luogo di culto sull'isola stessa, e venne costruita una piccola cappella che presto divenne parrocchia a s\u00e9 col nome di \"Notre-Dame-en-l'\u00cele\" (in italiano: \"Nostra Signora sull'Isola\") che poi fu mutato in \"Saint-Louis-en-l'\u00cele\" a partire dal 1634. La chiesa aveva la facciata sulla strada principale dell'isola, con l'abside rivolta verso sud, e nei suoi pressi sorgeva un piccolo cimitero.\nLa costruzione della nuova chiesa.\nA causa del rapido aumento della popolazione dell'isola, nel dicembre 1642 venne demolita la cappella di san Luigi, ormai troppo piccola, per costruire al suo posto una chiesa pi\u00f9 grande.\nTuttavia, per mancanza di fondi, i lavori non furono cominciati che nel 1656. Il progetto fu affidato a Louis Fran\u00e7ois Le Vau, che decise di cambiare l'orientamento della chiesa portandone l'abside verso est a discapito del cimitero che sorgeva accanto alla cappella e, quindi, facendola diventare parallela alla strada.\nLa prima pietra della chiesa venne posata il 1\u00ba ottobre 1664 alla presenza del cardinale Louis-Antoine de Noailles e dell'arcivescovo di Parigi Hardouin de P\u00e9r\u00e9fixe de Beaumont e i lavori continuarono sotto la direzione di Le Vau sino alla sua morte nel 1676, quando la direzione dei lavori pass\u00f2 nelle mani dell'architetto Gabriel Le Duc, che progett\u00f2 il coro. Quando Le Duc mor\u00ec nel 1702, gli subentr\u00f2 Pierre Bullet che port\u00f2 la chiesa a compimento soltanto nel 1726.\nLa chiesa fu solennemente consacrata il 14 luglio 1726 dal vescovo di Grenoble Jean de Caulet.\nPeriodo rivoluzionario.\nNel 1785, il parroco di Saint-Louis Corentin Coroller ader\u00ec alla Costituzione civile del clero ma, nonostante questo, la chiesa venne chiusa nel 1791.\nLa chiesa venne saccheggiata, spogliata di tutti gli arredi che aveva e i metalli inviati alla Zecca; si salvarono soltanto le due statue del transetto raffiguranti \"Santa Genoveffa\" e la \"Madonna\", trasformate rispettivamente in statue della \"libert\u00e0\" e \"uguaglianza\". L'edificio divenne prima deposito di libri confiscati (in francese: \"d\u00e9p\u00f4t litt\u00e9raire\"), poi, nel 1798, fu venduto dallo stato ad un privato che permise al parroco Coroller, che nel 1795 aveva ritratto il suo giuramento alla Costituzione civile del clero, di celebrarvi clandestinamente.\nNella chiesa celebr\u00f2 messa il 10 marzo 1805 papa Pio VII; per l'occasione, per coprire i danni della rivoluzione, le pareti vennero rivestite con ricchi arazzi provenienti dalla Manifattura dei Gobelins.\nLa chiesa venne riacquistata dal comune di Parigi nel 1817 e riaperta al culto. Rimase parroco di Saint-Louis Coroller sino al maggio del 1821.\nPeriodo contemporaneo.\nFra il 1864 e il 1888, ovvero data della sua morte, fu parroco di Saint-Louis Louis-Auguste Napoleone Bossuet, nipote del vescovo e teologo Jacques B\u00e9nigne Bossuet. Il parroco si occup\u00f2 dell'abbellimento della chiesa e vendette la sua grande biblioteca di libri antichi per ricavare i fondi necessari per la realizzazione di addobbi e l'acquisto di opere d'arte.\nLo stesso parroco decise di acquistare un organo a canne per la chiesa che, a causa dell'incuria e del non utilizzo, \u00e8 stato sostituito nel 2005 da un nuovo strumento donato dalla citt\u00e0 di Parigi.\nLa chiesa \u00e8 stata dichiarata il 20 maggio 1915 monumento storico di Francia e, ogni anno, vi si tengono concerti di musica classica.\nDescrizione.\nEsterno.\nLa chiesa di Saint-Louis-en-l'\u00cele non ha facciata: il suo orientamento, infatti, non \u00e8 perpendicolare, ma parallelo a Rue Saint-Louis en l'Ile, la strada su cui si affaccia.\nL'ingresso alla chiesa, quindi, \u00e8 dalla navata sinistra, ed \u00e8 costituito da un semplice portale in pietra privo di decorazioni. Alla sua destra si eleva il piccolo campanile in blocchi di pietra terminante con un'alta cuspide piramidale. Questo campanile, alto 30 metri, fu costruito nel 1740 dopo che quello precedente, posto all'incrocio del transetto con la navata e il coro, era stato colpito da un fulmine.\nLe fiancate esterne della chiesa sono prive di decorazione e sono costituite da un'alternanza di grandi finestre e lesene in bugnato.\nInterno.\nL'interno della chiesa \u00e8 a croce latina con transetto posto a met\u00e0 della chiesa. La navata centrale \u00e8 affiancata da due navate laterali che continuano oltre il transetto e cingono anche il coro (architettura) ricongiungendosi dietro l'altar maggiore come a formare un deambulatorio lungo il quale si aprono nove cappelle laterali.\nTutte le volte della chiesa (a botte per navata centrale, transetto e coro, a crociera per le navate laterali) sono spoglie e decorate con semplici dorature lungo i bordi ad eccezione per la volta della piatta abside, decorata con mosaici floreali su sfondo dorato, e la cupola affrescata, al centro della quale si trova lo stemma del re di Francia circondato dal collare dell'Ordine dello Spirito Santo.\nSulle due pareti fondali del transetto si trovano due altari gemelli in marmo scuro con dorature. Essi accolgono le statue in stucco bianco raffiguranti la \"Madonna col Bambino\" (transetto di destra) e \"Santa Genoveffa\" (transetto di sinistra), opere di Fran\u00e7ois Ladatte che le realizz\u00f2 per la chiesa nel 1714. Al centro della navata centrale, inoltre, si trova un'altra statua, raffigurante \"San Luigi di Francia\". Sui pilatri delle navate laterali, invece, vi sono dodici dipinti raffiguranti gli \"Apostoli\". Nel battistero, si trovano otto pannelli dipinti di scuola fiamminga realizzati nel XV secolo.\nLe vetrate policrome della chiesa furono realizzate fra il 1842 e il 1844 da Jean-Louis Bezard e Joseph Vign\u00e9, quelle del coro seguendo i cartoni di Pierre Jollivet.\nOrgani a canne.\nNella chiesa si trovano due organi a canne.\nLo strumento principale \u00e8 situato sulla cantoria marmorea in controfacciata, e venne costruito nel 2005 dall'organaro Bernard Aubertin ispirandosi agli strumenti barocchi. Ha un totale di 51 registri suddivisi fra le tre tastiere di 56 note ciascuna e la pedaliera di 30; \u00e8 a trasmissione meccanica integrale.\nNella prima cappella radiale di sinistra, si trova il secondo organo della chiesa, costruito nel 1965 da Gutschenritter. Lo strumento ha due tastiere di 56 note ciascuna ed una pedaliera di 30, per un totale di 20 registri."}
{"id": "1420353", "revid": "729019", "url": "https://it.wikipedia.org/wiki?curid=1420353", "title": "Vandenberg Space Force Base", "text": "La Vandenberg Space Force Base \u00e8 una base aerea situata vicino a Lompoc nella contea di Santa Barbara, California, negli Stati Uniti d'America, divenuta successivamente un poligono per il lancio di satelliti e missili balistici che vengono lanciati verso l'atollo Kwajalein nell'Oceano Pacifico.\nIl poligono di lancio per i missili a breve gittata \u00e8 disposto lungo la costa e risulta orientato grosso modo in senso nord-ovest. Verso occidente si estende il poligono per missili intercontinentali, il quale \u00e8 suddiviso in due aree. Una \u00e8 per la prova di missili balistici a breve e medio raggio (oltre ), l'altra, orientata in direzione sud, viene utilizzata per il lancio di satelliti artificiali su orbite polari.\nLa base, essendo militare, \u00e8 inoltre riservata a tutti i lanci coperti da segreto.\nStoria.\nUnited States Army.\nCamp Cooke (1941\u20131953).\nA marzo 1941 l'esercito statunitense acquis\u00ec circa di terreni in California tra Lompoc e Santa Maria per l'addestramento della fanteria e delle truppe corazzate. La maggior parte dei terreni fu acquistato, e altre porzioni furono invece ottenute tramite affitti, permessi o espropri. L'area, che comprendeva bassopiani circondati da colline e diversi canyon, trovandosi relativamente distante da aree popolate, fu giudicata ideale per svolgere diversi tipi di addestramento.\nLa costruzione di una base dell'esercito inizi\u00f2 nel settembre 1941, e anche se erano necessari ancora diversi mesi per completarla, la base venne attivata il 5 ottobre 1941, con il nome di Camp Cooke, in onore del Generale Philip St. George Cooke.\nIl Generale Cooke fu un ufficiale della cavalleria, la cui carriera militare dur\u00f2 quasi met\u00e0 secolo, dal diploma da West Point nel 1827 fino al pensionamento nel 1873. Partecip\u00f2 alla guerra Messico-Stati Uniti, alle guerre indiane, alla guerra di secessione americana. Nativo della Virginia, Cooke rimase leale all'Unione, durante la guerra civile. Una delle sue maggiori imprese fu durante la guerra con il Messico, quando guid\u00f2 con il grado di colonnello il battaglione mormone dal Missouri alla California.\nAnche se la costruzione di Camp Cooke continu\u00f2 durante il 1942, a febbraio e marzo del 1942 la 5th Armored Division inizi\u00f2 le esercitazioni. Da allora fino al termine della guerra, altre divisioni corazzate e di fanteria si addestrarono prima di essere inviate in servizio attivo oltreoceano.\nDurante il periodo della guerra, la quinta, la sesta, l'undicesima e la ventesima divisione corazzata, e la 86ma e 97ma divisione fanteria erano di stanza a Camp Cooke. Inoltre, venivano addestrati artiglieri contraerei, genieri e unit\u00e0 ospedaliere.\nMentre la guerra continuava, qui vennero tenuti prigionieri di guerra tedeschi e italiani (questi ultimi organizzati in Italian Service Units).\nNel 1946 venne costruito un carcere militare di massima sicurezza per l'esercito, dove furono detenuti militari appartenenti all'esercito. \nDall'agosto 1950 a febbraio 1953, Camp Cooke fu impiegato come base di addestramento per le unit\u00e0 destinate al combattimento in Corea. La base venne disattivata nel 1953. \nIl carcere militare venne trasferito al Federal Bureau of Prisons che lo impieg\u00f2 per i detenuti civili nell'agosto 1959. Attualmente \u00e8 noto come \"Penitenziario di Lompoc\".\nUnited States Air Force.\nCooke Air Force Base.\nCon l'avvento dell'era missilistica negli anni '50, si ebbe la necessit\u00e0 urgente di un sito di addestramento che potesse essere anche impiegato come la prima base missilistica statunitense. Nel gennaio 1956 venne creato un comitato di selezione che esamin\u00f2 pi\u00f9 di 200 siti potenziali prima di scegliere Camp Cooke. I motivi della scelta furono essenzialmente gli stessi per cui venne creato, tra cui le sue dimensioni, la lontananza da aree altamente popolate e un clima mite. La posizione permetteva il lancio di missili verso l'oceano Pacifico senza che sorvolassero centri popolati, e il lancio di satelliti in orbita polare verso il polo sud senza che sorvolassero terre emerse.\nNel settembre 1956, l'allora segretario all'aviazione Donald Quarles accett\u00f2 la raccomandazione del comitato. Qualche settimana dopo, il 16 novembre 1956, il segretario della difesa Charles Erwin Wilson trasfer\u00ec i gestiti dall'esercito all'aeronautica militare statunitense perch\u00e9 fossero impiegati come base missilistica e di addestramento. \nNel giugno 1957, la base venne rinominata Cooke Air Force Base e il 21 giugno venne trasferita all'aeronautica. Inizialmente serviva come sito di addestramento per i missili PGM-17 Thor, SM-65 Atlas e HGM-25A Titan I e ospitava una struttura operativa di emergenza per l'ICBM Atlas.\nPer rendere operativa la base, il 15 aprile 1957 venne attivato il 392\u00b0 air base group, in sostituzione del 6591\u00b0 Support Squadron. Il 392\u00b0 venne assegnato al 704th Strategic Missile Wing, che fu attivato il 1 luglio 1957. Questo fu il primo stormo missilistico dell'aeronautica statunitense. Il 16 luglio venne trasferito alla base Cooke la 1st Missile Division, attivata tre mesi prima a Inglewood in California. La prima divisione venne assegnata alla \"Air Force Ballistic Missile Division\" (AFBMD) a Inglewood, che a sua volta faceva parte dell\"Air Research and Development Command\" (ARDC) della Andrews Air Force Base nel Maryland\nIl lancio del satellite Sputnik 1 il 4 ottobre 1957, seguito un mese dopo dal satellite Sputnik 2, che trasportava la cagnolina Laika, ebbe implicazioni militari e caus\u00f2 una immediata accelerazione del programma missilistico dell'aeronautica statunitense. L'effetto fu quello di autorizzare da parte del dipartimento della difesa statunitense il lancio di missili balistici in tempo di pace dalla base di Cooke. L'aeronautica statunitense trasfer\u00ec il 1 gennaio 1958 la gestione dalla base Cooke dalla ARDC allo Strategic Air Command (SAC). Con questa riorganizzazione la ARDC mantenne la responsabilit\u00e0 per l'attivazione del sito e le attivit\u00e0 di ricerca e sviluppo dei missili balistici, che in precedenza erano gestite dalla AFBMD. I lanci spaziali vennero gestiti dal SAC, e prevalentemente dall'ARDC. La condivisione delle missioni permise ai due comandi di creare un buon rapporto di collaborazione che dur\u00f2 35 anni.\nIl 12 febbraio 1958, il dipartimento della difesa trasfer\u00ec la gestione del PGM-19 Jupiter dal dipartimento dell'esercito all'aeronautica. I quartier generali dello \"Strategic Air Command\" trasferirono l'864\u00ba squadrone missilistico strategico (IRBM Jupiter) da Huntsville alla base area Cooke. Nell'aprile 1958 nella base di Cooke fu attivato il 576\u00ba squadrone missilistico strategico (ICBM Atlas), il primo squadrone SAC a gestire il lancio di missili ICBM. A luglio dello stesso anno inizi\u00f2 la costruzione di un \"Operational System Test Facility\" (OSFT) per l'ICBM Titan I, il prototipo delle successive \"Launch Control Facilities\", costituito da un silo con un sollevatore per far fuoriuscire il missile prima del lancio e il relativo equipaggiamento. Il primo missile IRBM \"Thor\" giunse a Cooke nell'agosto del 1958.\nIl 1 gennaio 1958 al tenente generale David Wade fu affidato il comando della 1\u00aa divisione missilistica, la prima unit\u00e0 missilistica operativa dell'aeronautica. Il suo incarico consisteva nel mantenere le capacit\u00e0 operative dei missili ICBM e istituire un addestramento per la preparazione degli addetti al lancio dei missili. Wade si impegn\u00f2 per lo sviluppo dei sistemi satellitari Corona, del \"Satellite and Missile Observation System\" (SAMOS) e del \"Missile Defense Alarm System\" (MIDAS)\nEspansione della base.\nLa parte meridionale della base Cooke (precedentemente Camp Cooke), che si estendeva per , fu trasferita alla marina statunitense a maggio 1958. La marina stava creando un poligono missilistico per l'area del Pacifico (\"Pacific Missile Range\") con quartier generale a Point Mugu, e installazioni lungo la costa della California e in diverse isole nel Pacifico. I terreni acquisiti vennero rinominati in \"Naval Missile Facility\" di Point Arguello e divennero un centro primario per le operazioni di \"sange safety\" per tutti i lanci missilistici e satellitari nell'area del Pacifico.\nIl 16 novembre 1963, il segretario della difesa Robert S. McNamara ristruttur\u00f2 la gestione delle basi missilistiche da parte del dipartimento della difesa.Di conseguenza la marina trasfer\u00ec molte sezioni della \"Pacific Missile Range\", tra cui l'installazione di Point Arguello, all'aeronautica.\nL'aeronautica assunse il controllo e la responsabilit\u00e0 della \"range safety\" missilistica della base e di gran parte dell'oceano Pacifico. Quest'area geografica venne rinominata \"Air Force Western Test Range\". Il nome rimase fino al 1979 quando fu cambiato in \"Western Test Range\".\nIl 1 marzo 1966 ci fu l'ultima acquisizione di terreni, dopo che l'aeronautica progett\u00f2 di costruire il Complesso di lancio 6 per il programma Manned Orbiting Laboratory. Con questa espansione, la base raggiunse le dimensioni odierne di , che la rendono la terza base per grandezza degli Stati Uniti, dopo la Eglin Air Force Base in Florida e la Edwards Air Force Base in California.\nVandenberg Air Force Base.\nIl 4 ottobre 1958, la Cooke Air Force Base venne rinominata Vandenberg Air Force Base, in onore al Generale Hoyt Vandenberg, il secondo Chief of Staff dell'aeronautica statunitense.\nTest dei missili balistici.\nPGM-17 Thor.\nIl 15 dicembre 1958 venne lanciato con successo il primo missile dalla base Vandenberg, un PGM-17 Thor, di tipo IRBM. Il lancio venne effettuato da personale della 1\u00aa divisione missilistica. Il 16 aprile dell'anno seguente venne lanciato con successo un missile IRBM \"Thor\" da parte di personale della Royal Air Force. Nell'ambito del project Emily, i missili a medio raggio \"Thor\" vennero schierati nel Regno Unito.\nIl 22 aprile 1960 fu completato l'addestramento del quarto e ultimo squadrone inglese per l'impiego del missile \"Thor\".\nSM-65 Atlas.\nIl 16 ottobre 1959 inizi\u00f2 la costruzione del primo sito di lancio (indicato con 576A-1) per il missile \"Atlas\", e il primo missile balistico intercontinentale \"Atlas-D\" fu consegnato al 576\u00ba squadrone missilistico strategico il 18 febbraio dello stesso anno. Il primo \"Atlas-D\" venne lanciato il 9 settembre e a seguito al successo, il General Thomas S. Power, a capo dello Strategic Air Command (CINCSAC), dichiar\u00f2 il missile ICBM \"Atlas\" operativo. \nAd aprile 1960 fu lanciato un missile \"Atlas-D\" da un sito di lancio detto \"coffin-type\", indicato con la sigla 576B-2. Quest'ultimo sito rappresentava il prototipo del sistema di lancio impiegato dal primo squadrone operativo che utilizz\u00f2 l\"Atlas\", il 564\u00ba squadrone missilistico strategico della Francis E. Warren Air Force Base nel Wyoming.\nA luglio 1959 inizi\u00f2 la costruzione di un sito di lancio \"coffin-type\" per \"Atlas-E\" chiamato \"Atlas operational system test facility #1\" e il 28 febbraio 1962 venne effettuato il primo lancio dell\"Atlas-E\". A novembre dello stesso anno inizi\u00f2 la costruzione di un lanciatore di tipo \"silo\" per il missile \"Atlas-F\", chiamato \"Atlas operational system test facility #2\". Il primo missile \"Atlas-F\" venne consegnato a giugno 1961 e il primo lancio riuscito fu effettuato il 1 agosto 1962.\nNel maggio 1964 gli Atlas-D vennero rimossi dal 576\u00ba squadrone missilistico strategico, e l'ultimo lancio di test di un Atlas-F avvenne il 18 gennaio 1965. Il 576\u00ba squadrone fu disattivato il 2 aprile 1966. Tra il 1959 e il 1965 furono condotti 53 lanci di test per l\"Atlas-D\", 7 per l\"Atlas-E\" e 7 per l\"Atlas-F\".\nQuando non venne pi\u00f9 utilizzato come ICBM, i booster e il primo stadio dell\"Atlas\" vennero uniti ad un secondo stadio RM-81 Agena per essere impiegati come veicolo di lancio. Rinominato Atlas-Agena, fu utilizzato per il lancio di vari satelliti in orbita fino agli anni '80.\nHGM-25A Titan I.\nIl HGM-25A Titan I fu il primo ICBM multistadio degli Stati Uniti e complement\u00f2 l'SM-65 Atlas come forza di deterrenza nucleare dell'aeronautica.\nNel luglio 1958 inizi\u00f2 la costruzione della \"Operational System Test Facility\" (OSTF) per il \"Titan I\", il prototipo delle successive \"Launch Control Facilities\", costituito da un silo con un sollevatore per far fuoriuscire il missile prima del lancio e il relativo equipaggiamento. Designata con la sigla OSTF-8, venne distrutta il 3 dicembre 1960 quando il sollevatore ebbe un'avaria mentre stava facendo discendere un missile provvisto di propellente all'interno del silo.\nIl primo lancio con successo del \"Titan I\" avvenne a settembre 1961, e di conseguenza il complesso di lancio del Titan I (indicato con la sigla 395-A1/A2/A3) venne trasferito al 395th Strategic Missile Squadron dello Strategic Air Command. La vita operativa del \"Titan I\" fu breve, e nel novembre 1964 venne annunciato il ritiro di tutti i restanti ICBM di prima generazione (\"Atlas-E\", \"Atlas-F\" e \"Titan I\") entro la fine del 1965.\nPrima di passare al successore, il 395\u00ba squadrone effettu\u00f2 19 lanci di test tra il 1963 e il 1965. L'ultimo lancio avvenne il 5 marzo 1965. Durante gli anni '80, alcuni secondi stadi del \"Titan I\" vennero impiegati come bersagli nei primi test del programma Strategic Defence Initiative (SDI).\nLGM-25C Titan II.\nIl LGM-25C Titan II era un ICBM di seconda generazione con propellente ipergolico, guida completamente inerziale e lancio dell'interno del silo. Il primo sito di lancio per il \"Titan II\" inizi\u00f2 nel 1962. La base giunse ad avere quattro siti di lancio.\nLa maggior parte dei test del \"Titan II\" venne effettuata dal \"6555th Aerospace Test Group\" della base Cape Canaveral Space Force Station, in Florida, e nell'aprile 1963 venne compiuto il primo di lancio da un silo sotterraneo. Il primo test operativo avvenne nel marzo 1965.\nCome il suo predecessore \"Atlas\", il \"Titan II\" venne impiegato come veicolo di lancio. Il Titan II GLV (\"Gemini Launch Vehicle\") fu impiegato come lanciatore della navetta Gemini, mentre il Titan 23G come lanciatore di satelliti. L'ultimo lancio di test di un \"Titan II\" avvenne nel 2003.\nLGM-30 Minuteman.\nCon l'impiego dei propellenti solidi, che fornivano diversi vantaggi rispetto a quelli liquidi, venne sviluppato l'ICBM LGM-30 Minuteman a tre stadi. La costruzione delle strutture per i lanci di test del Minuteman iniziarono nel febbraio 1961, tra cui i silos identificati con il codice 394A che furono utilizzati dal 394th Strategic Missile Squadron.\nNel settembre 1962 iniziarono i test di lancio del Minuteman IA, mentre a maggio 1963 venne effettuato il primo test del Minuteman IB. Il 24 febbraio 1966 fu condotto un lancio di test contemporaneo di due Minuteman IA dai silo LF-04 (394A-3) e LF-06 (394A-5), che dimostr\u00f2 la possibilit\u00e0 di effettuare lanci multipli. I test del Minuteman I continuarono fino al 1968.\nI test del Minuteman II iniziarono ad agosto 1965, con il primo lancio condotto dall\"Air Force System Command\". Il missile percorse lungo il \"Pacific Missile Range\" colpendo il bersaglio.\nIl 22 ottobre 1970, vennero lanciati contemporaneamente due Minuteman II dai silos LF-25 e LF-26. L'ultimo test operativo del Minuteman II fu condotto ad aprile 1972. \nIl 5 dicembre dello stesso anno venne effettuato il primo lancio di test del Minuteman III dal silo LF-02. Il missile impatt\u00f2 nell'Oceano Pacifico dopo un volo di .\nNel luglio 1974, l'addestramento degli addetti al lancio dei missili, precedentemente effettuato dagli istruttori dell\"Air Training Command\" (ATC), venne incorporato nel programma \"Operational Readiness Training\" (ORT) dello squadrone \"4315th Combat Crew Training Squadron\". In questo modo l'intero addestramento degli addetti dei missili Minuteman pass\u00f2 sotto la responsabilit\u00e0 dello Strategic Air Command.\nLo Strategic Air Command effettu\u00f2 l'ultimo lancio di test di un Minuteman III phase I durante l'esercitazione chiamata \"Global Shield\", che fu condotta nel 1979.\nLGM-118 Peacekeeper.\nI test dell LGM-118 Peacekeeper iniziarono a giugno 1983. Oltre ad avere una portata maggiore degli ICBM precedenti, il Peacekeeper era in grado di trasportare fino a 10 veicoli di rientro su altrettanti bersagli diversi. Il Peacekeeper era stato progettato per sostituire il Minuteman, ma ebbe tempi troppo lunghi di sviluppo e fu ritirato nel 2005, prima del ritiro del Minuteman, a seguito dei trattati per la riduzione dell'armamento nucleare.\nIl primo Peacekeeper venne lanciato dall\"Air Force Systems Command\" da una struttura di lancio di tipo \"canister\", dal complesso di lancio TP-01 il 17 giugno 1983. Il missile percorse una traiettoria di .\nIl primo missile Peacekeeper equipaggiato con un veicolo di rientro di test Mark-21 venne lanciato il 15 giugno 1984 dal TP-01. Altri due lanci di test vennero effettuati nel 1984. L'ultimo lancio dalla struttura TP-01 fu effettuato il 30 giugno 1985.\nIl 24 agosto 1985 venne utilizzato per la prima volta il silo LF-05, e dal 1986 fu impiegato anche il silo LF-02. Il 23 agosto 1986 venne lanciato per la prima volta un missile Pacekeeper da addetti appartenenti al SAC sotto il controllo dell\"Air Force Systems Command\".\nNel 1987 fu attivata una struttura per l'addestramento chiamata \"Missile Procedures Trainer\", del costo di 17 milioni di dollari, che conteneva un simulatore computerizzato impiegato per l'addestramento e la valutazione degli addetti al lancio dei missili. I primi LGM-118 Peacekeepers vennero consegnati alla Francis E. Warren Air Force Base nel Wyoming nel 1987. I lanci di test continuarono dalla base di Vandenberg attraverso un terzo silo che divenne operativo nel marzo 1990. L'ultimo lancio di un Pacekeeper fu effettuato il 21 luglio 2004, prima del suo ritiro.\nGround Based Midcourse Defense Interceptor.\nNel 2005 iniziarono i test del booster suborbitale del missile Ground-Based Midcourse Defense (GBI), sviluppato dalla Orbital Sciences Corporation nell'ambito del sistema missilistico National missile defense introdotto dall'allora Presidente George W. Bush. Il booster \u00e8 costituito dai tre stati superiori e dal sistema di guida del vettore Taurus. Durante le fasi di sviluppo il lancio viene effettuato da una piattaforma di superficie, mentre operativamente viene lanciato da silo.\nIl 6 febbraio 2003 fu condotto il primo test dalla piattaforma 576-E, precedentemente utilizzata per l\"Atlas-F\". I bersagli di test sono costituiti dal secondo e terzo stadio del missile Minutemen, e sono lanciati dalla base Kwajalein Meck launch site sull'atollo di Kwajalein.\nEsplorazione spaziale.\nIl primo satellite in orbita polare, il \"Discoverer 1\", del programma satellitare Corona, fu lanciato dalla base di Vandenberg il 28 febbraio 1959. Il lanciatore apparteneva alla serie Thor-Agena. Le serie di satelliti \"Discoverer\" stabil\u00ec molti primati: nell'agosto 1960 la capsula dei dati del satellite \"Discoverer XIII\" venne espulsa in orbita e fu recuperata nell'Oceano Pacifico, diventando il primo oggetto progettato dall'uomo ad essere recuperato dallo spazio, e la settimana successiva, la capsula del \"Discoverer XIV\" venne invece catturata in volo da un aereo, stabilendo il primo recupero di quel tipo nella storia. I satelliti Discoverer erano impiegati nel primo programma di ricognizione fotografica satellitare, che termin\u00f2 il 13 gennaio 1962.\nNegli anni successivi dalla base Vandenberg furono lanciati molti satelliti di diversi tipi, impiegando i nuovi lanciatori disponibili, tra cui il Titan IV (marzo 1991), il Taurus (marzo 1994), il Pegasus (aprile 1995), il Delta II (febbraio 1996), l'Atlas II (dicembre 1999), il Minotaur (2000) e a partire dal 2005, il Falcon 1, il Delta IV e l'Atlas V.\nI programmi pi\u00f9 importanti furono il Manned Orbiting Laboratory (MOL) e lo Space Shuttle. Il lanciatore per il MOL era costituito da un booster Titan III che trasportava una navetta Gemini modificata e chiamata \"Gemini-B\" agganciata ad un laboratorio spaziale. A giugno 1969, l'allora Presidente Richard Nixon cancell\u00f2 il programma MOL, il cui costo era stimato in 3 miliardi di dollari, a causa di ritardi nella costruzione, sforamenti di budget, avvento di nuove tecnologie e le spese relative al conflitto in Vietnam.\nSpace Shuttle.\nNel 1972 la base di Vandenberg fu selezionata come sito di lancio e atterraggio degli Space Shuttle della costa occidentale, ma non venne mai utilizzata. \nIl complesso di lancio 6 (\"Space Launch Complex 6\" - SLC-6), costruito originariamente per il progetto del Manned Orbital Laboratory, venne fortemente modificato per gestire le operazioni del programma Shuttle. Le modifiche effettuate, che complessivamente costarono pi\u00f9 di 4 miliardi di dollari, compresero l'abbassamento della \"Mobile Service Tower\" (MST), la creazione di due nuovi condotti per lo scarico dei solid rocket booster, l'installazione di serbatoi per l'idrogeno e l'ossigeno liquidi, una struttura per la preparazione del payload, una nuova torre di lancio con un sistema di abbandono del lancio, un sistema di soppressione del suono e uno \"Shuttle Assembly Building\".\nLa pista di atterraggio, originariamente di , venne portata a e dotata di luci e indicazioni per il sistema Precision Approach Path Indicator. Dopo le missioni, l'orbiter sarebbe stato portato in una struttura chiamata \"Orbiter Maintenance and Checkout Facility\" (OMCF), mentre l'aggancio e lo sgancio dell'orbiter dallo Shuttle Carrier Aircraft (SCA), un aereo Boeing 747 modificato per il trasporto dell'orbiter, era costituito da un sistema chiamato \"Orbiter Lifting Frame\" (OLF). L'OLF stesso poteva essere disassemblato, caricato in due aerei da trasporto C-5, inviato in un altro sito di atterraggio per gli Space Shuttle e riassemblato per poter caricare l'orbiter sul Boeing 747. Il trasporto dell'orbiter dalla struttura OMCF al complesso di lancio 6 sarebbe avvenuto su una strada lunga dove poteva essere impiegata una piattaforma semovente con 76 ruote costruita in Italia dalla Cometto specificatamente per lo Space Shuttle.\nLe modifiche al complesso di lancio 6 (SLC-6) furono problematiche e costose. Mentre l'SLC-6 era ancora in preparazione per supportare la prima missione Shuttle dalla base Vandenberg (STS-62-A), prevista per il 15 ottobre 1986, ci fu la sospensione di tutta la flotta degli Space Shuttle a seguito del disastro dello Space Shuttle Challenger e successivamente la cancellazione di tutti i lanci dalla costa occidentale. Il veicolo per il trasporto dell'orbiter venne inviato al Kennedy Space Center in Florida.\nLe problematiche tecniche e la decisione di lanciare lo Space Shuttle dal Kennedy Space Center, a seguito del disastro del Challenger, causarono quindi la cessazione del programma Shuttle nella base di Vandenberg il 26 dicembre 1989.\nSe il programma Shuttle non fosse stato interrotto, la base di Vandenberg avrebbe impiegato tre strutture spostabili su binari (la torre di lancio, il \"Mobile Service Building\" e la \"Payload Changeout Room\") per assemblare direttamente l'orbiter, il serbatoio esterno e i solid rocket booster direttamente sulla piattaforma di lancio. Invece nel Kennedy Space Center l'assemblaggio dei componenti dello Shuttle era effettuato nel Vehicle Assembly Building e successivamente lo Shuttle era trasportato sulla piattaforma di lancio.\nDelta IV.\nDopo la cancellazione del programma Shuttle, il complesso di lancio 6 venne nuovamente riconfigurato per supportare la nuova famiglia di vettori Delta IV, con la costruzione delle strutture come il \"Fixed Umbilical Tower\", il \"Mobile Service Tower\", il \"Fixed Pad Erector\", il \"Launch Control Center\", l\"Operations Building\" e l\"Horizontal Integration Facility\". Infine la struttura chiamata \"Mobile Assembly Shelter\" era ideata per proteggere il lanciatore da condizioni meteo avverse.\nIl 27 giugno 2006 \u00e8 stato effettuato dal complesso di lancio 6 il primo lancio di un razzo Delta IV, che ha portato in orbita un satellite per il National Reconnaissance Office.\nAtlas V.\nIl lanciatore Atlas V venne sviluppato da Lockheed Martin nell'ambito del programma Evolved Expendable Launch Vehicle (EELV) dell'United States Air Force. I lanci sono effettuati dal complesso di lancio 3E (SLC-3E).\nIl primo lancio di un razzo Atlas V dalla base di Vandenberg \u00e8 avvenuto il 19 marzo 2008.\nSpaceX Falcon.\nDurante le prime fasi di sviluppo del lanciatore Falcon 1, SpaceX ha utilizzato il complesso di lancio 3W (SLC-3W), e successivamente \u00e8 stato impiegato il complesso di lancio 4E (SLC-4E) per i lanci del Falcon 9 e del Falcon Heavy a partire dal 2011.\nNell'ottobre 2018, SpaceX ha effettuato il primo lancio di un Falcon 9 dal complesso di lancio 4, compreso l'atterraggio del primo stadio.\nBoeing X-37B.\nIl Boeing X-37B, precedentemente noto come \"Orbital Test Vehicle\" (\"OTV\"), \u00e8 un veicolo orbitale riutilizzabile senza equipaggio e impiegato dallo United States Space Force (precedentemente dalla United States Air Force).\nIl 3 dicembre 2010, l'X-37B \u00e8 atterrato alla base di Vandenberg per la prima volta dopo aver trascorso 224 giorni nello spazio e effettuando il primo atterraggio autonomo di un velivolo orbitale. \nLe prime quattro missioni dell'X-37B sono state lanciate dalla Cape Canaveral Space Force Station, in Florida, tramite il lanciatore Atlas V. La quinta \u00e8 stata lanciata dal Kennedy Space Center attraverso il lanciatore Falcon 9.\nUnited States Space Force.\nVandenberg Space Force Base.\nIl 14 maggio 2021 la base \u00e8 stata ridesignata in Vandenberg Space Force Base, per supportare la nuova forza armata degli Stati Uniti.\nUnit\u00e0 assegnate.\nUnited States Space Force.\nSpace Operations Command (SpOC)\nUnited States Air Force.\nAir Education and Training Command (AETC)\nAir Force Global Strike Command (AFGSC)\nAir National Guard (ANG)\nUnited States Department of Defense.\nUnited States Space Command"}
{"id": "1420357", "revid": "287204", "url": "https://it.wikipedia.org/wiki?curid=1420357", "title": "Football Club Avenir Beggen", "text": "Il Football Club Avenir Beggen, o pi\u00f9 semplicemente Avenir Beggen, \u00e8 una societ\u00e0 calcistica lussemburghese con sede a Beggen, una frazione della capitale Lussemburgo.\nStatistiche.\nStatistiche nelle competizioni UEFA.\nL'Avenir si \u00e8 qualificato a competizioni ufficiali UEFA 16 volte.\nIn tutta la sua storia la squadra ha vinto tre eliminatorie europee, fra Champions League, Coppa UEFA e Coppa delle Coppe (ma soltanto una sul campo).\nNel 1969 l'Avenir Beggen vince il primo scudetto nel campionato lussemburghese di calcio, con una vittoria storica seguita da 10.000 spettatori, di 3-1 contro la Jeunesse d'Esch. Inoltre, grazie a questa vittoria, l'Avenir Beggen si qualifica per la prima volta per la Champions League dove affronter\u00e0 l' (0-5 a Milano e 0-3 a Lussemburgo citt\u00e0). \nA parte il successo, il club avanza fino alle semi finali di Coppa.\nUn altro successo del club arriva giusto giusto al 60\u00ba anniversario del club, il 1\u00ba settembre il 1975; l'Avenir Beggen gioca la sua prima Coppa UEFA (oggi Europa League ) contro il (0-7 a Porto e 0-3 a Lussemburgo citt\u00e0).\nL'unica altra vittoria in un match europeo dell'Avenir si \u00e8 verificata nella Coppa UEFA 1990-91, quando sconfissero gli slovacchi dell'Inter Bratislava 2-1 in casa, salvo poi venire sconfitti 5-0 a Bratislava e venire quindi eliminati.\nTabella aggiornata alla fine della stagione 2018-2019."}
{"id": "1420359", "revid": "478814", "url": "https://it.wikipedia.org/wiki?curid=1420359", "title": "Siamesi", "text": ""}
{"id": "1420360", "revid": "18323", "url": "https://it.wikipedia.org/wiki?curid=1420360", "title": "Soci\u00e9t\u00e9 historique et litt\u00e9raire polonaise", "text": "La Soci\u00e9t\u00e9 Historique et Litt\u00e9raire Polonaise \u00e8 un museo francese situato a Parigi, sull'\u00cele Saint-Louis.\nStoria.\nIl poeta romantico Adam Mickiewicz, proveniente dalla Polonia, visse a Parigi nel XIX secolo, e fu il maggior rappresentante della politica polacca nella citt\u00e0. Scrisse poemi sui suoi connazionali perseguitati in Francia e all'estero.\nIl museo, fondato nel 1903 dal figlio del poeta, si concentra sulla sua vita."}
{"id": "1420375", "revid": "599013", "url": "https://it.wikipedia.org/wiki?curid=1420375", "title": "Taylor Twellman", "text": "Lo zio Steve Twellman \u00e8 stato anch'egli calciatore professionista, militando nella NASL con gli e .\nCarriera.\nCominci\u00f2 la sua carriera nella squadra del college del Maryland. Il suo talento suscit\u00f2 l'interesse anche di club europei, cos\u00ec nel 2000 approd\u00f2 in Germania, al Monaco 1860. Vi rest\u00f2 un solo anno, senza mai scendere in campo, ma mettendosi in mostra nella squadra riserve. Nel 2002 si trasfer\u00ec nella Major League Soccer, dove ha militato soltanto con la maglia dei New England Revolution, con cui ha disputato oltre 150 partite.\nIl 30 agosto 2008, dopo uno scontro aereo con il portiere Los Angeles Galaxy Steve Cronin, ha incominciato ad avere problemi al collo: inizialmente l'infortunio non venne curato a dovere, tanto che Twellman continu\u00f2 a disputare normalmente la stagione 2008, ma l'anno seguente i dolori si riacutizzarono e fu costretto a giocare solo due partite. Il ritorno fu programmato per la stagione 2010, ma il 24 giugno di quell'anno fu annunciato che l'attaccante non avrebbe calcato i terreni di giochi; in novembre, infine, Twellman annunci\u00f2 il ritiro definitivo dal calcio giocato.\nIl 17 novembre 2002 debutt\u00f2 nella Nazionale statunitense, nella partita contro El Salvador."}
{"id": "1420376", "revid": "132266", "url": "https://it.wikipedia.org/wiki?curid=1420376", "title": "Jorge Arturo Medina Est\u00e9vez", "text": ""}
{"id": "1420380", "revid": "2078461", "url": "https://it.wikipedia.org/wiki?curid=1420380", "title": "Anza (torrente)", "text": "L'Anza (Vispu in Titsch, la locale lingua walser) \u00e8 un torrente dell'Ossola.\nPercorso.\nIl torrente nasce dal Ghiacciaio del Belvedere nel comune di Macugnaga, lambisce l'alpe Burky e le frazioni di Pecetto, Opaco, Ripa, Staffa, Ronco, Testa, Isella, Borca, Fornarelli e Pestarena. Successivamente solca interamente la Valle Anzasca, sino a confluire nel Toce a valle di Piedimulera.\nIn territorio di Macugnaga l'Anza \u00e8 alimentato da numerosi affluenti. I primi corsi d'acqua che si immettono nell'Anza sono il torrenti che raccolgono le acque di disgelo, dapprima quello che capta complessivamente le acque tra le cime Jazzi e Nuovo Weissthor, seguito a breve distanza da quello che giunge dal ghiacciaio di Roffel Occidentale. Nei pressi dell'alpe Burky, l'Anza riceve le acque del Fontanone, grossa risorgiva alimentata dal Ghiacciaio del Belvedere che sgorga poco sotto l'alpeggio. Poco dopo \u00e8 il torrente Pedriola a sfociare nell'Anza. Il Pedriola \u00e8 l'emissario del Lago delle Locce, piccolo bacino originato dalla fusione del ghiacciaio omonimo, che ne delimita il versante nord e che attraversa anche l'omonima alpe, dove sorge il Rifugio Zamboni-Zappa, dopo di che scorre incassato in un profondo vallone, ricevendo le acque di fusione del Ghiacciaio del Belvedere e quelle provenienti dalla zona dell'alpe Rosareccio. Nei pressi del parcheggio della seggiovia Pecetto-Burky l'Anza riceve le acque del torrente Roffel. \nA valle di Staffa, l'Anza riceve il suo principale tributario nel territorio di Macugnaga, il torrente Tambach, il quale nasce sotto le ripide pareti dell'alpe Bill dall'unione di alcuni ruscelli provenienti dalla zona del Monte Moro, originando una bella cascata visibile da Pecetto; successivamente scorre parallelamente alla passeggiata pedonale che da Pecetto conduce all'antico Dorf, lambendo la stazione di partenza della funivia Macugnaga-Bill, ed attraversa il centro di Staffa, scorrendo proprio a lato della piazza principale. \u00c8 qui che riceve il maggiore affluente, l'Horlovono. Questo si origina dalle acque che scaturiscono nella zona delle alpi Sonobierg e Bill, in seguito scorre ripidamente verso la valle, lambendo la localit\u00e0 Prati. Nei pressi della piazza di Staffa si immette da sinistra nel Tambach. Dopo aver ricevuto le acque dell'Horlovono, il Tambach si allontana dal centro di Staffa, sottopassa il sentiero che conduce ai caseggiati del Ronco e, poco oltre, va a confluire nell'Anza.\nIl Tambach alimenta pure un piccolo corso d'acqua che attraversa l'antico Dorf. Questo piccolissimo rio si origina dal Tambach, poco a valle di Pecetto, nel punto in cui inizia il sentiero che conduce all'alpe Bill. Successivamente il minuscolo ruscello scorre nei verdi prati situati a sinistra della passeggiata pedonale Pecetto-Staffa (il Tambach scorre invece a destra), giunto alle porte dell'antico Dorf walser, si immette in una piccola vasca, alimentando tra l'altro anche una fontana, dopo di che scorre proprio a lato della Chiesa Vecchia e del Tiglio secolare (il Vecchio Tiglio), infine, si reinmette nel Tambach, nei pressi della stazione di partenza della funivia Macugnaga-Bill.\nAltro affluente dell'Anza \u00e8 il Rio (della) Testa / Tieschtbach, che si origina dalle acque provenienti dallo Joderhorn, scorrendo nella valle in cui si trovano i casolari dell'alpe Meccia, infine si immette nell'Anza nei pressi della frazione Testa.\nDecisamente importante \u00e8 il torrente Quarazza / Kratzbach, che percorre l'omonima Val Quarazza, laterale della Valle Anzasca. Si origina in alta valle, nei pendii sottostanti il Passo del Turlo, dopo di che riceve le acque di numerosi affluenti. Successivamente attraversa Crocette, avamposto delle miniere aurifere del paese e si immette nel bacino artificiale, la cui realizzazione determin\u00f2 la sommersione di buona parte della frazione di Quarazza / Kratz. Successivamente il torrente prosegue bagnando Fornarelli per immettersi, infine, nell'Anza, poco a valle di Borca.\nTributario dell'Anza \u00e8 anche il torrente Val Rossa, proveniente dai ripidi pendii del Monte Battel che si immette nell'Anza a monte di Pestarena.\nPrincipali affluenti.\nI principali affluenti dell'Anza sono i torrenti Pedriola, Tambach, Orlovono e Quarazza a Macugnaga e il torrente Olocchia a Bannio Anzino."}
{"id": "1420381", "revid": "287204", "url": "https://it.wikipedia.org/wiki?curid=1420381", "title": "Luigi Boschetti", "text": "Biografia.\nLuigi Boschetti nacque a Modena nel 1775, penultimo di venti figli del Conte Antonio e della contessa Margherita Carandini. \nDi famiglia agiata (i Boschetti erano un'antica stirpe nobiliare modenese), ebbe la possibilit\u00e0 di studiare gi\u00e0 da bambino al Collegio dei Nobili San Carlo, dove si interess\u00f2 di matematica e poesia.\nLa sua vivacit\u00e0 intellettuale e la sua prodigiosa memoria si rivelarono gi\u00e0 in tenerissima et\u00e0:\na sette anni inizi\u00f2 a scrivere versi e commedie, a dieci anni ridusse in tragedia il romanzo \"La vita \u00e8 un sogno\", rimasta comunque incompiuta. \nDopo la morte del padre nel 1788, la sua formazione fu affidata dalla madre ad un precettore, l'abate Gaetano Lusverti, che lo istru\u00ec nelle Lettere e nella Filosofia; scelta motivata d'altronde dalla diffusione di un'epidemia di vaiolo a Modena. \nCrescendo, si interess\u00f2 inoltre di scienze, in particolare di fisica: ancora adolescente seguiva le lezioni del pubblico professore di chimica, per poi tornare a casa e ripetere gli esperimenti con le poche macchine a disposizione. \nA diciott'anni intraprese gli studi legali, per volere dello zio suo tutore, bench\u00e9 fosse pi\u00f9 portato per le materie scientifiche. \nIn questo periodo compose varie dissertazioni ed opere poetiche in lingua latina: la maggior parte andarono per\u00f2 distrutte da parte dello stesso Luigi, che volle darle alle fiamme.\nNel tempo libero, riordin\u00f2 l'archivio di famiglia: in otto anni redasse un elenco in tre volumi. \nInizi\u00f2 inoltre un'opera che, pur a tempi alterni, riusc\u00ec a concludere, che intitol\u00f2 \"Lessico di erudizione\". \nNel 1795, all'et\u00e0 di vent'anni, divenne membro dell'\"Accademia di Scienze e Belle lettere di Modena\". Nel 1796 si laure\u00f2 in Giurisprudenza ed comp\u00ec viaggi in diverse citt\u00e0 italiane; tornato a Modena, allora sotto il dominio austriaco si dedic\u00f2 da solo ad imparare il tedesco. Tradusse in italiano la commedia \"Gli schiavi neri\". \nNel 1802 cominci\u00f2 ad applicarsi alla matematica, essendo questo il vero studio all'avanguardia dell'epoca: la scuola modenese, capitanata da Paolo Ruffini, era conosciuta a livello europeo.\nOpere.\nSoltanto due libri furono dati alle stampe: tutta l'opera di Boschetti \u00e8 tuttora presente sotto forma di manoscritto nell'Archivio Luigi Boschetti, di propriet\u00e0 degli eredi. "}
{"id": "1420383", "revid": "767487", "url": "https://it.wikipedia.org/wiki?curid=1420383", "title": "Diaconia", "text": "Il termine diaconia (greco antico: \u03b4\u03b9\u03b1\u03ba\u03bf\u03bd\u03af\u03b1 \"diakon\u00eda\" \u2039servizio\u203a, a partire da \u03b4\u03b9\u03ac\u03ba\u03bf\u03bd\u03bf\u03c2 \u2039servitore\u203a) significava in origine mettere in pratica la parola del Vangelo in favore dei poveri, sotto forma di testimonianza personale e comunitaria, come anche un servizio alle singole persone e alla societ\u00e0. Il significato della parola, col passare dei secoli, si \u00e8 sviluppato in diverse direzioni:"}
{"id": "1420384", "revid": "2067117", "url": "https://it.wikipedia.org/wiki?curid=1420384", "title": "Libert\u00e0 digitali", "text": "Con l'espressione libert\u00e0 digitali si intende l'estensione del concetto di libert\u00e0 all'ambito del \"digitale\".\n\u00c8 da notare che digitale e virtuale sono due cose ben diverse. \nCon digitale non ci si riferisce ad oggetti virtuali ma ad oggetti reali codificati mediante cifre, in inglese \"digit\".\nSi pensi per esempio a moneta digitale e moneta virtuale.\nLibert\u00e0 digitali e diritti digitali.\nCon il termine libert\u00e0 digitali si vuole affermare un concetto leggermente diverso e, per alcuni casi pi\u00f9 forte, del termine diritti digitali.\nLe caratteristiche peculiari della produzione digitale ed immateriale, dove i mezzi di produzione sono ormai alla portata di una ampia fascia di popolazione (ad esempio PC e terminali connessi alla rete equipaggiati da software libero), rende possibile la produzione diretta di beni digitali ed immateriali, da parte di moltissimi lavoratori cognitivi.\n\u00c8 proprio la contrapposizione tra i detentori dei grandi capitali internazionali e i nuovi produttori immateriali, che riescono a competere con successo grazie alla minor influenza del capitale nel possesso dei mezzi di produzione di beni immateriali, che fa assumere importanza al concetto di Libert\u00e0 rispetto al concetto di diritto digitale.\nCon diritti digitali, infatti, si intende affermare il diritto dei popoli e delle persone a non essere escluse dal mondo della tecnologia e della rete, i diritti alla partecipazione, alla comunicazione, al sapere. \nI Diritti Digitali intesi come una nuova forma dei diritti di Cittadinanza e di Democrazia\nCon libert\u00e0 digitali si intende, invece, l'affermazione della possibilit\u00e0 di utilizzare liberamente le tecnologie, di disporre degli strumenti dati dall'informatica, dalla scienza e dall'automazione per emanciparsi, per costruire e realizzare progetti, per produrre ed autoprodurre beni e merci, per essere liberi di scambiare idee, condividere cultura ed arte, sviluppare conoscenza e sapere, accrescere la preparazione e la formazione comune, diffondere informazioni e comunicare con tutti, per espandere la conoscenza umana, delle persone e dei popoli.\nI diritti digitali sono quindi s\u00ec importanti e fondamentali, ma quasi una forma di tutela degli indifesi e degli ultimi, mentre le Libert\u00e0 Digitali rimandano ad un concetto di attivit\u00e0, di attivismo, libert\u00e0 civili ma anche libert\u00e0 di produzione e di nuove forme di autoproduzione.\nLe libert\u00e0 digitali hanno molti nemici, sono contrastate dalle grandi major e da molti rappresentanti dei governi nazionali e di organizzazioni internazionali, che si oppongono con leggi oppressive, promulgando normative distorte, contrapponendole al concetto della tutela della cosiddetta Propriet\u00e0 Intellettuale (un mix composito ed ambiguo di brevetti, copyright e marchi).\nLa difesa della Propriet\u00e0 Intellettuale, sia nel campo delle semenze, degli ogm, dei farmaci e del digitale, viene utilizzata spesso, troppo spesso, come un mezzo per garantire alle grandi multinazionali e alle major il monopolio dei mezzi di produzione dei beni immateriali, assomigliando in questo modo sempre pi\u00f9 alle propriet\u00e0 fondiarie dei vecchi feudatari e rentiers, che dominano tramite la rendita e le gabelle, e sempre meno alle imprese e alle intraprese che rischiano e contribuiscono in proprio alla crescita e allo sviluppo della produzione di beni e merci.\nIl dibattito politico e la legislazione italiana e dell'Unione europea sul tema \"libert\u00e0 digitali\".\nLa Commissione europea che \u00e8 espressione dei governi dei paesi aderenti all'Unione europea ha pi\u00f9 volte espresso l'esigenza di dotare l'Europa di strumenti pi\u00f9 adeguati per tutelare i titolari dei diritti d'autore nei confronti dei violatori dei copyright. Gli strumenti proposti sono, tuttavia parsi ad un largo schieramento che vede che la tutela dei giusti diritti di \"privativa\" nei confronti dei contraffattori non deve essere usato per comprimere i diritti delle \"libert\u00e0 digitali\". Al Parlamento europeo si \u00e8 pertanto formato un ampio schieramento trasversale sia da un punto di vista geografico sia come appartenenza politica, che ha richiesto testi pi\u00f9 chiari a livello Europeo ed indirizzi non ambigui ai legislatori nazionali.\nUn primo tema tradizionale di visioni opposte tra Commissione e Parlamento lo si \u00e8 avuto sul tema della brevettabilt\u00e0 del Software, con la commissione impegnata nell'estendere l'ambito della tutela e il parlamento sbilanciato, per la presenza di un largo schieramento trasversale, nel senso della priorit\u00e0 della tutela delle libert\u00e0 digitali\nIl primo grande dibattito \u00e8 avvenuto in sede di modifica della direttiva 2004/48/EC sui diritti di propriet\u00e0 intellettuale.\nPer giungere alla sollecita approvazione l'Ipred1 aveva omesso la parte relativa alla uniformazione delle leggi penali. Poich\u00e9 quella in discussione era la seconda, ha preso il nome convenzionale di IPRED2\nIl Parlamento europeo ha votato, in seduta plenaria la relazione (relatore l'eurodeputato italiano Nicola Zingaretti) che accoglie la proposta della Commissione ma, nello stesso tempo propone una serie di emendamenti. Con un emendamento (presentato in Commissione giuridica da Umberto Guidoni), basato in particolare sul concetto di fair use (prima esistente solo nel diritto americano), si stabilisce che la riproduzione in copie o su supporto audio o con qualsiasi altro mezzo, per fini di critica, recensione, informazione, insegnamento (compresa la produzione di copie multiple per l'uso in classe), studio o ricerca, \u00abnon sia qualificato come reato\u00bb.\nIn Italia.\nIn Italia il tema delle libert\u00e0 digitali partiva da una situazione di partenza giudicata dagli innovatori particolarmente arretrata. e ha trovato il suo punto centrale di dibattito nell'ambito della emananda nuova disciplina del diritto d'autore. Se le forze politiche che si battevano per mantenere l'attuale legislazione sono trasversali all'intero schieramento politico, altrettanto trasversali sono gli interventi a fare delle \"libert\u00e0 digitali\" L'urgente necessit\u00e0 di adeguare il mondo delle norme all'intero mondo \"digitale\" che si presenta, tra l'altro, essenzialmente transfrontaliero ha spinto il Comitato consultivo permanente per il diritto d'autore a nominare come propri esperti, non solo i nominativi proposti dalla Siae, ma anche quelli designati dalle organizzazioni che maggiormente si battono per le \"libert\u00e0 digitali\".\nLibere utilizzazioni.\nCon \"libert\u00e0 digitali\" intendiamo un campo molto ampio delle libert\u00e0 espressive dell'individuo nella rete, che interagisce \"attivamente e passivamente\" con informazioni che provengono da tutto il mondo . Pi\u00f9 in dettaglio parliamo di \"diritti digitali\" nell'ambito della \"libert\u00e0 di espressione di pensiero\", quindi di agire liberamente per mezzo del computer per manifestarlo. Quindi anche della condivisione istantanea di fatti e notizie di cronaca recente, attuali. Se la \"notizia\" in questione non contiene esplicitato il diritto esclusivo di riproduzione (\"riproduzione riservata\"), la condivisione in rete di queste notizie sulle diverse piattaforme e social \u00e8 libera se si tratta di articoli di attualit\u00e0, di carattere economico, politico o religioso, (nei limiti del rispetto della moralit\u00e0), libert\u00e0 di satira (possibilit\u00e0 di produrre e pubblicare in rete parodie - eccezione particolare della satira). Tutte queste \"libere utilizzazion\"i permettono all'individuo di manifestare comunque e in parte la propria libert\u00e0 di pensiero."}
{"id": "1420391", "revid": "123727105", "url": "https://it.wikipedia.org/wiki?curid=1420391", "title": "Gundam Wing", "text": ", conosciuto anche con il nome New Mobile Report Gundam W, \u00e8 una serie televisiva \"anime\" giapponese di genere mecha. La serie, ambientata in uno degli universi alternativi della metaserie \"Gundam\", conta 49 episodi, trasmessi per la prima volta in Giappone tra il 1995 e il 1996. In Italia \u00e8 andata in onda in prima visione su Italia 1 dal 18 settembre 2001, dapprima ogni marted\u00ec e gioved\u00ec alle ore 13:30, poi, dopo una decina di episodi, ogni sabato e domenica mattina fra le 10:00 e le 11:30; fu quindi replicata su Italia Teen Television nel 2003, mentre la versione \"home video\" \u00e8 stata curata dalla De Agostini, che ha distribuito tutti gli episodi in VHS, e da Shin Vision, che ne ha pubblicato i DVD, senza per\u00f2 completare l'edizione.\nTrama.\nPremessa.\nDopo decenni di guerre e lotte intense, i popoli della Terra decisero di creare un unico governo mondiale, noto come la \"Federazione degli Stati terrestri\" (nel manga viene chiamata \"Alleanza per l'Unit\u00e0 della Sfera Terrestre\") con l'incarico di mantenere la pace tramite l'imposizione della forza militare. Nel nome di ideali quali la pace e la giustizia, la Federazione assunse ben presto il controllo - una dopo l'altra - delle colonie spaziali orbitanti nei cinque punti di Lagrange.\nI coloni continuarono per\u00f2 a battersi per la loro autonomia e scelsero un politico di nome \"Heero Yui\" affinch\u00e9 rappresentasse i loro diritti in seno al consesso delle nazioni della Terra. Il carisma di Yui seppe conquistare la fiducia dei governi mondiali, che di buon grado accolsero il suo messaggio di smilitarizzazione totale e di non-violenza. Ma quando Yui venne assassinato nell'anno AfterColony 175, le speranze delle colonie svanirono di colpo e gravi tumulti vennero scatenati dalla loro ira repressa. Con il pretesto di riportarne l'ordine, la Federazione prepar\u00f2 un secondo (e questa volta maggiormente incisivo) intervento militare, utilizzando nuove macchine da guerra antropomorfe chiamate genericamente \"mobile suit\" per schiacciarne definitivamente ogni forma di resistenza. Le colonie spaziali passarono sotto la legge marziale e venne contemporaneamente proibito ogni tipo di cooperazione e comunicazione tra di esse; perfino gli stati terrestri simpatizzanti della filosofia di Heero Yui, vennero intimiditi o spazzati via dalla spietatezza degli eserciti federali.\nLa serie TV.\nMa dopo quasi vent'anni di oppressione nasce tra i coloni una rete di ribelli che decide finalmente di reagire alla prepotenza militare e politica della Federazione. I nuclei di resistenza dei cinque gruppi di colonie spaziali pi\u00f9 attive lavorano indipendentemente, ciascuno alla sua parte della cosiddetta \"Operazione Meteora\", la quale consiste nell'inviare sulla superficie terrestre cinque nuovi tipi di mobile suit chiamati \"Gundam\" (perch\u00e9 le loro corazze sono fatte di un materiale super resistente chiamato Gundanium) affidandoli a dei giovani piloti altamente preparati e pieni di risorse, per avviare azioni di guerriglia contro la Federazione.\nQuattro di questi raggiungono la Terra senza incidenti mentre il quinto, colui che guida il Gundam chiamato \"Ala di Fuoco\" (e che porta il nome in codice di Heero Yui), viene intercettato da Zechs Merquise, tenente ed asso degli \"Specials\", il corpo paramilitare d'\u00e9lite della Federazione. Messo alle strette il ragazzo si trova obbligato a far ammarare il proprio Gundam, raggiungendo poi barcollante la riva. Il giovane viene per\u00f2 immediatamente soccorso da Relena Darlian, figlia del Vice-Ministro degli Esteri della Federazione, la quale anzich\u00e9 ricevere ringraziamenti riesce ad ottenere una minaccia dal sinistro ragazzo: Heero le promette che la uccider\u00e0 pur di mantenere nascosta la propria identit\u00e0 e di completare la missione che gli \u00e8 stata affidata.\nIn poco tempo i Gundam mettono a segno numerosi attacchi contro l'esercito federale, che si rivela incapace di fermarli; preoccupati dalla forza inarrestabile di questi sconosciuti \"mobile suit\", i generali della Federazione inviano il padre di Relena ad avviare negoziati con i capi delle colonie spaziali. Tuttavia, Treize Khushrenada, il malvagio colonnello degli Specials (e diretto superiore di Zechs), \u00e8 deciso ad ostacolare a tutti i costi questo trattato di pace, ed invia la sua fidata aiutante Lady Une a sabotare la missione diplomatica: il padre di Relena viene cos\u00ec eliminato. Il diplomatico rivela alla figlia - prima di morire a causa delle ferite riportate - la sua vera identit\u00e0: lei \u00e8 Relena Peacecraft, la dolce principessa di Sanc Kingdom, piccolo stato distrutto dalla Federazione vent'anni prima.\nL'assassinio del Vice-Ministro Darlian non muta il giudizio dei generali della Federazione che stabiliscono di continuare a cercare un'intesa con le colonie. L'intero Stato Maggiore dell'esercito federale viene convocato per dibattere sulla questione, ma quando i Gundam attaccano il luogo dell'incontro, l'astuto Treize fa evacuare i generali a bordo di uno shuttle di OZ, facendone un obiettivo irresistibile.\nInfatti i gruppi ribelli delle colonie sanno bene che la Federazione degli Stati terrestri \u00e8 in realt\u00e0 una marionetta nelle mani della \"Fondazione Romefeller\", la potente lega industriale che sviluppa e produce i \"mobile suit\". Gli Specials non sono altro che la mano armata della societ\u00e0 segreta di OZ, sussidiaria della Romefeller. Su comando della Fondazione, OZ si \u00e8 infiltrata ai pi\u00f9 alti livelli militari della Federazione e gli attacchi dei Gundam avevano lo scopo ultimo di annientare tutti i seguaci e le basi di OZ.\nCon i leader della Federazione morti, OZ si rivela e prende il potere con il suo vero volto, lanciando l\"'Operazione Alba\".\nLe forze di OZ attaccano contemporaneamente la maggior parte delle basi militari della Federazione, che non avendo ordini dal comando centrale (annientato dai Gundam), non riescono ad organizzare un'adeguata resistenza e finiscono per essere sconfitte: OZ riesce cos\u00ec ad eliminare in un sol colpo l'esercito federale. Zechs Merquise, frattanto, attacca la base federale del Benelux, uccidendo il generale responsabile della morte del padre e della distruzione di Sanc Kingdom: Zechs, infatti, non \u00e8 altri che Milliardo Peacecraft, fratello di Relena. Durante il secondo scontro tra Heero e Zechs, le colonie vengono messe sotto scacco dalla spietata comandante Lady Une. Heero, in risposta, autodistrugge il suo Gundam, restando quasi ucciso.\nPi\u00f9 tardi, i piloti dei Gundam ritornano nello spazio solo per scoprire che le colonie sono state ingannate, schierandosi da quel momento con OZ. Tacciati come ribelli, cominciano per loro tempi difficili: Quatre sar\u00e0 testimone dell'assassinio del padre; questo mentre Heero, Duo Maxwell e Chang Wufei vengono uno dopo l'altro catturati da OZ. Trowa Barton \u00e8 infine costretto a nascondere i suoi veri intenti arruolandosi nelle truppe di OZ, e lavorando segretamente come agente infiltrato.\nQuatre Rarerba Winner ha messo intanto a punto il Gundam Wing Zero (\"Uccello di Fuoco\" in Italia): si tratta del mobile suit Gundam originale disegnato dai cinque ingegneri, ma che non fu mai da loro costruito a causa di una sua particolarit\u00e0 la quale pu\u00f2 mettere a rischio l'incolumit\u00e0 del pilota. Lo Zero Sistem \u00e8 difatti un sistema di combattimento che si interfaccia direttamente con l'apparato cerebrale del giovane pilota ed incrementa cos\u00ec di molto le proprie tattiche di volo e combattimento. Il rovescio della medaglia \u00e8 che l'esposizione prolungata a questo intenso stress psicologico provoca pericolose allucinazioni e, in alcuni casi, addirittura la pazzia.\nIn seguito alla morte del padre, Quatre scopre gli schemi dei progetti per il Wing Zero e lo ha costruito; lo utilizza poi per lanciarsi con tutte le forze contro OZ e vendicare in tal modo la morte del padre. Viene fermato da Heero e Trowa, anche se il secondo \u00e8 quasi ucciso e soffre, come conseguenza dello scontro, di amnesia temporanea.\nDopo il loro ritorno sulla Terra, Heero e Rareba si rifugiano nel Regno di Sanc Kingdom, governato in maniera illuminata da Relena. Il paese \u00e8 comunque sottoposto a continue pressioni da parte della Fondazione Romefeller, il gruppo aristocratico elitario che controlla oramai la maggior parte dei paesi del pianeta, cos\u00ec come Oz e il suo leader, Treize Kushrenada, che \u00e8 stato confinato nel quartier generale della Romefeller per le sue idee contrarie all'impiego dei \"Mobile Doll\" (Mobile Suit che combattono senza pilota).\nCos\u00ec isolato dall'esterno, egli costruisce il Gundam Epyon/Navigatore (di colore rosso) e lo d\u00e0 in seguito ad Heero. Molto simile a Wing Zero, anche Epyon \u00e8 equipaggiato con lo Zero System. Dopo essere stato colpito dal sistema, Heero combatte ancora una volta contro Zack appena ritornato anche lui sulla Terra, che sta sperimentando il Wing Zero. Dopo la battaglia, che si conclude ancora una volta in un altro pareggio, i due si scambiano i Gundam.Allo stesso tempo, Relena scioglie formalmente il Sanc Kigdom a causa della forte spinta accentratrice della Fondazione. Diventa quindi a malincuore la principale rappresentante della stessa organizzazione (prima solo come 'apparenza' e gradualmente poi anche sempre pi\u00f9 nei fatti) con il titolo di Regina della Nazione Mondiale.\nAlla fine, Treize \u00e8 liberato dalla prigionia e \"libera\" Relena dal peso della corona; Sua Eccellenza poi prende il controllo della Fondazione Romefeller e, al tempo stesso, Zechs ritorna nello spazio per diventare il nuovo unico leader di \"White Fang\", un'organizzazione terroristica formata da alcuni ribelli delle colonie, sotto il suo vero nome di Milliardo Peacecraft.\nWhite Fang ha preso il controllo di una astronave da guerra gigante che OZ stava costruendo per la Fondazione Romefeller chiamata \"Libra\". Zechs usa il cannone principale della corazzata Libra contro la Terra, provocando gravi danni al pianeta. Ci\u00f2 induce Treize a raccogliere tutta la potenza militare dei paesi del pianeta ancora in grado di reagire ed avviare un attacco in direzione dello spazio, mentre i piloti di Gundam decidono di rimanere neutrali. Il White Fang continua ad avanzare, con la Fortezza spaziale Libra armata del super-cannone a raggi laser.\nAlla fine, i piloti di Gundam scelgono di combattere contro White Fang. Durante l'epica battaglia finale, Treize viene ucciso in battaglia contro Wufei, mentre Heero combatte un'ultima volta contro Zack. La loro battaglia viene trasmessa in diretta a tutti i cittadini della Terra e delle Colonie spaziali in contemporanea. Allora i dirigenti politici delle colonie, riescono a mettere finalmente e una volta per tutte da parte le loro differenze e distinzioni con i cittadini della Terra, dando vita alla Nazione Terrestre Unita.\nTuttavia White Fang si rifiuta in ogni caso di arrendersi e invia la Libra contro il pianeta per provocare una catastrofe globale. Dopo diversi tentativi da parte degli altri quattro Gundam per evitare questo disastro, Heero intercetta i resti della corazzata che sta per entrare nell'atmosfera terrestre e riesce distruggerla sventando cos\u00ec il pericolo coi cannoni gemelli in dotazione del Gundam Zero, i Buster Rifle, ponendo in tal modo fine alla guerra.\nGli OAV.\n\"Operation Meteor\".\nAmbientato in parte subito dopo la fine degli eventi narrati nella serie TV e prima di \"Endless Waltz\", questa serie OAV in quattro episodi del 1996 si compone di sette parti, una d'apertura, una di chiusura e cinque narrate dal punto di vista di ognuno dei cinque piloti. Si tratta di una sorta di ricapitolazione degli avvenimenti della storia in soggettiva, pi\u00f9 nuove brevi animazioni che raccontano cosa succede ad ognuno dei cinque protagonisti prima del loro invio sulla Terra e dopo la battaglia finale. \u00c8 inedito in Italia.\nNon aggiunge granch\u00e9 alla storia ma chiarisce meglio gli antefatti e le conclusioni. L'Operazione Meteora \u00e8 predisposta come forma di ritorsione contro la morte violenta del leader delle colonie \"Heero Yui\"; il piano originale ideato da Dekim Barton prevedeva che un'intera colonia spaziale si scagliasse contro la Terra, dopo di che i 5 Gundam sarebbero stati inviati per prenderne il controllo; infine il figlio di Dekim, Trowa, avrebbe preso il comando dell'intero pianeta.\nMa tre dei cinque ingegneri che hanno progettato i Gundam si rifiutano di seguire le istruzioni del piano genocida e scelgono di indirizzare i loro robot solo contro le truppe di OZ senza toccare la popolazione civile; il figlio di Dekim viene assassinato dall'ingegnere ed il suo posto viene preso da uno dei giovani meccanici che ha assistito al litigio.\nCos\u00ec i cinque Gundam sono stati inviati sulla Terra mascherati da stelle cadenti.\nAttraverso vari flashback \u00e8 presentato il passato dei cinque piloti di Gundam:\n\"Endless Waltz\".\nEsattamente un anno dopo che la pace \u00e8 stata ripristinata e la Terra \u00e8 stata salvata dalla distruzione, la piccola Mariameia Barton, di soli sei anni, fa rapire il vice ministro degli esteri Relena Darlian. La sua folle idea \u00e8 portare a termine quello che doveva essere il progetto del padre Treize Kushrenada. Plagiata e guidata dal cinico Dekim Barton, Mariameia vuole riunire la Terra e tutte le colonie sotto un unico autoritario governo.\nHeero, Duo, Trowa, Rareba e Wufei, che speravano di aver detto definitivamente addio ai propri mobile suit, mettendo la parola fine ad ogni combattimento, sono cos\u00ec costretti a tornare in azione per sventare la nuova minaccia che sta mettendo in pericolo le sorti del mondo.\nPersonaggi.\nPiloti di Gundam.\nPilota del Wing Gundam. \u00c8 nato sulla colonia Cluster L1 dove \u00e8 stato addestrato al combattimento. \u00c8 di carattere freddo e solitario, ma eroico, audace, generoso e altruista. \u00c8 talmente ligio al proprio dovere che, messo alle strette, non esiterebbe a suicidarsi. Anche per tale motivo preferisce agire da solo. Il suo nome \u00e8 un omaggio al grande leader pacifista Heero Yui. Inizialmente decide di uccidere Relena Peacecraft ma dopo qualche tempo fa un'altra scelta, la protegger\u00e0 sempre. Sia nell'anime che nel manga si pu\u00f2 vedere come il loro rapporto si evolva di giorno in giorno.\nPilota del Deathscythe Gundam. \u00c8 un tipo di carattere molto allegro e ama stare in compagnia. Nonostante il suo carattere solare, in battaglia viene chiamato \"Dio della morte\" e la sua tattica \u00e8 sorprendere il nemico alle spalle. Ha dato ad Heero il nomignolo di \"mister simpatia\".\nPilota del Gundam 03, ovvero l'Heavyarms. \u00c8 un ragazzo avvolto da mille misteri e difficilmente lascia trasparire le proprie emozioni. Trowa Barton non \u00e8 il suo vero nome, ma quello di un ex pilota che lui stesso ha ucciso durante una battaglia, rubando il suo posto nel Gundam. Per tale ragione \u00e8 anche soprannominato \"L'innominato\".\nPilota del Gundam Sandrock. Figlio di una facoltosa famiglia araba i Winner, Quatre ha rinunciato ai suoi agi e alla sua posizione per pilotare il Gundam. Tuttavia \u00e8 fragile, e di indole pacifista, al punto che se in battaglia perde la calma non riesce pi\u00f9 a controllarsi, n\u00e9 a distinguere gli amici dai nemici.\nPilota del Gundam Shenlong, in seguito modificato in Gundam Altron. Ragazzo forte e determinato, \u00e8 anche un esperto di arti marziali ed un provetto spadaccino, abilit\u00e0 che utilizza anche quando pilota in Gundam. Non riesce ad accettare l'idea di perdere e la sua teoria \u00e8 che i deboli non debbano scendere in campo.\nMembri dirigenti dell'Organizzazione per la Liberazione delle Colonie.\nIngegnere e ideatore del Gundam Wing, oltre che mentore di Heero, \u00e8 un esperto nel campo dei blaster. I suoi tratti distintivi sono gli occhialoni da pilota scuri da pilota d'aviazione, un braccio destro cibernetico e i tutori sulle gambe. Strambo ma affabile, Doctor J \u00e8 immensamente orgoglioso di Heero e delle sue capacit\u00e0 ed incoraggia sempre il giovane a scegliere il proprio destino, ivi compresa la protezione di Relena Darlian e l'Operazione Meteor. \u00c8 stato J che ha scelto il nome in codice di Heero, che a suo parere risulta essere molto appropriato. Salva anche Relena dalla HitSquad di OZ e le d\u00e0 preziose informazioni circa Heero. Si sacrifica per impedire che l'astronave Peacemillion cada addosso alla Terra.\nIngegnere e ideatore del Deathscythe, oltre che mentore di Duo. Egli si distingue per il suo lungo naso, i capelli a forma di fungo e una lunga cicatrice che gli attraversa la guancia. Anche Professor G \u00e8, proprio come Doctor J, piuttosto eccentrico, tende a descrivere Deathscythe come \"l'ultima opera d'arte\" mai creata, forse a causa della sua specializzazione in sistemi stealth, e sostiene che i Gundam degli altri sono solo \"un colpo di fortuna\". Membro del Gruppo di Sweeper, Professor G \u00e8 rimasto colpito da Duo e ha gli ha offerto di addestrarlo come pilota di Gundam. Si sacrifica assieme agli altri ingegneri.\nIngegnere e ideatore dell'Heavyarms, egli si distingue per il suo naso proteso a spillo e i capelli grigi. La sua specialit\u00e0 sono le armi balistiche. Si \u00e8 inizialmente opposto all'operazione Meteor, ma ha assegnato il suo Heavyarms all'originale Trowa Barton. Dopo la morte di quest'ultimo offr\u00ec il robot ad un giovane senza nome che aveva lavorato come meccanico alla sua costruzione. Si sacrifica con gli altri ingegneri.\nIngegnere e ideatore del Sandrock, oltre che mentore di Rareba. Egli \u00e8 piuttosto grasso e porta lunghi baffi neri. Ha inizialmente incontrato Rareba, quando il giovane erede della fortuna dei Winner \u00e8 stato scortato per la prima volta dal Corpo di guardie Maganac. Rareba dopo aver appreso nella sua giovinezza, la forza e risolutezza necessarie se si vuole condurre una vita onorevole, ha finito per avere come precettore proprio l'Istructor H, il quale ha ottenuto un prestito dai Winner per poter costruire il Sandrock. Rendendosi conto che non avrebbe potuto annullare la fragile natura di Rareba, Istructor H dopo aver spinto per la realizzazione dell'Operazione Meteor mand\u00f2 il ragazzo sulla Terra per unirsi agli altri piloti di Gundam. Sembra essere il pi\u00f9 riluttante degli altri tecnici a rivelare informazioni sul proprio robot. Si \u00e8 sacrifica assieme agli altri ingegneri.\nIngegnere e ideatore dello Shenlong, oltre che mentore di Chang Wufei. Di imponente statura e completamente calvo, il potente e atletico Master O \u00e8 un esperto in tutte le forme di arti marziali, abilit\u00e0 che trasferisce anche al mobile suit che crea. A differenza degli altri ingegneri costruttori di Gundam, voleva il suo pupillo il giovane Chang a seguire dell'Operazione Meteor, trascurando la moglie che poi mor\u00ec, ci\u00f2 ha portato ad una spaccatura tra Wufei e Master O. Si sacrifica assieme agli altri ingegneri.\nOrganizzazione dello Zodiaco-OZ.\nSociet\u00e0 segreta che s'infiltra sotto forma di corpo speciale dell'esercito nella Federazione Terrestre, comincia ad attaccare le colonie, che reagiscono spedendo i cinque Gundam sulla terra, con lo scopo di prenderne il controllo totale e di sostituirla. In seguito OZ si divider\u00e0 in tre parti: OZ (quelli rimasti fedeli all'Organizzazione originaria capitanata da Treize), la Fondazione Romfeller e White Fang (i ribelli comandati da Zecks Merquise).\nUno dei migliori tra gli ufficiale di OZ. Porta la maschera per nascondere la sua reale identit\u00e0: Milliardo Peacecraft. Non si ritiene degno di ereditare il trono di Peacecraft, in quanto ha sulla coscienza la vita di decine di persone contro cui ha combattuto, e vorrebbe che l'onere toccasse a sua sorella Relena. Diverr\u00e0 il capo di un gruppo di sovversivi che si fanno chiamare \"White Fang\".\nLeader incontrastato di OZ, nonch\u00e9 importante membro della Fondazione Romefeller. \u00c8 un capo capace e determinato, che non esita a debellare ci\u00f2 che impedisce i suoi scopi con la forza bruta, anche se il suo fine ultimo \u00e8 la pace nell'universo, sotto la guida di OZ.\nUn ufficiale di OZ, compagna di accademia di Zechs Merquise, di cui \u00e8 da sempre pi\u00f9 o meno segretamente innamorata. Per tale ragione esegue ogni suoi ordine senza neppure rifletterci. Successivamente si schierer\u00e0 dalla parte di Relena\nUn colonnello di OZ, subordinata diretta di Treize Kushrenada, per cui nutre una morbosa passione segreta. Si salva miracolosamente da un colpo di pistola ed esce da quest'esperienza completamente cambiata.\nTenente pilota di OZ addestrato nell'Accademia del Lago Vittoria da Noin, guida le truppe nordafricane in Somalia; insieme a Muller va a caccia di truppe lealiste della Federazione e le annienta in nome del comandante Treize. Viene ucciso da Zechs nel corso dell'attacco alla Fortezza di Mogadiscio dopo aver violato il codice d'onore che impone d'accettar la resa degli avversari e risparmiarli.\nCompagno di guerra ancora pi\u00f9 esagitato e testa calda di Alex.\nUna ragazza che si \u00e8 arruolata volontaria nelle truppe di OZ; \u00e8 cittadina della colonia L2. Conosce e diviene subito la migliore amica di Duo Maxwell, per cui nutre sentimenti profondi.\nFondazione Romefeller.\nPresiede la direzione operativa della Fondazione Romefeller ed \u00e8 il nonno di Dorothy, convinto militarista e cultore di idee aristocratiche tradizionaliste. Ha convinto Relena a diventare rappresentante della Fondazione per rendere pi\u00f9 facile la sottomissione del mondo alla Fondazione, ma si trova a fare i conti con la giovane regina e le sue idee innovative, appoggiata da pi\u00f9 di met\u00e0 della stessa Fondazione.\nCapo ingegnere e in quanto progettatore della Fondazione Romefeller \u00e8 anche il creatore dei Mobile Doll; \u00e8 stato lui a sparare a Lady Une, al momento della divisione di Oz tra la Fazione di Treize e quella dei Romefeller. Viene ucciso dal gruppo di White Fang in un attentato terroristico.\nLa nipote del Duca Dermail. Eccentrica e capricciosa, Dorothy \u00e8 una ragazza morbosamente attratta dalla guerra e dalla violenza, oltre che vagamente innamorata di Heero.\nFederazione degli stati terrestri.\nIl FeldMaresciallo Noventa era l'anziano capo della Federazione Terrestre ucciso per sbaglio da Heero insieme agli altri leader pacifisti della Federazione il giorno dell\"'Operazione Alba\" a causa di un inganno di Treize.\nEra stato il Capo delle Forze Spaziali della Federazione e aveva un carattere molto duro. Viene salvato dall'attacco dei Gundam da Treize e Lady Une, ma solo per poterlo usare per dichiarare guerra alle colonie, visto che i Gundam hanno ucciso i leader federali. Finito il suo compito Lady Une apre il portellone dell'aereo di Treize, facendolo precipitare ma uccidendolo prima che tocchi il suolo.\nUna giovane donna ex-maggiore medico dell'esercito federale che fa ora parte di un gruppo di ribelli che si oppongono al predominio di OZ. Di origini cinesi-americane, Sally ripone tutte le proprie speranze di pace in Wufei, il quale gli ha salvato la vita in un'occasione.\nCorpo di guardia Maganac.\nGrande e barbuto, \u00e8 uno dei migliori amici ed alleati fedeli del \"Signorino Rareba\"; sopra ogni altra cosa d\u00e0 valore al coraggio ed alla seriet\u00e0 nell'eseguire i propri compiti, ma anche alla prudenza necessariamente essenziale durante le missioni se si vuol aver esito positivo.\nCivili.\nFiglia adottiva dell'ambasciatore Darlian. \u00c8 testimone dell'atterraggio di Heero Yuy, e ne resta immediatamente profondamente attratta. Solo in seguito alla morte del padre, Relena scopre di essere la legittima erede al trono di Peacecraft, e decide che sar\u00e0 lei a riportare la pace nell'universo. Fin dal suo primo incontro con Heero se ne innamora e, dopo un'iniziale freddezza del ragazzo nei suoi confronti, a Relena viene promesso che sar\u00e0 sempre protetta.\nPadre adottivo di Relena, era stato in passato uno dei pi\u00f9 stretti collaboratori della casa regnante dei Peacecraft. Dopo l'aggressione da parte della Federazione del Regno, ha preso con s\u00e9 la principessa adottandola come propria figlia. Con l'aumentare delle tensioni tra la Terra e le Colonie, Darlian \u00e8 stato l'unico a sostenere con tutte le sue forze la politica del dialogo e del confronto con le colonie spaziali oppresse dal pugno di ferro militare. Muore a seguito dell'attentato bombarolo commesso da Lady Une.\nUna ragazza di 17 anni artista dello stesso circo in cui trova lavoro anche Trowa Barton. Catherine si affezioner\u00e0 al ragazzo e sar\u00e0 per lui un vero punto di riferimento nei momenti difficili.\nNipote del maresciallo Noventa, da cui Heero si recher\u00e0 per confessarle la verit\u00e0 sulla morte del nonno.\nUna delle sorella maggiori di Quatre e medico spaziale che opera su un satellite orbitante.\nPadre di Rareba e Iria, capo di una delle maggiori societ\u00e0 produttive della colonia in cui risiede. Muore a seguito della propria netta e decisa opposizione rispetto ai tentativi di predominio di OZ nei confronti delle colonie spaziali.\nAnziano maggiordomo, autista ed assistente tuttofare di Relena. Aiuta spesso e volentieri i ragazzi con le proprie competenze informatiche. Si tratta di uno dei pochi sopravvissuti del Regno di San Kingdom fuggiti dopo la sua invasione da parte della Federazione terrestre.\nL'ingegnere che ha progettato il Tallgeese e lo Wing Zero (il primo mobile suit in gundamnio) insieme con gli uomini che sarebbero diventati poi gli ingegneri dei Gundam. A differenza di loro, tuttavia, ha scelto di vivere una vita relativamente tranquilla, la gestione di un battello di salvataggio sulla Terra come parte del Gruppo Sweeper. Ha recuperato Peacemillion, l'astronave che ha co-creato con gli altri ingegneri. Le sue camicie hawaiane dalle sfumature avvolgenti fanno di lui il personaggio con i vestiti pi\u00f9 colorati dell'intera serie.\nMobile Suit.\nGundam.\nIn questa serie sono cinque i principali Gundam.\nDurante la serie alcuni di essi vengono modificati e diventano ancora pi\u00f9 forti e potenti. Il Deathsccythe diventa il Deathscythe Hell, lo Shenlong l'Altron e l'Heavyarms diventer\u00e0 l'Heavyarms Kai come il Sandrock che diventer\u00e0 Sandrock Kai. Inoltre lo Wing verr\u00e0 sostituito (sia nel manga che nell'anime verr\u00e0 usata da Lady Une per salvare Treize, dove verr\u00e0 amputato della parte inferiore, dopo tale episodio non si sa altro del suo destino) dallo Wing Zero (Uccello di Fuoco in Italia), robot molto simile al Wing ma che possiede lo Zero System, un terribile sistema di navigazione, che segnala (sotto forma di allucinazioni visivo-uditive) tutti i percorsi di vittoria e quelli di sconfitta, che rischia di prendere il controllo sul proprio pilota. Lo Zero \u00e8 stato il punto di partenza per costruire e potenziare gli altri cinque Gundam usati dai protagonisti.\nAltri Mobile Suit.\nNella serie sono inoltre presenti tutta una serie di altri mobile suit usati dalla federazione terrestre e da Oz: Leo, Aries, Taurus, Virgo (\"Samurai\"), Tragos, Scorpio, Serpent, Cancer, Pisces, Vayeate (\"Guerriero\"), Mercurius (\"Mille scudi\"), infine gli onnipresenti Mobile Dolls automatici ideati da Turbarov e che combattono senza il bisogno d'alcun ausilio da parte d'un pilota.\nLe versioni manga.\nEsistono una quantit\u00e0 di manga ispirati o tratti da \"Gundam Wing\" e \"Gundam Wing Endless Waltz\". Di seguito i pi\u00f9 importanti fra questi lavori:\nAlla fine dei volumi adattati della serie anime (editi in Italia da Panini Comics) sono presenti delle strisce comiche dal titolo \"Forza Domon W\" che uniscono i personaggi di \"Gundam G\" e \"Gundam Wing\"."}
{"id": "1420392", "revid": "287204", "url": "https://it.wikipedia.org/wiki?curid=1420392", "title": "Bugyo", "text": ""}
{"id": "1420396", "revid": "767487", "url": "https://it.wikipedia.org/wiki?curid=1420396", "title": "Incontro nell'ultimo paradiso", "text": "Incontro nell'ultimo paradiso \u00e8 un film del 1982, diretto da Umberto Lenzi.\nTrama.\nRingo e Butch, giovani americani che intendono esplorare la foresta della Repubblica Dominicana, affittano una barca e s'avventurano su un grande fiume. Smarrita la rotta, dopo essere finiti in una rapida, vengono catturati da una trib\u00f9 d'indigeni, che viene poi attaccata da alcuni avventurieri in cerca di rubini. Ringo e Butch si mettono in salvo fuggendo con Susan, una ragazza bionda cresciuta nella giungla fin da bambina a causa d'un incidente aereo. Ringo trova poi un vecchio e semidistrutto elicottero, appartenuto ai genitori di Susan, e riesce a ripararlo. Aiutati gli indigeni a scacciare i violenti avventurieri, partono per gli Stati Uniti insieme a Susan, della quale Butch s'\u00e8 innamorato, con i rubini sottratti ai criminali."}
{"id": "1420403", "revid": "1573940", "url": "https://it.wikipedia.org/wiki?curid=1420403", "title": "Loy meyeni", "text": "Loy meyeni \u00e8 un mollusco nudibranchio della famiglia Corambidae.\nL'epiteto specifico \u00e8 un omaggio al naturalista russo-tedesco Franz Julius Ferdinand Meyen (1804-1840)."}
{"id": "1420407", "revid": "52076", "url": "https://it.wikipedia.org/wiki?curid=1420407", "title": "Trilitico", "text": ""}
{"id": "1420412", "revid": "547992", "url": "https://it.wikipedia.org/wiki?curid=1420412", "title": "Vittorio Ghidella", "text": "Biografia.\nOttenuta a pieni voti la maturit\u00e0 classica, s'iscrisse alla facolt\u00e0 di ingegneria meccanica al Politecnico di Torino, dove si laure\u00f2 con il massimo dei voti.\nAppena laureato entr\u00f2 in Fiat con la mansione di tecnico cronometrista, quindi rientr\u00f2 a Vercelli per affiancare il padre, commerciante di lubrificanti. Fu poi alla RIV-SKF, azienda produttrice di cuscinetti a sfere. In seguito entr\u00f2 nella direzione della Fiat-Allis, azienda di mezzi agricoli gi\u00e0 in orbita Fiat, venendo trasferito negli Stati Uniti per organizzare il lavoro e stipulare accordi, ma dur\u00f2 poco: nel 1978, Gianni Agnelli lo richiam\u00f2 a Torino, alla Fiat Auto, per rilanciare il ramo automobilistico, in quel momento in una fase di crisi dopo gli anni difficili del terrorismo. Per circa un anno Ghidella affianc\u00f2 il responsabile del settore automobili Nicola Tufarelli, fino a sostituirlo nel gennaio 1979.\nL'anno dopo, nell'ottobre 1980, chiuse un accordo favorevole all'azienda, propiziato dalla protesta sfociata nella marcia dei quarantamila quadri FIAT, con la quale migliaia di impiegati e quadri scesero in piazza per protestare contro le violente forme di picchettaggio organizzate dai sindacati degli operai, che impedivano l'ingresso in fabbrica da 35 giorni. Il sindacato, dopo l'episodio, capitol\u00f2 e chiuse la vertenza con un accordo favorevole alla Fiat, dando inizio a una progressiva perdita di potere e di influenza che si protrasse per tutti gli anni ottanta. Tutto era nato proprio da una decisione di Ghidella di licenziare alcuni operai che avevano interrotto la produzione per protesta. A suo avviso, era indispensabile ripristinare le condizioni di ordine negli stabilimenti e la pace sociale, che comunque si stabil\u00ec, fu un punto a suo parere fondamentale per l'avvio di investimenti e il rilancio dell'azienda, afflitta, a suo dire, da \u00ab [...] tante marche, tanti personaggi a gestirli, conflitti interni: c'era da mettere ordine\u00bb.\nVennero quindi investite ingenti somme per la riorganizzazione degli stabilimenti ed entrarono in produzione modelli fortemente sostenuti da Ghidella, come le Fiat Uno, Croma e Tipo, le Lancia Delta e Thema, l'Alfa Romeo 164 e l'Autobianchi Y10. Il successo mondiale di vendite della Fiat Uno, diffusasi in tutti i continenti, segn\u00f2 il punto di svolta nel rilancio della FIAT e pi\u00f9 in generale del mercato dell'auto in Italia. La casa torinese divenne in quegli anni il primo costruttore di auto europeo e il quinto nella classifica mondiale.\nSostenne la posizione di Cesare Fiorio di portare Lancia, di propriet\u00e0 Fiat dal 1969, come punta tecnologica e sportiva del gruppo raggiungendo livelli agonistici assoluti, incontrastata campione di \"rally\", endurance e di altre categorie.\nNel 1985 fu nominato Cavaliere del lavoro.\nFu il primo a perseguire la filosofia della sinergia tra i vari modelli in produzione; filosofia che, se permette di conseguire importanti risparmi in quanto mira a rendere il pi\u00f9 possibile la componentistica comune per tutta la gamma, rischia di togliere personalit\u00e0 al prodotto. Rischio che Ghidella, a differenza del suo successore, aveva compreso chiaramente. Tent\u00f2 anche di rinnovare la gamma della Alfa Romeo, acquisita dall'IRI nel 1986, e di preservarne la tradizione, la meccanica (pose le basi per la realizzazione di un pianale comune tra Alfa e Maserati per auto a trazione posteriore) e gli stabilimenti (Arese e Pomigliano d'Arco).\nSchivo e di carattere introverso, passava parte della sua giornata al lavoro in mezzo ai meccanici e ai lavoratori, il suo ufficio quasi sempre vuoto: sosteneva che le auto si guidano con il \"culo\" non con la lingua. Viveva con la famiglia sui colli torinesi e non faceva vita mondana, pochi amici e al di fuori dall'ambiente Fiat.\nLa Fiat Uno fu collaudata da lui personalmente, come ogni vettura del gruppo Fiat della sua gestione, sul percorso Livorno - Collesalvetti - Pinerolo - Cavour. Fu immortalato davanti ai cancelli di Mirafiori pi\u00f9 volte a spingere un'auto-prototipo (piena di fili e nylon) con la quale era rimasto in panne.\nLa rottura con i vertici Fiat.\nNel dicembre 1987 Gianni Agnelli, delineando il futuro assetto ai vertici Fiat, indic\u00f2 Ghidella quale futuro amministratore delegato del Gruppo, ma pochi mesi pi\u00f9 tardi iniziarono forti contrasti con l'amministratore delegato in carica Cesare Romiti.\nPare che l'attrito sia nato dall'iniziativa del vicepresidente Umberto Agnelli, che si rivolse direttamente a Ghidella per discutere una sua idea di auto utilitaria, saltando la rituale scala gerarchica. Romiti, vistosi scavalcato, rispose ordinando un'ispezione sull'operato dei fornitori Fiat, tesa a creare malcontento e a scompaginare gli equilibri creati da Ghidella.\nA luglio Ghidella comunic\u00f2 alla presidenza la sua intenzione di dimettersi, ma Gianni Agnelli tent\u00f2 inutilmente una riappacificazione tra i due \"manager\". Il 27 ottobre una fuga di notizie sull'abbandono di Ghidella provoc\u00f2 un forte ribasso delle azioni Fiat, al quale l'azienda tent\u00f2 di ovviare con una smentita. Il 25 novembre 1988 le dimissioni vennero ufficializzate.\nGhidella fu sostituito alla testa di Fiat Auto da Romiti, che assunse la carica di amministratore delegato, inizialmente a titolo provvisorio, poi prolungato per i successivi due anni fino alla nomina di Paolo Cantarella.\nLapidario fu il commento di Ghidella alla decisione di Agnelli di preferire Romiti a lui (riferendosi a Romiti, che fino ad allora aveva curato solo la parte amministrativa del Gruppo): \u00abNon ci si improvvisa ingegnere dell'auto a 60 anni.\u00bb\nA distanza di oltre venti anni, in un'intervista alla Radiotelevisione Svizzera Italiana del novembre 2010, Ghidella cit\u00f2, tra le cause di disaccordo con Romiti, una sua proposta di collaborazione con la Ford, che trov\u00f2 contrari i vertici aziendali. Nella stessa intervista, rivendicando il lavoro compiuto sul fronte del ristabilimento dell'ordine, nel campo dell'analisi di mercato e degli investimenti, concluse che poco tempo dopo il suo allontanamento, l'azienda era ritornata nelle condizioni di crisi nella quale l'aveva trovata lui.\nDopo la Fiat.\nHa vissuto fino alla morte a Lugano, dove ha svolto un'attivit\u00e0 imprenditoriale e finanziaria. Dapprima oper\u00f2 con la Saurer, una \"holding\" in societ\u00e0 con il finanziere ticinese Tito Tettamanti, che si occupa di componentistica automobilistica. Divenuto presidente e amministratore delegato della Saurer, dapprima ha acquisito il controllo azionario, poi ha ceduto la partecipazione, passando a gestire la \"holding\" di partecipazioni finanziarie VG.SA sempre con sede a Lugano.\nNell'aprile 1993 perse la figlia diciottenne Amalia, morta in un incidente stradale in Svizzera. Il figlio primogenito Riccardo entrer\u00e0 anch'egli alla Fiat dove diverr\u00e0 alto dirigente, per passare in seguito ad altre aziende private.\nAlla memoria \u00e8 stata intitolata una fondazione di sostegno di attivit\u00e0 culturali e sportive."}
{"id": "1420419", "revid": "73125", "url": "https://it.wikipedia.org/wiki?curid=1420419", "title": "Harvard Revised catalogue", "text": ""}
{"id": "1420422", "revid": "1573940", "url": "https://it.wikipedia.org/wiki?curid=1420422", "title": "Loy thompsoni", "text": "Loy thompsoni \u00e8 un mollusco nudibranchio della famiglia Corambidae.\nL'epiteto specifico \u00e8 un omaggio al malacologo inglese Thomas Everett Thompson (1933 - 1990).\nDescrizione.\nLe dimensioni variano da 3 a 6,5\u00a0mm.\nDistribuzione e habitat.\nFrequente al largo delle coste della California, dell'Alaska e dell'Isola di Vancouver, nella Columbia Britannica. Rinvenuto a profondit\u00e0 non superiori ai 7 metri."}
{"id": "1420424", "revid": "11990348", "url": "https://it.wikipedia.org/wiki?curid=1420424", "title": "Foghesu", "text": ""}
{"id": "1420425", "revid": "123478490", "url": "https://it.wikipedia.org/wiki?curid=1420425", "title": "Scilla Gabel", "text": "Biografia.\nDopo i primi anni trascorsi lungo la riviera romagnola, successivamente si trasferisce a Roma per studiare all'Accademia nazionale d'arte drammatica. Dotata di una bellezza aggressiva e di valide qualit\u00e0 drammatiche, in seguito, entra nel mondo dello spettacolo e del cinema. L'insieme delle sue caratteristiche fisiche, unite a un seno prosperoso e a una certa somiglianza con Sophia Loren le permettono, infatti, di debuttare nel cinema come sosia e controfigura proprio della diva napoletana in due differenti pellicole: \"Il ragazzo sul delfino\" di Jean Negulesco (1957) e \"Timbuct\u00f9\" di Henry Hathaway.\nSul finire degli anni cinquanta si fa conoscere al grande pubblico con la partecipazione allo sceneggiato televisivo \"Capitan Fracassa\", di Anton Giulio Majano, prodotto dalla Rai nel 1958. Parallelamente, proprio in questo periodo, ventenne, inizia anche a recitare a teatro, dove esordisce con personaggi come Giorgio Albertazzi, Sergio Tofano, Gino Bramieri e Lia Zoppelli. L'attivit\u00e0 di teatro per lei termina nel 1974, con la nascita del figlio Emiliano. Nel tempo, la sua bellezza viene sempre pi\u00f9 spesso immortalata in varie foto sui rotocalchi popolari e sulle prime copertine: nel 1963, ad esempio, compare nell'edizione americana di \"Playboy\" in un articolo dedicato alle nuove attrici europee.\nNel corso degli anni sessanta e anni settanta appare in numerosi film interpretando, anche come protagonista, diverse pellicole tra le quali si possono ricordare: \"I fuorilegge del matrimonio\" di Valentino Orsini, Paolo e Vittorio Taviani; alcuni film con Tot\u00f2, tra i quali: \"Noi duri\", \"Gambe d'oro\", \"I due colonnelli\", \"Il giorno pi\u00f9 corto\"; e altre pellicole con Ugo Tognazzi: \"Genitori in blue-jeans\", \"I fuorilegge del matrimonio\".\nTuttavia, \u00e8 nell'attivit\u00e0 di teatro e negli sceneggiati televisivi che ottiene maggiori soddisfazioni in compagnie di primo piano e con ruoli significativi, a differenza del cinema dove, invece, partecipando a film di scarso rilievo non diventer\u00e0 mai un'attrice di primo piano.\nTelevisione.\nOltre al teatro, il successo arriva anche grazie a diverse produzioni e sceneggiati televisivi, tra i quali ricordiamo:\nDopo il matrimonio con il regista Piero Schivazappa, Scilla Gabel viene da questo diretta in altri sceneggi televisivi:\nAncora diretta dal marito recita nella miniserie televisiva \"Festa di Capodanno\", del 1988, con Johnny Dorelli ed Eleonora Giorgi. Questa sar\u00e0 una delle sue ultime apparizioni in pubblico: anche gli scatti fotografici, storicamente copiosi, finiscono proprio nella seconda met\u00e0 degli anni ottanta: quando Scilia Gabel torna ad essere Gianfranca Gabellini, preferendo ai palcoscenici una vita familiare molto riservata.\nCarosello.\nHa partecipato anche a due serie di episodi della rubrica pubblicitaria televisiva \"Carosello\": nel 1959, insieme a Paolo Ferrari, Margherita Bagni e Alberto Carloni, per l'Asti Spumante Cinzano, e nel 1962 per i Baci Perugina, insieme a Frank Sinatra.\nVita privata.\nHa avuto una breve storia con Fred Buscaglione. In seguito si \u00e8 sposata con il regista Piero Schivazappa, dal quale ha un figlio nel 1974: Emiliano.\nNel 1999 il padre, Giuseppe Gabellini, all'et\u00e0 di 87 anni, \u00e8 morto accoltellato da una signora, inquilina di una villetta di sua propriet\u00e0, che non voleva subire uno sfratto."}
{"id": "1420428", "revid": "339392", "url": "https://it.wikipedia.org/wiki?curid=1420428", "title": "Nnoitra", "text": ""}
{"id": "1420429", "revid": "767487", "url": "https://it.wikipedia.org/wiki?curid=1420429", "title": "Apocalyptica (singolo)", "text": "Apocalyptica \u00e8 il primo singolo degli Apocalyptica, uscito nel 1996, prima di \"Plays Metallica by Four Cellos\". Contiene le cover di due vecchie canzoni tipiche del Natale: \"Oh Holy Night\" e \"Little Drummer Boy\"."}
{"id": "1420430", "revid": "599013", "url": "https://it.wikipedia.org/wiki?curid=1420430", "title": "Dwayne De Rosario", "text": "Carriera.\nClub.\nInizi\u00f2 la sua carriera nel 1997 in Canada, nei Toronto Lynx. Gioc\u00f2 7 partite mettendo a segno 3 reti. L'anno successivo si trasfer\u00ec all'FSV Zwickau, dove riusc\u00ec a mettere a segno un solo gol in 12 partite. Dal 1999 al 2000 gioc\u00f2 nei Richmond Kickers, dove segn\u00f2 17 reti in 35 partite. Nel 2001, arriv\u00f2 nella Major League Soccer, dove gioc\u00f2 per i San Jose Earthquakes fino al 2005, segnando 27 reti in 108 partite. Nello stesso 2005 vinse, bissando la vittoria dell'anno precedente, il premio della MLS \"Goal of the Year\", ovvero il miglior gol dell'anno, per merito di una rete segnata su punizione contro i Los Angeles Galaxy.\nDal 2006, ha giocato negli Houston Dynamo, prima di trasferirsi nel 2009 al Toronto FC segnando 29 reti in 57 partite. Il 1\u00ba aprile 2011 \u00e8 stato acquistato dai New York Red Bulls in cambio di Tony Tchani e Danleigh Borman.\nSegna il suo primo gol con la maglia dei New York Red Bulls su rigore contro il Chivas USA.\nDopo 13 partite giocate con i New York Red Bulls, \u00e8 stato acquistato il 27 giugno 2011 dai D.C. United in cambio del centrocampista Dax McCarty.\nSegna il suo primo gol con i colori del D.C. United proprio contro la sua ex squadra: i New York Red Bulls.\nIl 9 gennaio 2014 ritorno al Toronto FC, rimanendovi fino a dicembre dello stesso anno.\nIl 10 maggio 2015, annuncia ufficialmente il suo ritiro.\nNazionale.\nFiglio di emigrati guyanesi che si stabilirono in Canada negli anni '70, esordisce nella nazionale maggiore canadese nel 1998, vincendo la Gold Cup nel 2000. Con i suoi 22 gol, \u00e8 il miglior marcatore della Nazionale canadese."}
{"id": "1420431", "revid": "287204", "url": "https://it.wikipedia.org/wiki?curid=1420431", "title": "Chiliochoria", "text": "Chiliochoria () \u00e8 un ex comune della Grecia nella periferia del Peloponneso di 2.916 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Pylos-Nestoras."}
{"id": "1420444", "revid": "287204", "url": "https://it.wikipedia.org/wiki?curid=1420444", "title": "Ardita Ausonia Football Club", "text": "LArdita Ausonia Football Club fu una squadra di calcio di Milano attiva dal 1921 al 1925, erede dell'Ausonia Pro Gorla.\nStoria.\nLa squadra fu la terza incarnazione di una realt\u00e0 calcistica milanese di inizio secolo. L'Ausonia Football Club fu fondata a Milano, il 4 giugno 1905, dalla casa automobilistica Ausonia, allo scopo di sponsorizzare le proprie autovetture elettriche. I colori sociali erano il rosso e il nero. Nel 1912 fu acquisita dalla \"Societ\u00e0 Sportiva Pro Gorla\" di Gorla Primo e ne divenne la \"Sezione Calcio\" come Ausonia Pro Gorla il 7 gennaio 1912. Da quel momento, l'Ausonia indoss\u00f2 i colori della Pro Gorla (maglia bianco-celeste a strisce verticali).\nDopo alcune stagioni altalenanti vissute dall'Ausonia Pro Gorla, la compagine originaria nel 1921 si scisse dalla polisportiva unendosi allArdita Football Club di Milano creando cos\u00ec lArdita Ausonia Football Club. Rimasta fedele alla F.I.G.C. nell'anno della secessione 1921-1922, l'Ardita Ausonia disput\u00f2 il campionato di Promozione Lombarda girone B classificandosi quarta.\nIl pessimo piazzamento dei milanesi non consentirono loro di essere tra le squadre ammesse alla nuova Seconda Divisione e perci\u00f2 l'Ardita Ausonia disput\u00f2 il campionato di Terza Divisione Lombarda 1922-1923, terminando imbattuta dopo 10 giornate. Entrata nel girone finale per il titolo, termin\u00f2 al 4\u00ba posto a 3 punti dall'A.V.C. Vogherese, mentre il campionato fu vinto dalla Canottieri Lecco.\nLa stagione successiva, il 1923-1924, fu la fotocopia della precedente: l'Ardita Ausonia vinse il girone E con una sola sconfitta al passivo e termin\u00f2 seconda il girone di finale che laure\u00f2 ancora una volta la Canottieri Lecco campione lombardo.\nPersi alcuni dei migliori elementi e non pi\u00f9 in ottime finanze, il club disput\u00f2 un mediocre campionato di Terza Divisione piazzandosi sesta su 8 nel girone A. Ma fu anche il suo ultimo e peggiore campionato, perch\u00e9 a fine stagione 1924-1925 l'Ausonia si sciolse definitivamente."}
{"id": "1420447", "revid": "125132234", "url": "https://it.wikipedia.org/wiki?curid=1420447", "title": "Un ciclone in famiglia", "text": "Un ciclone in famiglia \u00e8 una serie televisiva italiana diretta da Carlo Vanzina ed andata in onda su Canale 5 dal 2005 al 2008. \u00c8 composta da quattro stagioni.\nLocation.\nLa localit\u00e0 principale \u00e8 Menaggio, cittadina situata sul Lago di Como, ma alcune scene sono state girate in alcuni paesini quali Itri e Sermoneta. Altre scene sono state girate in numerose localit\u00e0 straniere: Sudafrica e Monaco di Baviera (durante la prima stagione), Austria e Polinesia (a cavallo tra la prima e la seconda stagione), Praga, Grecia, San Pietroburgo, Monte Carlo e Spagna (durante la seconda stagione), India, Scozia ed Austria (nel corso della terza stagione), infine Svizzera, Amsterdam, Costa Azzurra, Belgio, Norvegia e Francia (nel corso della quarta stagione).\nSigla.\nLa sigla della fiction si intitola \"Chiedi aiuto a papi\". Durante la sigla scorrono le immagini dei protagonisti e dei numerosi addetti ai lavori che hanno contribuito alla realizzazione della serie televisiva.\nTrama.\nIn questa serie televisiva si raccontano le vicende dell'allargata famiglia Fumagalli, residente al lago di Como, pi\u00f9 precisamente a Menaggio, che si imparenta con le famiglie Dominici ed Esposito, avendoli come consuoceri.\nPrima stagione.\nLa famiglia comasca Fumagalli, composta da Lorenzo, Tilly e le figlie Lisa, Ludovica e Lauretta, \u00e8 in vacanza in Canada dove conosce la famiglia romana Dominici, composta da Alberto, Simonetta e i figli Adriano e Alessio. Ludovica s'innamora subito di Alessio e per lui lascia il fidanzato Ivan, malvisto da Lorenzo. Lei rimane incinta e si sposano e, successivamente nasce Lorenzino, chiamato come il pap\u00e0 della sposa. Purtroppo nel frattempo Alberto, che prima aveva un negozio di moda, fallisce e va a vivere ospite nella villa di Lorenzo, che possiede un cinema Multiplex. Per\u00f2, durante il viaggio di nozze in Polinesia, Alessio tradisce Ludovica con un'altra. Lei, dopo una lunga riflessione, decide di perdonarlo e vanno, con le rispettive famiglie in vacanza in Sardegna. Qui, per\u00f2 lui ci ricasca e tradisce Ludovica con un'altra ragazza. Allora Ludovica decide di chiedere la separazione ma, durante l'udienza in tribunale, Alberto viene colto da un infarto e loro due decidono di tornare insieme.\nQuando tutto sembra andare bene, a Monaco di Baviera Ludovica conosce il Principe Hubertus Von Taxis e s'innamora di lui, lasciando Alessio ma, si accorger\u00e0 presto di essersi innamorata di un ubriaco e violento che in realt\u00e0 non ci tiene a lei. Dopo di lui lei si fidanza con il napoletano Paolo, storia che finisce perch\u00e9 si scopre che lui, dicendo di essere un consulente finanziario, \u00e8 in realt\u00e0 un truffatore che fa fallire Lorenzo. Allora decide di lasciare perdere gli uomini per sempre. Nel frattempo la famiglia Dominici si trasferisce in Sudafrica aprendo un grande albergo e assumono Lorenzo come aiutante. La stagione si conclude con il ritorno da Monaco di Lisa con Adriano Dominici, che annuncia di essere incinta e di sposarlo.\nSeconda stagione.\nAdriano e Lisa si sposano e i Dominici tornano dal Sudafrica investendo nella compravendita di una societ\u00e0 a Roma e Lorenzo lavora da lui come tuttofare; fino a quando non vince 3 milioni di euro con un terno al lotto riacquistando la sua villa che aveva venduto subito dopo il fallimento del multiplex. Allora Lorenzo apre un negozio di DVD. Lisa torna a casa Fumagalli, dopo aver scoperto che il marito Adriano l'aveva tradita con la segretaria Moira. Pochi mesi dopo nasce suo figlio Ambrogino, chiamato come il Patrono di Milano, e Lisa perdoner\u00e0 qualche mese dopo il marito. Ludovica fa la modella e diventa amica di India, una sua collega scoprendo insieme che \u00e8 sua sorella, figlia di Lorenzo e di un'ex hippy, Bambi. Allora Tilly, convinta che Lorenzo e Bambi sono amanti da pi\u00f9 di vent'anni, caccia di casa Lorenzo e prende le redini del negozio di DVD. Stessa cosa accade ad Alberto, quando la segretaria Moira entra nel suo ufficio seducendolo e Simonetta pensa che lui la stia tradendo con la segretaria e, anch'essa prende le redini dell'azienda di famiglia. Dopo aver perdonato i rispettivi mariti, capendo l'incomprensione, Lorenzo e Alberto scoprono che le loro due attivit\u00e0 sono fallite a causa della leggerezza delle mogli.\nAlessio Dominici si trasferisce con la nuova fidanzata in Sudafrica. India, in servizio con Ludovica in Spagna, conosce Antonio, suo futuro fidanzato. Lorenzo e Tilly, dopo il fallimento, decidono di aprire un bed and breakfast nella loro villa assumendo Alberto e Simonetta, lui come aiutante e lei come cuoca con Tilly; ma la nuova attivit\u00e0 chiude poco dopo, dopo avere scoperto che sono pi\u00f9 le uscite che le entrate. Allora Lorenzo e Alberto acquistano il ristorante Miralago e assumono Adriano come parcheggiatore. Qui, all'inaugurazione, Ludovica rincontra Roby, anche lui separato con un figlio, un suo vecchio amico dei tempi delle superiori e si fidanza con lui. India rimane incinta. Quando i coniugi Fumagalli e Dominici vanno in Austria in una beauty farm per cercare di perdere peso, conoscono i coniugi napoletani Peppino e Margherita Esposito. Alberto e Lorenzo litigano subito con Peppino, un uomo preciso, puntiglioso, serio e pignolo trovandolo antipatico e saccente.\nA Natale, quando Antonio, il fidanzato di India, vuole presentare ai Fumagalli e ai Dominici i suoi genitori, scoprono che questi sono proprio i coniugi napoletani che hanno conosciuto in Austria. Intanto Adriano e Lisa si trasferiscono ai Caraibi con Ambrogino. Dopo la nascita di Luigino, il figlio di Antonio e India, chiamato come il padre di Peppino, Alberto, per fare bella figura con il suo capo, lo invita casa Fumagalli; ma un cugino delinquente di Peppino rovina tutto facendosi arrestare proprio nella villa. Credendo che ad aver chiamato i carabinieri sia stato Peppino, per vendicarsi d\u00e0 fuoco al ristorante Miralago, facendo fallire di nuovo Fumagalli e Dominici. Allora Peppino e Margherita, per sdebitarsi con le due famiglie, vendono la loro villa e vanno ad abitare da Lorenzo e Tilly. Oltre ad aver perso il lavoro tutti e sei i coniugi, perde il lavoro anche Antonio, poich\u00e9 l'agenzia per la quale lavorava ha chiuso per fallimento per\u00f2, grazie al Sindaco, Lorenzo, Alberto e Peppino iniziano a lavorare come vigili ausiliari di Menaggio, ma vengono licenziati sempre a causa di Peppino, che fa una multa alla moglie del Presidente della Regione.\nAllora le tre coppie di consuoceri aprono un'attivit\u00e0 di catering. In seguito Peppino riceve da un suo zio un'eredit\u00e0 di 5 milioni di dollari e, dopo che Lorenzo e Alberto gli rinfacciano un conto di 2 milioni e mezzo di euro di debiti con loro, lui scappa con l'eredit\u00e0 e gira l'Europa tra alberghi di lusso e donnine, abbandonando cos\u00ec Margherita, che, dopo averla rifiutata, cerca di rifarsi una vita con un marchese, nuovo vicino di casa dei Fumagalli, andando a vivere da lui. Nel frattempo Ludovica si lascia con Roby perch\u00e9 lui \u00e8 tornato dalla sua ex moglie perch\u00e9 quest'ultima lo ricattava nel senso che non gli faceva pi\u00f9 vedere il figlio. Una notte, Lorenzo riceve la telefonata di Peppino dalla Russia che lo prega di aiutarlo: \u00e8 finito in mano agli strozzini perch\u00e9 \u00e8 pieno di debiti giocandosi tutta l'eredit\u00e0. Allora lui lo aiuta vendendosi gli orecchini che aveva regalato a Tilly per il venticinquesimo anniversario di matrimonio. L\u00ec, in Russia, salvano per caso un grande imprenditore che, per ringraziare i tre consuoceri, li assume nella sua grande impresa italiana per\u00f2, Peppino non \u00e8 contento per niente, anzi \u00e8 caduto in depressione perch\u00e9 Margherita non torna; ma nulla \u00e8 perduto: quest'ultima scopre che il marchese, che in realt\u00e0 marchese non era, le ha rubato tutto lasciandola; allora torna con Peppino.\nI guai non sono finiti: Antonio e India si lasciano, per\u00f2 prendendosi una lunga pausa di riflessione, e lei torna a vivere dalla madre a Roma con Luigino e lui comincia a fare il pony express a Milano. Tilly inizia a fare la volontaria in ospedale e presenta a Ludovica Francesco, volontario anche lui. Quando l'attivit\u00e0 di Lorenzo (il presidente dell'azienda), Alberto e Peppino inizia ad andare a gonfie vele, il loro grande superiore viene arrestato per associazione mafiosa e quindi questi perdono il lavoro, e anche Lorenzo \u00e8 indagato, dato che era lui che firmava assegni poich\u00e9 era il presidente; per\u00f2 verr\u00e0 presto assolto. Antonio e India si rimettono insieme. Francesco viene presentato da Ludovica a tutta la sua famiglia e a sua volta lui fa la stessa cosa con lei, portandola in Toscana a presentarle il padre, qui lei scopre di essersi fidanzata con un erede miliardario il cui padre possiede un'immensa catena di vini, e non solo: scopre anche che Francesco \u00e8 il fratello di India da parte di madre. Francesco e Ludovica si sposano e il padre di lui regala a Lorenzo un assegno milionario e con questo lui paga le sue pendenze dell'azienda nelle quali era il presidente in cui era stato negativamente coinvolto. Peppino, per sdebitarsi con i consuoceri, affitta una barca con una parte dell'eredit\u00e0 dello zio che aveva messo da parte e si fanno un grande giro. La stagione si conclude con la telefonata di Bambi e India che annunciano a Lorenzo che quest'ultima si sposer\u00e0 finalmente con Antonio, ma le emozioni per il Fumagalli non sono finite: Tilly gli confida di essere per la quarta volta incinta.\nTerza stagione.\nLorenzo e Tilly aspettano il loro quarto figlio. Peppino ha preso in gestione l'edicola di Giuan\u00ecn, l'edicolante del paese, che \u00e8 andato in pensione e Alberto \u00e8 diventato proprietario di una macelleria e Simonetta ne diviene la cassiera. Adriano, Lisa e Ambrogino tornano a Menaggio per sempre. Ludovica vive in Toscana con Francesco, fino al suo ritorno in casa Fumagalli perch\u00e9 il marito \u00e8 in Germania per affari. Antonio e India decidono di sposarsi, sotto consiglio di Bambi, in India con il rito nuziale del luogo. Allora i coniugi Fumagalli, Esposito e Dominici, Ludovica, Lisa, Lauretta, Adriano, Francesco, Bambi e ovviamente Antonio e India partono per l'India per una cerimonia intima. L\u00ec, poco dopo il loro matrimonio Tilly partorisce la piccola Lucia. Tornati a Menaggio, la Tata dice a Lorenzo che non pu\u00f2 pi\u00f9 lavorare da lui perch\u00e9 deve tornare alla Spezia dalla sua mamma che si \u00e8 rotta un femore. Dopo di lei arriva Felicit\u00e8, ma non \u00e8 adeguata al suo ruolo; e infine arriva Ramona Popescu, ex contessa che conosceva Simonetta ai tempi dell'impresa russa quando lei faceva la cameriera nell'albergo dove alloggiavano Lorenzo, Alberto e Peppino. Lorenzo scopre che tutti gli assegni che aveva incassato per l'affitto del suo ex negozio di DVD erano tutti scoperti; allora decide di cederlo a India, Lisa e Ludovica per fare l\u00ec un bazar orientale.\nAdriano viene assunto nella macelleria del padre e stessa cosa accade con Antonio, che viene assunto da Peppino in edicola. Dopo la nascita della piccola Lucia, Lauretta si sente trascurata e Lorenzo, per accontentarla, la porta a visitare il Castello di Harry Potter in Scozia. E, poich\u00e9 non si trova bene economicamente, offrono tutto Alberto e Peppino, che partono con le rispettive mogli, Lorenzo, Tilly e Lauretta. L\u00ec, Lauretta dopo avere bevuto una pozione (anche se finta), sa suonare \u201cmagicamente\u201d il pianoforte in una maniera pazzesca. Dopo che la sente un grande manager musicale, quest'ultimo convince Lorenzo a partire per Salisburgo per fare partecipare la ragazzina in un importante concorso musicale. Mentre sono l\u00ec, Ludovica vede Francesco con la sua segretaria, s'ingelosisce e ci litiga. Il concorso di Lauretta va a finire male: questa, durante l'esibizione, decide che non vuole pi\u00f9 diventare una grande pianista, ma vuole fare la ragazzina di dodici anni come le altre. Quando tutto sembra andare male, un'arredatrice americana entra nel bazar delle ragazze Fumagalli e compra molte cose per arredare le nuove ville sul Lago di Tom Cruise e di Brad Pitt e Angelina Jolie. Francesco va a casa Fumagalli e dice a Ludovica che ha lasciato il lavoro con il padre che si \u00e8 molto arrabbiato e l'ha anche diseredato e quindi \u00e8 in attesa di un nuovo lavoro e tornano insieme. Lorenzo si ammala di orecchioni, cosa che accade anche ad Alberto e Peppino, e vanno ad abitare momentaneamente in una delle dependance di casa Fumagalli per evitare i contagi.\nDopo la guarigione per\u00f2 \u00e8 Tilly che si ammala: \u00e8 affetta da una depressione \"post-partum\", che le \u00e8 venuta dopo la nascita di Lucia. Un'altra brutta notizia \u00e8 la fuga di Simonetta che lascia Alberto per andare in India a meditare. Allora Lorenzo decide di andare con Alberto in Tibet a cercare Simonetta e decide di andarci anche Tilly, che guarisce dalla depressione. Arrivati in India, a causa di un grosso equivoco, pensano che Simonetta abbia un \u201camante brizzolato, tipo Flavio Briatore\u201d e seguono la donna con la moglie bolognese, incontrata l\u00ec per caso che cercava anche lei il marito di questo signore fuggito anche lui dalla rispettiva moglie; ma alla fine non sar\u00e0 cos\u00ec, a causa dello scambio di Simonetta con un'altra donna. In India Alberto conosce una massaggiatrice tailandese che lavora nell'albergo dove lui alloggia con Lorenzo e Tilly e ha una relazione con lei.\nQuando finalmente trovano Simonetta, questa dice di non voler tornare dal marito a fare la solita noiosa vita dietro alla cassa di una macelleria e che, se Alberto vuole che torni davvero debba: fare s\u00ec che non stia pi\u00f9 dietro la cassa della macelleria, eliminare carne, partite di calcio, camere separate e mettersi a dieta. Alberto accetta a malincuore la promessa. Tilly, per dare una scossa alla sua vita, sceglie di tornare all'universit\u00e0 per terminare gli ultimi due anni che le rimasero quando era pi\u00f9 giovane e Lorenzo di imparare a usare il computer, prendendo costose ripetizioni da Lauretta, ma getter\u00e0 la spugna poco dopo. Le tre sorelle Fumagalli decidono di chiudere il bazar orientale e aprire un'enoteca con Francesco, Alessio e Antonio. La tailandese con cui ha avuto un flirt Alberto si presenta da quest'ultimo dicendogli di lasciare la moglie siccome quando erano in India, le propose di farlo e far fare a lei la signora. Allora lui, per paura che lei va dalla moglie a raccontarle tutto, inscena con Simonetta che la ragazza \u00e8 l'amante di Peppino e lei la assume come cameriera in casa. Tilly aiuta un suo compagno di universit\u00e0, Giacomo, a conquistare una ragazza che a lui piace molto.\nUna sera quando torna a casa dall'universit\u00e0 con quest'ultimo, Lorenzo s'ingelosisce sentendo Giacomo leggere a Tilly una lettera che avrebbe dato alla ragazza amata. Allora Lorenzo, per cercare di dare un pugno a Giacomo, cade dicendo di aver perso la memoria. Alberto e Peppino decidono di trovare un uomo per la tailandese per togliersela dai piedi e quindi, incontrando un uomo appassionato della Tailandia, lo convince a conoscere la tailandese con un appuntamento in pizzeria ma, qualcosa va storto: l'uomo in pizzeria trova la moglie con l'amante e va via e quindi la tailandese resta a cena con Peppino, diventando la sua vera amante. Il padre di Francesco aiuta ad aprire l'enoteca dei ragazzi riappacificandosi con il figlio. Dopo vari tentativi per far tornare la memoria a Lorenzo da parte di Tilly, i due decidono di tornare a Parigi dove trascorsero la loro prima luna di miele. Accidentalmente \u00e8 la stessa cosa che fanno anche Peppino e, la sua amante tailandese, approfittando che Margherita \u00e8 a Lourdes con la parrocchia, e Alberto e Simonetta per\u00f2, mentre Margherita \u00e8 a Lourdes, le arriva un messaggio dove \u201cun amico\u201d le scrive che il marito la sta tradendo con un'altra a Parigi e allora parte, ma Peppino riesce a non farsi scoprire lo stesso e scopre che il messaggio lo ha mandato Alberto, un po' per fastidio e un po' per gelosia.\nAd una cena con i coniugi Dominici ed Esposito, Lorenzo rivela a Tilly di aver fatto finta di aver perso la memoria per vedere se lei teneva davvero al marito e Simonetta di aver finto di fare \u201cl'orientale buddhista\u201d. Il giorno seguente la tailandese va via con un barone, facendo la \u201csignora\u201d con lui. Successivamente, Adriano comunica a tutti che parteciper\u00e0 al Grande fratello, mettendo alla prova la sua fedelt\u00e0 e vincer\u00e0 ma, le sorprese non finiscono qui: il Sindaco di Menaggio amico di Lorenzo lo mette in lista con lui alle elezioni politiche. La stagione si conclude con la nomina di Lorenzo a onorevole.\nQuarta stagione.\nLorenzo \u00e8 onorevole al Parlamento Italiano, a Montecitorio e quindi deve fare il tragitto Menaggio-Roma. Lorenzo scopre subito che il mondo della politica \u00e8 un mondo poco pulito, fatto di compromessi, raccomandazioni e sporcizie, grazie anche alla conoscenza di due suoi colleghi deputati. Adriano \u00e8 sempre in giro per l'Italia tra autografi, foto e ospitate, e Lisa \u00e8 molto preoccupata e gelosa. L'enoteca dei ragazzi di casa Fumagalli ha diversi problemi: non si riesce ad aprire, e allora Ludovica si fa assumere come hostess, India s'impegna a ospitare poveri per la mensa in villa Fumagalli, Francesco torna dal padre per aiutarlo a vendere il suo vino, il Chianti, e Antonio si assume come custode di casa Fumagalli con i bambini, e nel frattempo scopre di essere un campione di golf.\nAlberto affida a Lorenzo Oscar, un suo nipote ex ladro che ha deciso di mettere la testa a posto, come autista personale. Questo per\u00f2 combina dei danni al neo-onorevole: fa credere a una ragazza che gli piace di essere lui l'onorevole Fumagalli e che, invece, Lorenzo sia l'autista Oscar. Nel frattempo arrivano a Roma da Menaggio Alberto e Peppino, che convincono Lorenzo a investire su un affare su dei maxi-ortaggi che, secondo loro, far\u00e0 fruttare un sacco di soldi per\u00f2, il progetto non \u00e8 realizzabile in Italia, perch\u00e9 non \u00e8 ancora legale, e quindi partono per Bruxelles per convincere un funzionario del Parlamento europeo ad approvare il progetto. Questo allora decide di approvarlo solo a una condizione: di farlo uscire con la fidanzata di Oscar. Essi per\u00f2, per non creare ulteriori problemi con l'autista, partono per Amsterdam per cercare qualche ragazza di facili costumi da presentare al funzionario belga sostituendola alla fidanzata di Oscar. Il piano per\u00f2 fallisce: non solo un signore italiano fotografa Lorenzo mentre paga una ragazza in vetrina, ma loro scoprono che la ragazza di Oscar, dopo averlo lasciato perch\u00e9 ha scoperto tutto sulla vera identit\u00e0 dell'autista, si era messa col funzionario da sola.\nMa i guai non sono finiti: l'onorevole Lorenzo \u00e8 ricattato da un fotografo, che, se Lorenzo non gli dar\u00e0 500.000 \u20ac, pubblicher\u00e0 il video scottante in televisione. Lorenzo e Oscar, da buon ex ladro, s'introducono di nascosto nello studio fotografico rubando il video, ma, per la strada che va verso la loro macchina, inciampano su un mercatino di extracomunitari cadendo per terra. Arriva la polizia, e gli extracomunitari scappano, dato che \u00e8 reato vendere merce pirata. Lorenzo e Oscar cercano il filmino, caduto in mezzo a tutti i DVD pirata, ma vengono sottratti in arresto. Qui per\u00f2 Lorenzo scopre che il giudice che li interroga \u00e8 il nuovo fidanzato di Bambi, che li scagiona. Lorenzo, tornato a Menaggio, decide di lasciare la politica e restare in famiglia. Alessio, al suo ritorno da Roma, dice a tutti che ha comprato il DVD del nuovo film di Shrek non ancora uscito in DVD originale, e quindi pirata. Appena s'inserisce il DVD nel lettore, Lorenzo capisce che quello \u00e8 il filmino che lo incrimina, ma riesce subito a toglierlo, evitando i dubbi della famiglia sulla sua buona fede. Successivamente, Alberto e Peppino scambiano momentaneamente la casa di Lorenzo e Tilly con un'altra all'estero, come uno scambio alla pari. Solo che al ritorno dei consuoceri, si scopre che gli stranieri hanno messo sottosopra l'intera villa Fumagalli e quindi Lorenzo ingaggia i due consuoceri a rimettere tutto in ordine com'era prima.\nLorenzo scopre di avere un fratello molto ricco in Costa azzurra identico a lui: Bebo Marangoni, che lo mette in mezzo ai guai per stare con la sua amante promette al fratello la somma di 100.000 \u20ac in cambio che Lorenzo si trasferisca l\u00ec e vesta i suoi panni stando con la moglie e lui a Menaggio al posto di Lorenzo stando con l'amante in vacanza sul Lago di Como. Allora i due consuoceri pensano subito che Lorenzo tradisca Tilly con l'amante e, innervositi dalla grande somma che devono ridare a Lorenzo per i danni subiti alla villa dagli stranieri, ricattano Bebo (pensando di ricattare Lorenzo) della cifra di 100.000 \u20ac in cambio del silenzio con la moglie Tilly, che nel frattempo fa successo iniziando a scrivere libri per bambini di Sognolino, un personaggio da lei inventato ma, alla fine viene tutto a galla e si risolve tutto con Lorenzo che cancella dalla sua vita il fratello Bebo. Alessio parte per l'Argentina per girare una fiction. Lauretta viene rimandata in Lingue e quindi Lorenzo la manda in Svizzera in un collegio per imparare le lingue. Qui conosce la contessa Sforza, che lo sfrutta con il suo essere snob mettendolo in mezzo a dei guai. Tilly continua a scrivere i libri di Sognolino, arrivando fino al terzo capitolo. Lei, per capire se il marito la ama ancora, chiama la moglie di Bebo, il fratello di Lorenzo, e le chiede di provarci con lui, ma lui non ci casca e Tilly capisce finalmente che la ama ancora. Adriano \u00e8 ancora in Argentina a girare la fiction.\nSimonetta viene ingaggiata da un famoso stilista come direttrice d'azienda assumendo Margherita come sua segretaria personale, ma poi molla tutto perch\u00e9 ha capito il reale ambiente. Antonio assume suo padre come suo agente e diventa sempre pi\u00f9 campione di golf. Lisa lascia Adriano tendendogli una trappola per provare la sua fedelt\u00e0 e scopre di avere ragione quando s'incontra con una ragazza per il primo appuntamento; ma quando quest'ultimo va in albergo per conoscerla con un mazzo di rose in mano, scopre che la ragazza misteriosa \u00e8 Lisa. Anche Ludovica lascia Francesco perch\u00e9 lo trova a cena con la collega Ingrid. La stessa cosa accade anche tra Antonio e India, che si lasciano perch\u00e9 scoprono di non essere fatti l'uno per l'altra. Si lasciano anche Nicola e Bambi, che la lascia per la contessa Sforza. Si conclude tutto con i Fumagalli, i Dominici e gli Esposito che non sono pi\u00f9 consuoceri e i primi partono con il camper e tutto finisce com'\u00e8 cominciata la serie: le figlie di Lorenzo s'innamorano con i figli di un siciliano conosciuto in vacanza."}
{"id": "1420448", "revid": "834", "url": "https://it.wikipedia.org/wiki?curid=1420448", "title": "T\u014dkai", "text": ""}
{"id": "1420452", "revid": "10652", "url": "https://it.wikipedia.org/wiki?curid=1420452", "title": "Agaricus pseudocretaceus", "text": ""}
{"id": "1420459", "revid": "287204", "url": "https://it.wikipedia.org/wiki?curid=1420459", "title": "Regione di Tokai", "text": ""}
{"id": "1420461", "revid": "10652", "url": "https://it.wikipedia.org/wiki?curid=1420461", "title": "Pratella xanthoderma", "text": ""}
{"id": "1420462", "revid": "10652", "url": "https://it.wikipedia.org/wiki?curid=1420462", "title": "Psalliota flavescens", "text": ""}
{"id": "1420467", "revid": "264902", "url": "https://it.wikipedia.org/wiki?curid=1420467", "title": "Marco Petreio", "text": "Carriera.\nPetreio fu il primo della sua famiglia a diventare membro del Senato. Cominci\u00f2 la sua carriera militare circa nel 90 a.C. diventando prima tribuno militare, poi prefetto.\nNel 62 a.C. condusse come legato del proconsole Gaio Antonio Ibrida l'armata senatoriale sconfiggendo il rivoluzionario Lucio Sergio Catilina presso Pistoia, mentre lo stesso Ibrida rimase lontano dalla battaglia. Non concedendo tempo ai congiurati costretti ad una ritirata strategica, Petreio, aiutato da Publio Sestio, riusc\u00ec a costringerli in un passaggio angusto tra due montagne che conduceva ad una rupe. L\u00ec i congiurati, Catilina compreso, si ritrovarono nella trappola del condottiero, che mand\u00f2 avanti le legioni. Tuttavia le forze catilinarie resistettero all'impeto dei legionari, mossi dal \"coraggio della paura\" della rupe alle loro spalle. Cos\u00ec lo stesso Petreio fu costretto a raggiungere le prime file assieme ad una \"cohors praetoria\" (a quel tempo questo nome indicava la coorte posta a protezione del \"Praetorium\", ovvero la tenda del comandante in capo, poi per estensione a protezione del condottiero). Con l'arrivo del \"dux\" e della sua coorte la battaglia fin\u00ec nel giro di poche ore. L'esito fu una vittoria schiacciante di Petreio e le perdite romane si limitarono ad un centinaio di uomini, mentre per i congiurati non ci fu nessun superstite: persino Catilina e Manlio, braccio destro del cospiratore, perirono con i loro uomini.\nDopo questa grande vittoria, Petreio si alle\u00f2 con Catone, che contrastava il primo triumvirato nel 59 a.C. Nel 55 a.C. si ritrov\u00f2 come amministratore in Spagna insieme a Lucio Afranio, mentre il governatore ufficiale, Pompeo, rimase a Roma. Nel 49 a.C. era divampata la guerra civile; Cesare, dopo aver preso il controllo di Roma si diresse verso la Spagna per assicurarsi un territorio sicuro prima di scontrarsi in Grecia con Pompeo. Afranio e Petreio si erano dichiarati a favore di Pompeo e della Repubblica e quindi contro Cesare. Dopo una serie di piccoli scontri furono circondati e su decisione di Afranio si arresero il 2 agosto del 49 a.C. presso Lerida.\nPetreio chiese di essere ucciso, tanta era la vergogna della sconfitta, ma Cesare decise di risparmiarli e cos\u00ec entrambi i legati si diressero in Grecia per unirsi alle forze pompeiane. Dopo la battaglia di Farsalo nell'agosto del 48 a.C., Petreio e il suo amico e alleato Catone si rifugiarono prima in Peloponneso e poi in Nord Africa, dove riorganizzarono la resistenza contro il futuro dittatore. Lui e Tito Labieno riuscirono a vincere varie volte contro l'esercito di Cesare. Dopo la grande battaglia di Tapso, dove Gaio Giulio Cesare sconfisse l'esercito pompeiano sotto Metello Scipione, Petreio fugg\u00ec insieme al re numida Giuba I. In una situazione disperata nei pressi di Zama, i due decisero di cercare la morte in un duello. Nello scontro concordato Petreio uccise il re numida con relativa facilit\u00e0, e poi si suicid\u00f2 con l'aiuto di uno schiavo."}
{"id": "1420468", "revid": "10652", "url": "https://it.wikipedia.org/wiki?curid=1420468", "title": "Agaricus xanthoderma", "text": ""}
{"id": "1420469", "revid": "3115", "url": "https://it.wikipedia.org/wiki?curid=1420469", "title": "Antonio D'Achiardi", "text": "Biografia.\nSpos\u00f2 Marianna Camici e fu padre del mineralogista Giovanni e del pittore e museografo Pietro.\nNominato professore alla cattedra di \"Mineralogia e Petrografia\" dell'Universit\u00e0 di Pisa, fu il primo a fornire la descrizione del minerale che fu poi chiamato dachiardite, scoperto dal figlio Giovanni in una pegmatite granitica presso San Piero in Campo, all'isola d'Elba.\nNel 1859 fu nominato \"Aiuto provvisorio\" nel laboratorio di Chimica generale diretto dal professore Sebastiano De Luca.\nIl 22 febbraio 1860, mentre era occupato nella preparazione dell'acido nitrico, ebbe un incidente che lo port\u00f2 alla perdita dell'occhio sinistro. Per tale motivo dovette lasciare il laboratorio di chimica in cui era stato assunto e inizi\u00f2 a dedicarsi, da autodidatta, alla mineralogia.\nAssieme a Quintino Sella e Giorgio Str\u00fcver \u00e8 considerato uno dei fondatori di questa scienza.\nNel 1873 fu nominato professore ordinario di mineralogia a Pisa e nel 1881 vi istitu\u00ec un laboratorio ed un museo di mineralogia.\nFu segretario della \"Societ\u00e0 Toscana di Scienze naturali\" dal 1874.\nNel 1875 fu insignito della medaglia d'oro dell'Accademia delle scienze di Modena, conferitagli per la pubblicazione \"Mineralogia della Toscana\".\nD'Achiardi fu tra l'altro autore di un poema scientifico, intitolato La Terra, in 35 canti, ispirato alla terza cantica della \"Divina Commedia\"."}
{"id": "1420473", "revid": "124222892", "url": "https://it.wikipedia.org/wiki?curid=1420473", "title": "ANIMA Holding", "text": "ANIMA Holding S.p.A. \u00e8 un'azienda del settore del risparmio gestito che amministra un patrimonio complessivo (AUM) di oltre 200 miliardi di euro.\nEssa controlla le societ\u00e0 di gestione del risparmio \"ANIMA Sgr\" e Anima Alternative Sgr e articola la propria offerta in fondi comuni di diritto italiano e Sicav di diritto estero, opera anche nel settore della previdenza complementare per aziende e privati e in quello delle gestioni patrimoniali e istituzionali.\n\u00c8 quotata nell'indice FTSE Italia Mid Cap della Borsa di Milano.\nStoria.\nLa societ\u00e0 viene fondata nel 1983 come ANIMA Sgr S.p.A. per iniziativa di un gruppo di imprenditori-gestori, fra cui Alberto Fo\u00e0.\nNel 1999 la societ\u00e0 viene acquisita dal Banco di Desio e della Brianza.\nAd ottobre 2005 ANIMA Sgr si quota in Borsa a 3,30 Euro per azione.\nNel 2007 Banca Popolare di Milano entra nel capitale della societ\u00e0 e nel 2008 lancia un'OPA totalitaria sulle azioni di ANIMA Sgr ad un prezzo di 1,45 euro per azione; in seguito all'acquisto del 100% delle azioni, il 3 marzo 2009 la societ\u00e0 viene delistata dalla Borsa di Milano.\nIl 28 settembre 2009 Anima Sgr S.p.A. viene fusa per incorporazione in Bipiemme Gestioni Sgr S.P.A., societ\u00e0 di gestione del risparmio della Banca Popolare di Milano: la nuova societ\u00e0 nata dalla fusione mantiene la denominazione Anima Sgr S.p.A..\nAd aprile 2010 ANIMA Sgr acquista da Banca Etruria, Etruria Fund Management Company S.A., societ\u00e0 lussemburghese dedicata all'istituzione e alla gestione di fondi comuni d'investimento.\nIl 20 luglio 2010, Banca Popolare di Milano S.c.a.r.l. ha comunicato di aver stipulato un accordo di alleanza con Banca Monte dei Paschi di Siena S.p.A. e Clessidra Sgr S.p.A. per aggregare Anima Sgr e Prima Sgr S.p.A. e costituire un nuovo operatore indipendente nel risparmio gestito.\nA fine dicembre 2011, dalla fusione di Prima sgr e Anima sgr, nasce la nuova ANIMA Sgr che passa sotto il controllo di AM Holding (Asset Management Holding, oggi ANIMA Holding).\nIl 15 aprile 2015 Poste Italiane annuncia l'acquisto della quota di Anima Holding detenuta da Banca Monte dei Paschi di Siena.\nA fine 2017 Poste Italiane e ANIMA annunciano un accordo vincolante per rafforzare la partnership nel risparmio gestito e la scissione parziale delle attivit\u00e0 di gestione in delega di attivi sottostanti a prodotti assicurativi di Ramo I del gruppo Poste (per oltre 70 miliardi di euro) in favore di ANIMA Sgr.\nIl 28 dicembre 2017 ANIMA Holding perfeziona l'acquisto da Banco BPM del 100% del capitale sociale di Aletti Gestielle Sgr.\nNel febbraio 2018 ANIMA e Banco BPM annunciano un accordo relativo al trasferimento dei mandati per la gestione in delega di attivi sottostanti a prodotti assicurativi.\nDal 1\u00ba dicembre 2018 Aletti Gestielle Sgr \u00e8 stata incorporata in ANIMA Sgr.\nNell'aprile 2020 Alessandro Melzi d'Eril \u00e8 nominato amministratore delegato della societ\u00e0.\nAzionariato.\nL'azionariato comunicato all'8 giugno 2020 \u00e8 il seguente:"}
{"id": "1420474", "revid": "125416868", "url": "https://it.wikipedia.org/wiki?curid=1420474", "title": "Massimo Venier", "text": "Biografia.\nCollaboratore della Gialappa's Band, con cui ha ideato e scritto le prime sette edizioni di \"Mai dire Gol\" dal 1990 al 1997, a cavallo dei due millenni diviene noto come regista e sceneggiatore delle prime opere cinematografiche del trio comico Aldo, Giovanni e Giacomo; per loro \u00e8 anche autore in teatro e in televisione, negli spettacoli \"Tel chi el tel\u00f9n\" e \"Potevo rimanere offeso!\" Collabora nel contempo a \"Smemoranda\" e alla rivista \"Dire fare baciare\". \nNel 2006 scrive e dirige il film \"Mi fido di te\" con Ale e Franz. Assieme al duo firma anche la prima edizione di \"Buona la prima!\", in onda su Italia 1 nel 2007. Dopo il successo di \"Generazione 1000 euro\", dirige Fabio Volo e Isabella Ragonese ne \"Il giorno in pi\u00f9\", trasposizione cinematografica dell'omonimo romanzo scritto dallo stesso Volo. \nNel 2013 dirige \"Aspirante vedovo\", rifacimento della commedia di Dino Risi del 1959, \"Il vedovo\", con protagonisti Fabio De Luigi e Luciana Littizzetto al posto della coppia Alberto Sordi e Franca Valeri del film originale. Lasciato temporaneamente da parte il grande schermo, nel 2015 torna in televisione come capo progetto della trasmissione \"Quelli che il calcio\", dove rimane per quattro stagioni.\nNel 2020 si riaffaccia al cinema dirigendo e sceneggiando \"Odio l'estate\", opera che contestualmente lo vede nuovamente insieme ad Aldo, Giovanni e Giacomo dopo oltre un quindicennio."}
{"id": "1420477", "revid": "1573940", "url": "https://it.wikipedia.org/wiki?curid=1420477", "title": "Murphydoris singaporensis", "text": "Murphydoris singaporensis \u00e8 un mollusco nudibranchio della famiglia Goniodorididae. \u00c8 l'unica specie nota del genere Murphydoris.\nIl nome deriva dall'isola di Singapore, localit\u00e0 di rinvenimento.\nBiologia.\nIl suo cibo preferito \u00e8 il briozoo \"Sundanella sibogae\"."}
{"id": "1420480", "revid": "1745361", "url": "https://it.wikipedia.org/wiki?curid=1420480", "title": "Galantide", "text": "Galantide (greco \"\u0393\u03b1\u03bb\u03b9\u03bd\u03b8\u03b9\u03ac\u03c2\", latino \"Galanthis\") \u00e8 la figlia del tebano Proteo ed \u00e8 amica o ancella di Alcmena. Si ritrova Galantide nel mito della nascita di Alcide, che verr\u00e0 in seguito chiamato Eracle. Alcmena, ormai giunta in prossimit\u00e0 del parto del figlio di Zeus, era ostacolata da Era, che aveva impedito alla figlia Ilizia e alle Moire di lasciar partorire Alcmena. Galantide inganna con astuzia Ilizia e Moire dicendo che il parto era gi\u00e0 avvenuto nonostante il loro restare a gambe incrociate per impedire la nascita del bambino. Le quattro, stupite che il sortilegio non avesse funzionato, entrarono nella stanza di Alcmena, dove scoprirono che erano state truffate da Galantide. \nEra, irata dalla nascita del figlio di Zeus e dall'imbroglio di Galantide, tramut\u00f2 quest'ultima in donnola condannandola a partorire i figli dalla bocca."}
{"id": "1420483", "revid": "713168", "url": "https://it.wikipedia.org/wiki?curid=1420483", "title": "Carlo Archinto", "text": "Biografia.\nMembro di una ricca famiglia di banchieri milanesi ormai in decadenza, Carlo Archinto era figlio di Filippo Archinto e della nobildonna Camilla Stampa. Suo fratello era Girolamo Archinto, arcivescovo e nunzio apostolico.\nSin dalla giovent\u00f9 frequent\u00f2 la scuola dei gesuiti a Brera, ove ebbe l'occasione di avere tra i suoi insegnanti Carlo Ambrogio Cattaneo e Tommaso Ceva, coi quali studi\u00f2 filosofia, fisica, geometria, poetica latina e italiana. Successivamente complet\u00f2 i propri studi all'Universit\u00e0 di Ingolstadt ove decise di dedicarsi allo studio approfondito della filosofia e della matematica. Intraprese quindi un \"grand tour\" che lo port\u00f2 in Germania, Francia e Belgio, avvicinandosi moltissimo alla filosofia di Cartesio e prendendo parte con fervore negli ambienti universitari alle discussioni teologiche suscitate dal giansenismo e dalle tematiche della filologia.\nRitornato in Italia, soggiorn\u00f2 per un breve periodo a Roma per poi stabilirsi definitivamente a Milano ove continu\u00f2 nei suoi studi interessandosi alla storia naturale, alla fisica, alla chimica ed alla medicina, dirigendo la farmacia centrale dell'Ospedale Maggiore della citt\u00e0 durante i difficili anni della Guerra di successione spagnola.\nNominato Decurione della citt\u00e0 dal 26 marzo 1691, divenne dal 1696 membro del tribunale di provvisione e conservatore del patrimonio. Dal 10 gennaio 1699 venne eletto giudice delle strade. Sempre nel 1699 fu tra i rappresentanti della comunit\u00e0 che accolsero il nuovo arcivescovo di Milano, Federico Caccia.\nGrazie ai possedimenti ereditati dal padre e dalla madre, Carlo si dedic\u00f2 prevalentemente al latifondismo terriero in provincia ed all'edificazione edilizia, dovendo spesso rinunciarvi per mancanza di fondi (si vedano come esempi il Castello di Robecco sul Naviglio, il Palazzo Archinto-Pisani Dossi a Corbetta o la Corte Archinto, sempre a Corbetta).\nNel 1702, a Milano, fond\u00f2 l\"'Accademia dei Cavalieri\", che protesse le scienze e le belle arti e diede vita, alcuni anni dopo, alla \"Soci\u00e9t\u00e9 palatine\" (\"Societ\u00e0 Palatina\"), un'associazione di nobili amanti delle lettere (tra cui si ricordano Filippo Argelati, Donato II Silva, Carlo Pertusati, Alessandro Teodoro Trivulzio), che si riunivano nel suo palazzo per discutere. Si prodig\u00f2 in quegli stessi anni per ingrandire la gi\u00e0 ricca raccolta di libri di famiglia e promosse Ludovico Antonio Muratori nella pubblicazione del suo \"Rerum Italicarum Scriptores\".\nNominato Grande di Spagna da Filippo V nel 1702, fu gentiluomo di camera e consigliere personale dell'Imperatore, e venne nominato nel 1700 Cavaliere dell'Ordine del Toson d'Oro di cui vendette il prezioso collare, onde ricavarne 6.000 lire milanesi che impegn\u00f2 per la costruzione della nuova cappella del Santuario Arcivescovile della Beata Vergine dei Miracoli di Corbetta, di cui era un fedele devoto e per cui ricevette un plauso dal cugino Giuseppe Archinto, arcivescovo di Milano.\nNel 1708 gli venne affidato il compito di scortare da Brescia a Milano la principessa Elisabetta Cristina di Brunswick-Wolfenb\u00fcttel, con l'intento di condurla in sposa all'allora principe Carlo di Spagna.\nMor\u00ec a Milano il 17 dicembre 1732.\nMatrimonio e figli.\nIl 25 gennaio 1690 a Milano, Carlo Archinto spos\u00f2 Giulia Barbiano di Belgioioso (12 dicembre 1671 - 31 gennaio 1715), figlia del conte Alberico Barbiano di Belgioioso e di sua moglie, Maria Landriani. Da questo matrimonio nacquero i seguenti figli:"}
{"id": "1420484", "revid": "1439131", "url": "https://it.wikipedia.org/wiki?curid=1420484", "title": "Cadillac DTS", "text": "La Cadillac DTS, acronimo di \"Deville Touring Sedan\", \u00e8 una full-size berlina di lusso, prodotta dalla Cadillac dal 2006 al 2011. Verr\u00e0 sostituita dalla XTS. \nIl contesto.\nHa debuttato al salone dell'automobile di Chicago 2005. Venne ideata per sostituire la de Ville berlina, dalla quale, infatti, non si discosta molto in termini di design, tuttavia al debutto costava poco pi\u00f9 di 41 mila dollari, pi\u00f9 del 10% in meno rispetto alla progenitrice. Di serie erano offerti aribag frontali e laterali, fanali HID allo xeno e sedili elettrici in pelle, come optional, invece, si potevano avere sei posti anzich\u00e9 cinque, con sedili riscaldati, tergicristalli con rilevamento pioggia, impianto audio Bose, sistema di navigazione DVD, fari anabbaglianti autooatici, cruise control e sospensioni Magnetic Ride Control. Nel 2007 venne rilasciata la versione \"Platinum\", dotata di optional esclusivi.\nLa vettura fu realizzata sulla piattaforma G della GM, ed era dotata di un motore Northstar V8 trasversale, in grado di erogare una potenza di 275 CV (205 kW).\nVersioni speciali.\nDTS-L.\nNel novembre 2006 venne presentata una versione a passo allungato della DTS, la DTS-L. Le prime versioni sono riconoscibili per il montante C pi\u00f9 ampio, simile a quello elle vecchie Serie 75, mentre nel 2008 venne ridotto per far posto a delle portiere posteriori pi\u00f9 lunghe di quelle anteirori. Venne commercializzata come pi\u00f9 spaziosa per le gambe dei passeggeri posteriori, ma, nonostante tutto, non vendette molto e dopo pochi anni venne tolta dal mercato.\nThe Beast.\nPrima che la DTS di serie venne ufficialmente presentata al Motor Show di Chicago, venne disposta, in occasione della seconda inaugurazione di George W. Bush, la DTS come nuova auto presidenziale. Molti dati di questa limousine blindata sono rimasti segreti, ma sicuramente \u00e8 dotata di armature avanzate, che avevano il compito di proteggere il presidente da possibili minacce. \nAltri modelli.\nSul telaio della DTS venner\u00f2 costruite anche limousine e carri funebri. Questi telai, dotati di carrozzerie incomplete nella parte posteriore per essere elaborate, venivano elaborati dal dipartimente Cadillac Master Coachbuilder, quindi prodotti sotto la licenza della General Motors."}
{"id": "1420489", "revid": "126257", "url": "https://it.wikipedia.org/wiki?curid=1420489", "title": "Guy Fawkes Night", "text": "Guy Fawkes Night (altrimenti chiamata \"Bonfire Night\") \u00e8 una celebrazione che ricorre il 5 novembre. La storia della tradizione si ricollega agli eventi del 5 novembre 1605 quando Guy Fawkes, membro del \"Gunpowder Plot\", venne arrestato mentre si trovava di guardia a dei barili di esplosivo posti nei pressi della Camera dei Lords. Celebrando il fatto che re Giacomo I d'Inghilterra fosse sopravvissuto all'attentato, le persone fecero esplodere dei fuochi d'artificio per tutta Londra; un mese dopo, l'introduzione dell'Observance of 5th November Act rafforz\u00f2 l'evento come festivit\u00e0 pubblica annuale per ringraziare Dio del fallimento del complotto contro il sovrano.\nNei decenni successivi il \"Gunpowder Treason Day\", come divenne noto, divenne una delle principali feste di stato inglesi ma dal momento che era stata promossa dai protestanti promosse anche i sentimenti anti-cattolici degli inglesi. Diversi presbiteri puritani tennero dei sermoni contro il pericolo del papismo e per questo divennero sempre pi\u00f9 diffuse le effigi di figure odiate dal popolo, come ad esempio il papa, seppur non direttamente collegate all'evento. Sul finire del XVIII secolo inizi\u00f2 a divenire pi\u00f9 diffusa l'immagine di Guy Fawkes ed il 5 novembre divenne sempre pi\u00f9 noto col nome di \"Guy Fawkes Day\". Citt\u00e0 come Lewes e Guildford nel XIX secolo divennero scenari durante questa festa di violenti scontri di classe. A met\u00e0 Ottocento si inizi\u00f2 ad abbandonare sempre pi\u00f9 la retorica anti-cattolica. Nel corso del XX secolo, il \"Guy Fawkes Day\" divenne sempre pi\u00f9 una commemorazione sociale, perdendo gran parte del proprio significato originario. Oggi la \"Guy Fawkes Night\" \u00e8 perlopi\u00f9 celebrata di sera con un corollario di eventi attorno ad uno spettacolo di fuochi d'artificio.\nI coloni esportarono la \"Guy Fawkes Night\" anche nelle colonie d'oltremare, incluso il Nord America, dove la festa divenne nota col nome di \"Pope Day\". Queste festivit\u00e0 andarono scemando con la Rivoluzione Americana come una risposta ai costumi importati dall'Inghilterra a cui gli statunitensi si opponevano.\nStoria.\nLa \"Guy Fawkes Night\" si origina dal \"Gunpowder Plot\" del 1605, una fallita cospirazione da parte di un gruppo di cattolici inglesi, teso ad assassinare il re protestante Giacomo I d'Inghilterra e porre sul trono un monarca cattolico. Il 5 novembre Guy Fawkes, uno dei cospiratori, venne arrestato mentre era di guardia a diversi barili di esplosivo posti dietro l'edificio della Camera dei Lords; il consiglio reale autorizz\u00f2 la creazione di una festa con fuochi d'artificio per il fallito attentato al re, sopravvissuto \"senza pericolo\".\nNel gennaio successivo, alcuni giorni prima dell'esecuzione dei cospiratori, il parlamento var\u00f2 la Observance of 5th November Act, comunemente nota come \"Thanksgiving Act\". La legge venne proposta dal parlamentare puritano Edward Montagu, sottolineando come fosse necessario dare un riconoscimento ufficiale all'intervento divino nella salvezza del re dall'attentato; il 5 novembre venne decretato come il giorno del ringraziamento e divenne una festivit\u00e0 religiosa della Chiesa d'Inghilterra. La festivit\u00e0 venne aggiunta al \"Book of Common Prayer\".\nPoco si sa delle prime celebrazioni. In citt\u00e0 come Carlisle, Norwich e Nottingham, le corporazioni locali (i governi delle citt\u00e0) salutarono l'evento con musica e spettacoli. Canterbury celebr\u00f2 lo scampato pericolo del sovrano con una grandiosa festa con fuochi d'artificio composti da quasi 50 kg di polvere da sparo, cibo, vino, musica e una parata militare. A Dorchester venne letto un apposito sermone in chiesa, vennero suonate a festa le campane della chiesa locale e vennero sparati dei fuochi d'artificio.\nNella cultura di massa.\nL'evento ha ispirato il fumetto \"V for Vendetta\" di Alan Moore, da cui \u00e8 stato tratto il film \"V per Vendetta\". \n\u00c8 stato ripreso anche nell'ultimo film della trilogia di \"Ruby Red\".\nDiffusa nella cultura popolare del Regno Unito la filastrocca \"Remember remember the fifth of november\""}
{"id": "1420490", "revid": "117271", "url": "https://it.wikipedia.org/wiki?curid=1420490", "title": "Agaricus flavescens", "text": ""}
{"id": "1420492", "revid": "117271", "url": "https://it.wikipedia.org/wiki?curid=1420492", "title": "Pratella flavescens", "text": ""}
{"id": "1420494", "revid": "117271", "url": "https://it.wikipedia.org/wiki?curid=1420494", "title": "Psalliota silvicola", "text": ""}
{"id": "1420496", "revid": "110157", "url": "https://it.wikipedia.org/wiki?curid=1420496", "title": "Novochop\u00ebrsk", "text": "Novochop\u00ebrsk (anche traslitterata come \"Novohop\u00ebrsk\", \"Novokhop\u00ebrsk\", \"Novokhopyorsk\") \u00e8 una cittadina della Russia europea sudoccidentale, situata nell'Oblast' di Vorone\u017e, 270 km a sudest del capoluogo sul fiume Chop\u00ebr; \u00e8 capoluogo del distretto omonimo.\nFondata nel 1710 come fortezza, ottenne \"status\" di citt\u00e0 nel 1779.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1420497", "revid": "322321", "url": "https://it.wikipedia.org/wiki?curid=1420497", "title": "Evasio (vescovo)", "text": "Biografia.\nPer molti secoli identificato con Sant'Evasio patrono di Casale Monferrato per colpa di un falso diploma di Carlo Magno e per alcune notizie mistificatorie del cistercense Filippo Malabayla che le forn\u00ec all'Ughelli per la compilazione della sua \"Italia sacra\".\nIl martire Evasio, non fu mai vescovo di Asti, n\u00e9 tanto meno il primo vescovo.L'Evasio astese probabilmente fu un vescovo deceduto naturalmente.\nNei secoli, il suo culto venne erroneamente confuso a quello del santo martire casalese probabilmente per la vicinanza delle due diocesi.\nIl culto del martire ad Asti si \u00e8 probabilmente sviluppato molto tardivamente visto che ancora nel sinodo di monsignor Domenico Della Rovere del 1584, la festa del 1\u00ba dicembre \u00e8 affiancata a \"S.Evasii Episcopi et confessoris\", senza comunque fare menzione di un'eventuale martirizzazione del vescovo astigiano."}
{"id": "1420498", "revid": "287204", "url": "https://it.wikipedia.org/wiki?curid=1420498", "title": "Novochopersk", "text": ""}
{"id": "1420499", "revid": "80339", "url": "https://it.wikipedia.org/wiki?curid=1420499", "title": "Novohopersk", "text": ""}
{"id": "1420500", "revid": "80339", "url": "https://it.wikipedia.org/wiki?curid=1420500", "title": "Novokhopersk", "text": ""}
{"id": "1420501", "revid": "80339", "url": "https://it.wikipedia.org/wiki?curid=1420501", "title": "Novokhopyorsk", "text": ""}
{"id": "1420503", "revid": "80339", "url": "https://it.wikipedia.org/wiki?curid=1420503", "title": "Novokhop\u00ebrsk", "text": ""}
{"id": "1420504", "revid": "80339", "url": "https://it.wikipedia.org/wiki?curid=1420504", "title": "Novohop\u00ebrsk", "text": ""}
{"id": "1420507", "revid": "287204", "url": "https://it.wikipedia.org/wiki?curid=1420507", "title": "Teletna", "text": "Teletna, \u00e8 stata un'emittente televisiva regionale catanese, la prima nata a Catania e una delle prime in assoluto d'Italia. Dagli anni ottanta fino alla met\u00e0 degli anni 2000 \u00e8 stata affiliata a diverse syndication, tra cui Junior Tv, Europa 7, Euro TV e Cinquestelle.\nStoria.\nTeletna apr\u00ec ufficialmente le sue trasmissioni il 27 marzo del 1975 fondata da Giuseppe Recca e Carlo Grasso, il monoscopio venne mandato in onda gi\u00e0 dal 15 marzo antecedente al giorno ufficiale d'inizio per effettuare delle prove tecniche di trasmissione.\nIntorno alla prima met\u00e0 del 1983 Teletna fu acquistata dall'editore Mario Ciancio Sanfilippo (gi\u00e0 editore di Antenna Sicilia); il programma televisivo di punta dell'emittente fu \"Insieme\" che viene condotto dal giornalista Salvo La Rosa dal 1994 (anno dell'esordio) al 2015.\nQuando nel 2004 la legge Gasparri riapr\u00ec il mercato delle frequenze, quelle su cui veniva trasmessa Teletna vennero a poco a poco vendute dall'editore e dal 2 settembre del 2005 lo storico marchio di Teletna scomparve dai teleschermi mantenuto su un'unica frequenza in coppia con quello di Antenna Sicilia, onde evitare la revoca della concessione.\nDal 18 dicembre 2009 al 31 dicembre 2013 Teletna ricomincia a trasmettere in digitale e dal 1\u00ba gennaio 2014 l'emittente cambia nome in Sicilia Channel mantenendo inalterato il proprio palinsesto.\nPalinsesto.\n1975 - 2005.\nInizialmente il palinsesto di Teletna era di tipo generalista, la rete punt\u00f2 molto sui programmi di intrattenimento generale come i dibattiti e i variet\u00e0; dopo l'acquisizione da parte di Mario Ciancio Sanfilippo, l'emittente divenne la rete ammiraglia del gruppo al posto di Antenna Sicilia dove speriment\u00f2 una programmazione mista per famiglie, maggiormente attiva sui temi dall'approfondimento della citt\u00e0 di Catania e provincia.\nDalla prima met\u00e0 degli anni ottanta fino alla prima met\u00e0 degli anni duemila, Teletna si altern\u00f2 nella programmazione autoprodotta con la consorella Antenna Sicilia per la riproposizione del segnale delle varie syndication, in genere una delle due emittenti fungeva solo da ripetitore, salvo quando non c'erano trasmissioni su scala nazionale. Proprio su Teletna ci fu l\u2019esordIo televisivo assoluto del giovanissimo conduttore Fabrizio Frizzi (1981).\n2005 - 2013.\nNell'ultima fase della sua esistenza, Teletna retrocesse da ammiraglia del gruppo alla qualifica di seconda emittente di nicchia, infatti quando Teletna non era collegata a una syndication (l'ultima ad associarsi fu Europa 7 tra il 2003 e il 2005), contava un palinsesto basato esclusivamente sulle repliche della programmazione di Antenna Sicilia."}
{"id": "1420509", "revid": "399", "url": "https://it.wikipedia.org/wiki?curid=1420509", "title": "Evasio (vescovo di Asti)", "text": ""}
{"id": "1420511", "revid": "124123", "url": "https://it.wikipedia.org/wiki?curid=1420511", "title": "Vincenzo di Beauvais", "text": "La sua fama \u00e8 legata allo \"Speculum maius\", un'enciclopedia in ottanta libri che circol\u00f2 in molti manoscritti per due secoli, per poi essere una delle prime opere a stampa nel 1476.\nBiografia.\nFrate dell'ordine domenicano, fu priore del convento di Beauvais. Predicatore della corte di re Luigi IX, che lo fece \"lector \"della scuola del monastero cistercense di Royaumont-sur-Oise, fu aio dei figli del monarca. Intorno al 1250 scrisse per la famiglia reale il \"De eruditione filiorum regalium, \"opera di pedagogia di stampo monastico, fondata sui Libri Sapienziali della Bibbia. \n\"Speculum maius\".\nLo \"Speculum maius\" \u00e8 un'enciclopedia in ottanta libri che circol\u00f2 in molti manoscritti per due secoli, per poi essere una delle prime opere a stampa nel 1476. \u00c8 divisa in tre parti: \"Speculum naturale\", \" Speculum doctrinale\" e \"Speculum historiale\". Un quarto libro, lo \"Speculum morale\", ritenuto un tempo parte della \"summa\", \u00e8 apocrifo. Nei 32 libri dello \"Speculum naturale\" Vincenzo espone nozioni di scienze naturali, nei 17 libri dello \"Speculum doctrinale\", sostenendo la necessit\u00e0 che l'uomo si elevi mediante la conoscenza, d\u00e0 una raccolta di notizie su arti e dottrine, mentre nello \"Speculum historiale\", in 31 libri, compendia la storia dell'umanit\u00e0 da Adamo al 1250. Fonti dell'enciclopedia furono a loro volta altre opere enciclopediche pregresse: il \"Liber exceptionum\" di Riccardo di San Vittore, il \"Didascalicon \" di un altro vittorino, Ugo di San Vittore, e le \"Etymologiae \"di Isidoro, oltre alle opere di Seneca e Cicerone. Lo \"Speculum \" rappresenta a sua volta uno \"specchio\" delle conoscenze non tanto dell'autore, quanto di quelle che erano comuni della societ\u00e0 colta del suo tempo e che egli raccolse nell'opera. L'importanza dell'opera si segnala per l'uso, metodologicamente accurato, delle fonti, le straordinarie capacit\u00e0 compendiarie e sistematizzanti e la preferenza, precoce al tempo (esposta nello \"Speculum doctrinale)\", per l'impiego del procedimento logico-razionale e la maggiore importanza assegnata alla dialettica rispetto alle arti del trivio.\nOpere.\nL'edizione completa in quattro volumi dello \"Speculum quadruplex\" (compreso lo \"Speculum morale\") fu pubblicata a Douai nel 1624 e fu ristampata nel 1964/65 a Graz."}
{"id": "1420513", "revid": "928766", "url": "https://it.wikipedia.org/wiki?curid=1420513", "title": "Christian Iddon", "text": "Anche suo padre, Paul Iddon, ha corso come pilota motociclistico professionista.\nCarriera.\nHa iniziato la carriera nel motociclismo con le minicross ed in seguito nel motocross, per passare al Supermotard a partire dal 2002.\nDopo l'esordio a 18 anni in Husaberg nel campionato del Mondo Supermoto, nel 2006 e 2007 corre con il team ufficiale Aprilia Off Road rispettivamente in S1 e S2. Dal 2008 corre ancora nella categoria S2 del Mondiale Supermoto con Aprilia ma non pi\u00f9 nel team Off Road, bens\u00ec nel team satellite PMR H2O. Sempre nel 2008 fa le sue prime apparizioni nelle gare di velocit\u00e0, partecipando ad alcune gare del campionato Britannico Streetfighter (vincendo tutte le gare) e un round del campionato Britannico Superstock Junior, che conclude 5\u00ba. Durante l'anno ha dovuto saltare due gare a causa della rottura di entrambi i polsi in allenamento.\nDal 2009 si conclude il rapporto con Aprilia e il pilota debutta in KTM nel team Motoracing supportato da KTM Italia. A met\u00e0 campionato il pilota britannico \u00e8 per\u00f2 scaricato dal team per mancato rispetto degli accordi interni, ed \u00e8 cos\u00ec costretto ad abbandonare il campionato. Durante il 2009 si cimenta ancora in alcune gare di velocit\u00e0, come la KTM RC8 Cup (dove coglie numerosi podi fin dalle prime gare), e in sella a una Honda Fireblade una prova del campionato Britannico Superstock 1000 ottenendo un 6\u00ba posto. A fine anno chiude la stagione con la partecipazione al campionato Australiano Supermoto su una Aprilia VDB Replica del team Gold Coast di Josh McFarlane.\nDopo esser divenuto nel 2009 definitivamente il superider britannico pi\u00f9 titolato, decide di lasciare il Supermotard per continuare la propria carriera in Superbike, nel campionato Britannico con il team SMT Racing.\nNel 2010 prende parte a due gare del campionato mondiale Supersport, la prima come wildcard con la CBR600RR del team Parkalgar Honda, la seconda come pilota sostitutivo con il team Cresto Guide Racing. Grazie al dodicesimo posto ottenuto al gran premio di Germania al N\u00fcrburgring si posiziona trentesimo nella graduatoria piloti con 4 punti. Nel 2011 continua a disputare il campionato Britannico Supersport (BSS) passando al team Triumph Oxford Tag, in sella ad una Triumph Daytona 675. Termina la stagione al sesto posto (a pari punti col quinto) collezionando 5 piazzamenti a podio complessivi e finendo consecutivamente nei primi quattro nelle ultime 9 gare.\nNel 2012 partecipa ancora al campionato Britannico di Supersport, rimanendo nello stesso team e con la stessa moto. Completa la stagione chiudendo al quarto posto con 285,5 punti all'attivo, frutto di 2 vittorie e nove podi complessivi. Ottiene inoltre una pole position e tre giri veloci. Nel 2013 torna nel campionato mondiale Supersport, portando in pista la MV Agusta F3 675 del team ParkinGo MV Agusta Corse. Porta a termine la sua prima stagione completa, chiudendo al quindicesimo posto con 45 punti all'attivo, con un terzo posto a Magny-Cours come miglior risultato.\nNel 2014 partecipa al campionato mondiale Superbike in sella ad una Bimota BB3 in configurazione EVO del team Bimota Alstare. Iddon finisce alcune gare in zona punti ma i risultati non vengono omologati perch\u00e9 la casa italiana non ha prodotto un numero di motociclette di serie sufficiente, come previsto dal regolamento. "}
{"id": "1420516", "revid": "177966", "url": "https://it.wikipedia.org/wiki?curid=1420516", "title": "Arsenale di Verona", "text": "Larsenale di artiglieria della Campagnola, originariamente chiamato artillerie arsenal Franz Josef I ma meglio conosciuto con il nome di arsenale di Verona o arsenale austriaco di Verona, \u00e8 uno stabilimento militare fatto edificare dall'Impero austriaco a Verona, oggi situato nel quartiere di Borgo Trento. Gli studi preliminari e l'elaborazione del progetto, voluto dal feldmaresciallo Josef Radetzky, si sono tenuti nel 1854 con la scelta del progetto esecutivo del maggiore (poi tenente colonnello) Conrad Petrasch, direttore della \"Genie-Direktion\" di Verona. La costruzione dell'arsenale si concluse nel 1861 secondo il progetto ridotto del 1859.\nStoria.\nContesto.\nVerona ha sempre rivestito un ruolo strategico in funzione della sua collocazione geografica, all'incrocio di numerose vie di comunicazione. In ragione di questa posizione si apprestava perfettamente a divenire la piazzaforte principale della nuova conquista dell'Impero austro-ungarico, il Regno Lombardo-Veneto; divenne cos\u00ec punto cardine del cosiddetto \"Quadrilatero\", che venne impostato intorno al 1850: la citt\u00e0 scaligera, ben protetta dalle vicini fortezze di Peschiera, Legnago e Mantova, assumeva il ruolo di \"deposito militare\" in quanto collegata direttamente all'Austria tramite la strada per il Brennero. All'interno delle cinta magistrale, di cui gli austriaci ricostruirono alla moderna le parti demolite dalle milizie napoleoniche, trovarono cos\u00ec posto diversi complessi militari, di fondamentale importanza soprattutto in caso di guerra, quando Verona si sarebbe trasformata in un punto di supporto per le operazioni belliche di un esercito composto da circa 100 000 soldati: oltre all'arsenale, furono realizzati imponenti edifici come l'ospedale militare d'armata, la provianda di Santa Marta e le grandi caserme di castel San Pietro e del Campone.\nLa progettazione, direzione dei lavori e gestione di tali opere venne seguita dal \"k.k. Genie-Direktion Verona\", ovvero dall'ufficio veronese per le fortificazioni del Genio Militare, che faceva naturalmente capo a Vienna, anche se fu il feldmaresciallo austriaco Josef Radetzky ad avviare questo processo di trasformazione della citt\u00e0 in principale piazza di manovra e deposito dell'armata del Regno Lombardo-Veneto, coadiuvato da Franz von Scholl.\nProgetto e costruzione.\nTra i vari stabilimenti militari realizzati tra gli anni cinquanta e sessanta dell'Ottocento, si inserisce quindi l'arsenale d'artiglieria, intitolato all'imperatore Francesco Giuseppe I. Questo venne realizzato tra il 1854 e il 1861 nella cosiddetta \"Campagnola\", una vasta area pianeggiante racchiusa nel meandro del fiume Adige, all'esterno della citt\u00e0 storica e di fronte all'antica fortezza di Castelvecchio. Esso venne quindi destinato a ospitare la Direzione d'Artiglieria (i cui servizi tecnici erano presenti in citt\u00e0 dal 1849) e a svolgere il ruolo di supporto logistico per le numerose piazzeforti militari del Regno Lombardo-Veneto.\nLa scelta dell'area su cui edificare questo importante complesso ricadde sulla Campagnola in quanto questa era difficilmente accessibile in caso di insurrezione della citt\u00e0, ma anche perch\u00e9 si trovava in posizione strategica rispetto alle vie di comunicazioni stradali e ferroviarie con l'Austria (era infatti collegata direttamente con la strada per l'Austria e non distante dallo scalo ferroviario di Parona, posto lungo la ferrovia del Brennero) e in quanto ben difesa sia dal fiume Adige che da alcune fortificazioni militari (in particolare dai forti collinari, dal bastione di Spagna e dalle fortificazioni di porta San Giorgio).\nGli uffici del Genio Militare, diretti dal tenente colonnello Conrad Petrasch, produssero un primo progetto dell'arsenale nel 1854, prendendo probabilmente come riferimento l'arsenale di Vienna, costruito tra il 1848 e il 1859 e quindi di poco precedente quello veronese. Il progetto rispecchiava la tipica struttura dell'arsenale di artiglieria ottocentesco, organizzato in pi\u00f9 corpi di fabbrica disposti simmetricamente in corti funzionali, secondo la logica sequenza delle operazioni di costruzione, manutenzione, deposito e custodia delle armi pesanti e leggere. Il progetto originario prevedeva un complesso dalle dimensioni imponenti, disposto su una superficie di 11-13 ettari su cui sarebbero dovuti insistere 16 corpi di fabbrica, con un muro che avrebbe suddiviso il complesso in due settori di analoghe dimensioni: il settore sud, verso la citt\u00e0, sarebbe stato destinato all'artiglieria in uso nella piazzaforte, mentre quello nord all'artiglieria di campagna (o da guerra).\nQuesto ampio progetto sub\u00ec un taglio nel 1859 a causa dell'attribuzione ai relativi reggimenti della manutenzione e custodia dell'artiglieria da campagna; venne cos\u00ec portata avanti la progettazione della sola parte meridionale, anche se decurtata delle due ali residenziali a lato del cosiddetto \"padiglione del Comando\", mentre la sezione pi\u00f9 a nord, con i cinque grandi edifici in cui sarebbero stati collocati i magazzini dei carriaggi, degli affusti, dei finimenti e dei legnami da carpenteria, venne momentaneamente accantonata.\nVenne cos\u00ec realizzato il progetto del 1859, completato gi\u00e0 nel 1861: vennero edificati i tre grandi isolati a corte, cos\u00ec realizzati per separare gli spazi destinati ai laboratori dai magazzini e dalle scuderie, mentre sul fronte meridionale, come anticipato, venne realizzato il solo padiglione del Comando, in quanto gli ufficiali austriaci che sarebbero dovuti essere ospitati nei due edifici posti ai lati del padiglione principale, trovarono invece posto a Castelvecchio, in quel periodo utilizzato come caserma; venne inoltre ridimensionato lo stesso padiglione del Comando, mentre gli edifici delle scuderie vennero realizzati di dimensioni maggiori rispetto a quelle preventivate. Rispetto al progetto del 1854 venne inoltre aggiunto un lungo muro di cinta di 392 x 176 metri, con torri di guardia ai quattro angoli, al posto dei semplici muri perimetrali di collegamento tra i vari edifici, in modo da isolare meglio il complesso. Nella sua conformazione definitiva, quindi, l'arsenale constava di nove corpi di fabbrica.\nLa destinazione d'uso degli spazi fu la seguente:\nIl laboratorio pirotecnico venne invece collocato all\u2019interno di Castelvecchio, facilmente accessibile tramite il ponte scaligero. Proprio in asse con questo venne cos\u00ec inserito l\u2019ingresso principale dell\u2019arsenale, che nella sua configurazione definitiva si estende su circa 6,9 ettari, di cui circa 2 coperti dagli edifici. Altri due ingressi si aprivano ai lati del Padiglione del Comando, mentre una terza via d'accesso era sul retro, verso la Campagnola.\nIl ruolo principale dell'arsenale fu quindi quello della manutenzione e deposito delle armi leggere e di artiglieria, in particolar modo i pezzi da fortezza; inoltre, venivano costruiti affusti, accessori per i vari pezzi, finimenti e attrezzi da campagna. Nella stessa area della Campagnola, inoltre, tra il 1849 e il 1856 venne progettato lo stabilimento della Scuola militare del nuoto, realizzato nel 1864, a tre anni dalla conclusione dei lavori di costruzione dell'arsenale. L'impianto era piuttosto semplice e prevedeva una vasca quadrata circondata da una bassa recinzione, sul cui lato sud-est si addossavano gli spogliatoi e si trovava l'ingresso principale allo stabilimento.\nTrasformazioni successive.\nTra il 1923 e il 1935, in una fase di trasformazione della Campagnola in un nuovo quartiere abitativo, il complesso sub\u00ec le prime trasformazioni; in particolare nel 1935 vennero demolite le strutture dello stabilimento della Scuola militare del nuoto, di cui \u00e8 sopravvissuta solamente la grande vasca, ridimensionata e inserita all'interno di un nuovo parco pubblico che ancora oggi caratterizza questa parte della citt\u00e0. Intorno agli stessi anni furono edificati alcuni edifici all'interno dell'arsenale, tra cui due edifici in stile \"Rundbogen\" costruiti sul lato settentrionale delle due corti laterali e alcuni capannoni all'interno delle stesse. Altri capannoni furono pi\u00f9 tardi costruiti anche a sud delle medesime corti.\nIl complesso fu gravemente danneggiato dai bombardamenti aerei alleati della seconda guerra mondiale: il padiglione del Comando fu colpito nel corpo centrale e nell'ala orientale, pertanto le strutture originarie furono poi sostituite da strutture orizzontali e verticali di calcestruzzo armato e laterocemento; l'edificio meridionale della corte centrale \u00e8 stato danneggiato nella parte sommitale, che \u00e8 stata ricostruita parzialmente trasformata; nella corte orientale il magazzino a due piani, colpito dai medesimi bombardamenti aerei, \u00e8 stato distrutto per tre quarti della pianta e lasciato per anni allo stato di rudere.\nLa conseguenza fu che nel dopoguerra l'arsenale, pesantemente danneggiato e situato di fronte ad un ponte demolito, perse di valore tanto da finire tra i beni cedibili del demanio, mentre il piano regolatore cittadino prevedeva la sua completa demolizione per far posto ad un parco pubblico e a circa 1,4 ettari di lotti edificabili. Questo scarso interesse per il complesso fin\u00ec per provocare, nel corso del tempo, dei veri e propri danni materiali allo stesso: negli anni cinquanta, definito il tracciato di viale della Repubblica nel piano urbanistico di Borgo Trento, fu demolito l'intero angolo nord-orientale del muro di recinzione dell'arsenale, con la torre di guardia; assieme a essi fu demolito inoltre la testata dell'edificio a due piani in origine adibito a magazzino; negli anni sessanta furono infine demolite altre due delle quattro torri di guardia, lungo il lato occidentale.\nCol passare degli anni l'esercito si prodig\u00f2 nel riparare i danni negli edifici in uso, mentre la volont\u00e0 di vendere il complesso venne meno tanto che nella variante al piano regolatore del 1975 l'area continuava s\u00ec a essere destinata a parco pubblico, ma senza la previsione di demolizione degli edifici, che venivano invece mantenuti; venne inoltre prevista la realizzazione futura di una parrocchia all'interno dello stabilimento, individuando cos\u00ec un'ulteriore funzione di valenza pubblica. Negli anni ottanta, quindi, il fabbricato a due piani della corte orientale, in parte distrutto dai bombardamenti e in parte demolito per far posto al viale della Repubblica, fu ceduto alla Curia e restaurato su progetto dell'architetto veronese Libero Cecchini, per dare spazio alla chiesa di San Francesco d'Assisi.\nRecupero dello stabilimento.\nL'arsenale, utilizzato prima dal Regio Esercito e poi dall'Esercito Italiano, venne acquisito dal Comune di Verona il 15 giugno 1995, anche se la consegna definitiva avvenne solo il 19 maggio 2009. Fino al momento della cessione il complesso si trovava in discrete condizioni di manutenzione, ma dal momento dell'abbandono da parte dei militari \u00e8 caduto in uno stato di sottoutilizzazione e degrado: solo il padiglione del Comando ha ospitato mostre periodiche, mentre un edificio della corte occidentale \u00e8 stato assegnato per un certo numero di anni ai Vigili Urbani e i capannoni della parte orientale sono stati utilizzati come parcheggio.\nA seguito dell'acquisizione dell'area, il Comune band\u00ec per\u00f2 un concorso per la riqualificazione dell'arsenale, vinto nel 1999 dallo studio di David Chipperfield, il cui masterplan venne approvato nel 2006: il progetto dell'architetto britannico prevedeva il recupero delle strutture storiche e la costruzione di nuovi volumi, oltre che la sistemazione dello spazio esterno allo stabilimento vero e proprio. Il progetto di restauro e rifunzionalizzazione venne successivamente abbandonato, probabilmente perch\u00e9 troppo oneroso, tuttavia il progetto di sistemazione della grande vasca natatoria \u00e8 proseguito, e l'intervento \u00e8 stato inaugurato nel settembre 2011.\nTale progetto ha previsto la riduzione degli spazi asfaltati di piazza Arsenale e una migliore connessione tra le aree verdi che si trovano tra quella e il ponte scaligero, oltre che il restauro della fontana monumentale situata nell'angolo sud della ex vasca natatoria; quest'ultima \u00e8 stata poi trasformata, riducendo la sua profondit\u00e0 da un metro a pochi centimetri e rivestendo la superficie in lastre di basalto nero, in modo da aumentare l'effetto specchiante del sottile strato d'acqua. Quest'area, subito dopo la sua inaugurazione, \u00e8 cos\u00ec tornata ad essere un apprezzato e frequentato luogo di incontro e svago, in particolare per l'ampia presenza di spazi verdi senza barriere fisiche e per la presenza del grande specchio d'acqua, completamente accessibile grazie alla sua ridotta profondit\u00e0.\nDescrizione.\nL'arsenale \u00e8 composto dai nove edifici originari reciprocamente proporzionati e ordinati dal principio della simmetria, oltre che da alcuni corpi aggiunti in un secondo momento; esso si caratterizza come un insieme spaziale racchiuso dal recinto difensivo, originariamente a tracciato rettangolare di 392 m per 176 m, per un totale di 6,9 ettari di superficie. Una strada rettilinea lo collega, verso sud, al ponte di Castelvecchio, mentre verso nord con il quartiere di Borgo Trento (ma in origine con la strada per Trento). Lo spazio interno \u00e8 stato pianificato come una parte di citt\u00e0, con strade, piazzali, corti ed edifici a padiglione, stilisticamente omogenei tra di loro ma differenziati per le diverse dimensioni e articolazioni volumetriche. Al centro del lato meridionale del muro di cinta \u00e8 inserito l'edificio che era destinato alle attivit\u00e0 direttive, il cosiddetto padiglione del Comando. Gli altri edifici sono disposti in modo da formare tre grandi isolati a corte, originariamente chiusi per separare gli spazi destinati ai laboratori, ai fabbri, carpentieri e sellai, riuniti nella corte centrale, dai magazzini e dalle scuderie, che si affacciavano sulle due corti laterali.\nGli ampi spazi aperti garantivano condizioni ottimali di salubrit\u00e0, di arieggiamento, ventilazione ed esposizione. I percorsi di collegamento tra i vari padiglioni, pavimentati con acciottolato o semplicemente inghiaiati, erano provvisti anche di trottatoie di pietra adeguate ai grandi carichi portati dai carri d'arsenale e dalle artiglierie. Oltre alle esigenze funzionali, gli spazi aperti, configurati come giardini pubblici, contribuivano (e contribuiscono) a qualificare l'architettura dell'intero complesso.\nNell'architettura del complesso la cultura romantica si poteva originariamente osservare nel rapporto figurativo con il paesaggio circostante: l'arsenale infatti stabiliva un armonico equilibrio con gli elementi naturali dominanti, quali l'ansa dell'Adige, la campagna coltivata a orti e frutteti, le retrostanti colline, ma anche con i monumenti del medioevo veronese, la basilica di San Zeno a ovest, Castelvecchio con il ponte scaligero a sud, la cinta turrita collinare a est. Lo sviluppo del quartiere di Borgo Trento ha circondato l'arsenale di edifici residenziali che hanno interrotto tale rapporto con il paesaggio naturale e storico. Solo il fronte verso Castelvecchio mantiene il rapporto con il verde gi\u00e0 presente nel progetto originale.\nPadiglione del Comando.\nNell'intero complesso la composizione architettonica in stile neoromanico (\"Rundbogenstil\", in italiano \"stile dell'arco a tutto sesto\") si svolge sulla tonalit\u00e0 del romanico veronese; gli elementi decorativi del \"Rundbogen\" si combinano quindi al paramento policromo a listature di tufo e laterizio. L'applicazione del \"Rundbogenstil\" non riguarda solo la componente decorativa degli edifici, e in particolare del padiglione del Comando, ma coinvolge la concezione strutturale, per lo pi\u00f9 a moduli di base quadrata o quadrangolare caratterizzata dal sistema a volte e pilastri, particolarmente adatta alle esigenze di funzionalit\u00e0 dei depositi e dei laboratori.\nIl padiglione del Comando (\"Hauptgeb\u00e4ude\") ha pianta a sviluppo lineare tripartita, composta da un corpo centrale e da due ali laterali. Il blocco centrale era originariamente destinato agli uffici direttivi e alla sala dei trofei, mentre le due ali laterali alle officine degli armorari e all'armeria. Elegante \u00e8 l'impianto strutturale delle armerie, composto da archi e volte boeme di laterizio. Alla tripartizione volumetrica corrisponde il diverso trattamento figurativo dei prospetti, pi\u00f9 ricco nel corpo centrale, pi\u00f9 semplice nei corpi laterali. La parte mediana, pi\u00f9 elevata, \u00e8 a sua volta tripartita in un elemento centrale e due elementi di testata, a figura di torre. Nell'elemento centrale risalta la successione delle aperture arcuate, con il motivo della grande quadrifora sopra il portale d'ingresso; nelle torri campeggiano le bifore su due ordini. Gli elementi laterali, a torre, sono delimitati in verticale da pilastri ottagonali, parzialmente sporgenti dalla parete, e conclusi da coronamento merlato. I prospetti dei due corpi laterali sono invece caratterizzati dalla successione delle sei lesene delimitanti cinque campate, al centro delle quali, su due ordini, si aprono le bifore, rimarcate da cornici arcuate di pietra, aggettanti. Ogni spigolo dei corpi laterali \u00e8 infine rafforzato da tre pilastri ottagonali, collegati per connotare fortemente gli spigoli dell'edificio. L'apparato di gronda del fabbricato \u00e8 formato da archetti pensili e dalla merlatura stilizzata.\nEdifici a corte.\nAttorno alla corte centrale si dispongono due edifici a un solo piano: uno a pianta rettilinea lungo il lato nord, e uno con pianta a forma di C (disposto lungo i lati sud, est e ovest). Originariamente la parte centrale del fabbricato meridionale, che si eleva su due piani pi\u00f9 il sottotetto, era riservata all'ufficio dei disegnatori, all'archivio dei modelli, e all'ufficio amministrativo, mentre il piano terra delle ali laterali era invece destinato ai laboratori; nel corpo rettilineo settentrionale erano riunite tutte le lavorazioni a fuoco, con la centrale di forza motrice per la macchina a vapore. In tutti i prospetti gli elementi decorativi sono ridotti all'essenziale: lesene e cornici arricchiscono le testate a timpano e tutte le aperture sono contornate da cornici di pietra.\nLe due corti laterali sono composte ognuna da tre edifici a pianta rettilinea. I due fabbricati di maggiori dimensioni e organizzati in due livelli (gli ex magazzini), si collocano lungo i lati est e ovest; sul lato meridionale della corte, a lato dei due portali d'ingresso, sono collocati i due fabbricato di minore dimensione, originariamente adibiti a scuderia. Disposti verso la corte centrale vi sono invece i magazzini minori, organizzati planimetricamente a due navate.\nGli edifici a due piani, disposti lungo i lati delle corti rivolti al muro di recinzione, sono costruiti con il medesimo impianto strutturale dei magazzini minori: pilastri, archi e volte a crociera. La composizione dei loro prospetti \u00e8 caratterizzata dalla successione dei contrafforti sporgenti dalle pareti ed elevati oltre la linea di gronda. Nelle campate si aprono bifore archeggiate, su due ordini, o grandi passaggi ad arco, al piano terra. Ogni campata \u00e8 coronata da archetti pensili sormontati da una cornice di pietra da taglio fortemente aggettante, allineata al piano dei contrafforti. I magazzini minori, a un solo piano, sono del tutto simili a quelli appena descritti per quanto concerne i caratteri compositivi delle facciate.\nCinta muraria.\nIl muro di recinzione, anch'esso costruito con muratura listata di tufo e laterizio, era originariamente a tracciato rettangolare e munito da quattro torri di guardia a pianta circolare, sporgenti ai vertici. Le torri, di forma cilindrica leggermente rastremata verso l'alto, si elevavano su due piani; erano quindi coperte da una struttura voltata di laterizio, che reggeva il piano superiore a terrazza. L'aspetto medievale \u00e8 accentuato dall'apparato a sporgere merlato sorretto da mensole di pietra da taglio. Sul perimetro, al piano terra, si aprono le feritoie radiali per fucileria.\nNel recinto si aprono ancora i tre ingressi, con pilastri a conci di tufo, coronati da poliedri di pietra da taglio e cancello di ferro battuto. Due ingressi sono collocati a sud, ai lati del padiglione del Comando mentre il terzo \u00e8 situato al centro del lato settentrionale, in asse con la strada che mette in comunicazione il complesso con il quartiere."}
{"id": "1420519", "revid": "3831", "url": "https://it.wikipedia.org/wiki?curid=1420519", "title": "Sma-Behdet", "text": ""}
{"id": "1420521", "revid": "124251591", "url": "https://it.wikipedia.org/wiki?curid=1420521", "title": "Girolamo Di Stolfo", "text": "Era noto per aver interpretato il ruolo di Crapanzano in \"Cos\u00ec \u00e8 la vita\", quello del buttafuori Jimmy nel quiz \"Avanti un altro!\" e per essere stato il responsabile della security presso la casa del \"Grande Fratello\".\nBiografia.\nOriginario della Puglia, aveva frequentato la riviera romagnola, allenandosi nella palestra del \"Romeo Neri\" di Rimini sotto la guida di Elio Ghelfi, che lo condusse ad una breve carriera agonistica nel mondo del pugilato. \nCome pugile ha disputato sette incontri da dilettante, nella categoria supermassimi. Ai campionati assoluti di Lucca (1988), essendo l\u2019unico iscritto nei supermassimi, fu rimandato a casa senza combattere. Ad aprile 1989 divent\u00f2 professionista con la Totip di Umberto Branchini. Combatt\u00e9 4 incontri di cui 3 vinti (tutti e 3 per KO) e 1 perso sempre per KO. Abbandon\u00f2 il pugilato a novembre 1989.\nAllo stesso tempo, grazie alla sua prestanza fisica, inizi\u00f2 a lavorare come buttafuori in varie discoteche della Romagna.\nEsordisce nel mondo dello spettacolo in una piccola parte nel film \"Fantozzi - Il ritorno\" (1996), mentre nel 1997 interpreta il ruolo del \"piccolo\" Jimmy nella trasmissione \"Tira &amp; Molla\" dove, vestito da bambino, cantava in playback le canzoni dello \"Zecchino d'Oro\". Ha quindi recitato negli sketch di \"Strozus\" di Paola Cortellesi nel corso di \"Mai dire Gol\", ricoprendo la parte dell'arcigno Sandrone, l'addetto al recupero crediti.\nGrazie alla sua imponente stazza (era alto 203\u00a0cm e pesava circa 170\u00a0kg) ha svolto il lavoro di addetto alla sicurezza negli studi Mediaset di Cinecitt\u00e0. Era noto al pubblico televisivo per aver fatto il bodyguard in molte edizioni del \"Grande Fratello\", ma anche a \"Buona Domenica\" e in \"Uomini e donne\". Toccava a lui frenare gli eccessi degli scalmanati in entrata e in uscita dalla casa del \"Grande Fratello\" e aiutare l'inviato Marco Liorni a porgere le domande.\nTra le sue numerose partecipazioni si ricordano \"Piacere RaiUno\" (Rai 1), poi nel ruolo del genio a \"Il nuovo gioco delle coppie\" (Rete 4), \"Sabato notte live\" (Canale 5), \"Non dimenticate lo spazzolino da denti\" (Canale 5), Non \u00e8 la Rai (Italia 1), \"I guastafeste\" (Canale 5), \"Il mercante in fiera\" (TMC). Dal 2011 compariva attivamente nel programma di Paolo Bonolis \"Avanti un altro!\" in cui era protagonista in alcuni sketch con l'alieno, Leonardo Tricarico e con il conduttore. Nella puntata del 6 gennaio 2013, in cui erano protagonisti i bambini (e la cui vincita sarebbe andata ai bambini di una scuola elementare colpita dal terremoto dell'Emilia del 2012), era travestito da Shrek.\nNell'ambiente televisivo era soprannominato il \u201cgigante buono\u201d: nonostante il corpo imponente e la grande forza fisica, in nessuna occasione si era reso protagonista di gesti sopra le righe ed era noto per il carattere amichevole.\nEra riuscito anche ad approdare sul grande schermo, seppure in piccoli ruoli; una delle sue interpretazioni pi\u00f9 famose \u00e8 quella di Crapanzano, compagno di cella di Aldo Baglio in \"Cos\u00ec \u00e8 la vita\", film del 1998. Un altro ruolo importante lo ebbe in \"Benvenuto Presidente!\", con Claudio Bisio.\nLa morte.\nNegli ultimi mesi di vita dirad\u00f2 inaspettatamente la sua presenza televisiva per motivi di salute. Colpito da un aneurisma cerebrale, \u00e8 stato ricoverato all'Ospedale di San Giovanni Rotondo; \u00e8 morto dopo quattro giorni, la mattina del 13 luglio 2015, a 48 anni, poche ore dopo il decesso del fratello Mimmo, di 55 anni. Il funerale si \u00e8 tenuto con grande partecipazione popolare il 15 luglio presso la Chiesa di Sant'Eustachio ad Ischitella, suo comune d'origine.\nOmaggi.\n\"Big Jimmy\" \u00e8 stato omaggiato da Paolo Bonolis al termine della prima puntata della quinta edizione di \"Avanti un altro!\" e da Alessia Marcuzzi al termine della prima puntata della quattordicesima edizione del \"Grande Fratello\". Ha detto di lui Marco Liorni: \u00abNon voglio essere retorico, ma era una persona davvero buona. Scherzavamo spesso dietro le quinte, ricordo il suo forte accento pugliese e la sua simpatia, mi dispiace tanto.\u00bb."}
{"id": "1420522", "revid": "3831", "url": "https://it.wikipedia.org/wiki?curid=1420522", "title": "Paiuenamon", "text": ""}
{"id": "1420526", "revid": "174925", "url": "https://it.wikipedia.org/wiki?curid=1420526", "title": "Domicilio generale", "text": ""}
{"id": "1420527", "revid": "486946", "url": "https://it.wikipedia.org/wiki?curid=1420527", "title": "Diospolis Magna", "text": ""}
{"id": "1420529", "revid": "2102299", "url": "https://it.wikipedia.org/wiki?curid=1420529", "title": "Nagahama", "text": " \u00e8 una citt\u00e0 giapponese di 84.000 abitanti che appartiene alla prefettura di Shiga. Si affaccia sul lago Biwa a ovest, sul monte Ibuki a est e sul monte Nosaka a il Nord. Se viene conteggiata solo la superficie terrestre, \u00e8 la pi\u00f9 grande divisione amministrativa nella prefettura di Shiga, ma se viene inclusa anche l'area acquatica sul lago Biwa, sar\u00e0 la seconda nella prefettura dopo la citt\u00e0 di Takashima; la popolazione \u00e8 seconda solo alla citt\u00e0 di Otsu e la citt\u00e0 di Kusatsu, la terza citt\u00e0 pi\u00f9 popolosa della prefettura di Shiga.\nPoich\u00e9 \u00e8 vicino al Mar del Giappone, il clima in Giappone appartiene al lato del Mar del Giappone.L'area montuosa settentrionale \u00e8 classificata come una zona di neve pesante in base al metodo speciale di spostamento per le contromisure della zona di neve pesante , e anche nella zona montuosa appartenente alla vecchia Yugo Town, designata come zona particolarmente nevosa. \nLa principale area urbana situata nella parte meridionale dell'area era la citt\u00e0-castello del castello di Nagahama costruita da Toyotomi Hideyoshi.Durante il periodo degli Stati Combattenti, qui si sono svolte molte battaglie famose, tra cui la battaglia di Atsukawa, la battaglia del castello di Otani , e la battaglia del Monte. Anche i siti storici e il turismo sono diventati le principali industrie della citt\u00e0. \nAmministrazione.\nGemellaggi.\nNagahama \u00e8 gemellata con le seguenti citt\u00e0:"}
{"id": "1420530", "revid": "547034", "url": "https://it.wikipedia.org/wiki?curid=1420530", "title": "Le tre madri", "text": "Le tre madri \u00e8 una trilogia cinematografica horror italiana, composta dai film \"Suspiria\" (1977), \"Inferno\" (1980) e \"La terza madre\" (2007), tutti diretti dal regista Dario Argento. Ciascun film tratta di una delle \"Madri\" (Mater Suspiriorum, Mater Tenebrarum e Mater Lacrimarum), una triade di antiche e malvagie streghe che coi loro poteri possono manipolare gli eventi del mondo su scala globale.\nDurante il Toronto International Film Festival del 2007, Argento dichiar\u00f2 che non aveva escluso la possibilit\u00e0 di girare in futuro un quarto film che riguardi le Tre Madri. Nel 2017, Luca Guadagnino gir\u00f2 un remake di \"Suspiria\", uscito nelle sale italiane il 1\u00ba gennaio 2019. Il film, una co-produzione italo-statunitense, vede nel cast la presenza di Dakota Johnson e Tilda Swinton.\nLe Tre Madri.\nLa storia delle Tre Madri comincia all'alba dell'XI secolo, quando tre sorelle crearono la pericolosa arte della stregoneria sulle coste del Mar Nero. Negli anni che seguirono, queste perfide donne vagarono per il mondo accumulando grandi ricchezze e poteri, e seminando morte al loro passaggio.\nNel tardo XIX secolo le donne commissionarono all'architetto italiano Emilio Varelli, che all'epoca viveva a Londra, di progettare e costruire per loro tre dimore, poste in tre luoghi diversi del mondo: Friburgo, Roma e New York. \u00c8 da queste dimore che le Tre Madri dominano il mondo col dolore, con le lacrime e con le tenebre. Un amico di Varelli, dopo aver trovato alcuni frammenti del suo diario, scritti in latino, ne fa un libro intitolato \"Le Tre Madri\": il libro inizia con la precisazione che quanto narrato \u00e8 tutto reale e in particolare che l'architetto scopr\u00ec troppo tardi la natura malvagia delle tre donne, (solamente sei copie del libro sono sicuramente esistite, quattro potrebbero essere state distrutte alla fine di \"Inferno\"). La copia del libro che appare in \"La Terza Madre\" \u00e8 in lingua italiana, quelle presenti in \"Inferno\" sono invece in latino, il che dimostra l'esistenza di almeno due diverse edizioni del malefico libro. Le case che Varelli aveva progettate divennero dunque cos\u00ec corrotte che la terra dove erano costruite divenne mortifera e pestilenziale: uno sgradevole e agrodolce odore di malvagit\u00e0 pervade le aree circostanti ciascuna casa.\nSia Mater Suspiriorum che Mater Tenebrarum hanno rivelato che le Madri sono personificazioni della Morte.\nMater Suspiriorum.\nMater Suspiriorum, la Madre dei Sospiri, \u00e8 la pi\u00f9 anziana delle Tre Madri. Il suo vero nome \u00e8 Elena Markos. \u00c8 inoltre conosciuta come La Regina Nera. Jessica Harper ricorda che \"la strega venne interpretata da una donna anziana di oltre novant'anni che Dario aveva trovato in una casa di riposo nei pressi di Roma.\"\nElena Markos, immigrata greca nata nel 1023, fu esiliata da molti paesi Europei perch\u00e9 indesiderata. Durante questo periodo scrisse diversi libri riguardanti arcani soggetti. Nel 1895 fond\u00f2 la \"Tanzakademie in Freiburg\" (\"Accademia di Danza in Friburgo\" in tedesco), una scuola di danza e di scienze occulte, nella Foresta Nera. Gli abitanti locali avevano paura di lei, avendo intuito che fosse una strega. Cos\u00ec come crebbe la sua ricchezza, crebbero anche i sospetti sulla sua vera natura. Per distogliere questi sospetti, Elena Markos finse di morire in un incendio nel 1905. Il controllo dell'accademia, che divenne solamente una scuola di ballo, fu affidato alla pupilla della Markos, Madame Blanc. L'accademia porta una targa che afferma che Desiderius Erasmus una volta visse l\u00e0.\nCome narrato ne \"La terza madre\", Elisa Mandy una strega bianca, combatt\u00e9 diverse volte Mater Suspiriorum, fino a ridurla in una donna anziana con pochissimo potere magico. Le sue attivit\u00e0 erano infatti portate avanti dai suoi seguaci.\nIn \"Suspiria\" (1977) Elena Markos \u00e8 la Direttrice la cui presenza \u00e8 celata dai suoi adepti, capeggiati da Madame Blanc (Joan Bennett). Una giovane americana, Susy Benner (Jessica Harper), scopre le stanze ignote nei sotterranei della scuola dopo che molti alunni sono stati uccisi dai mandatari della Markos. L'anziana strega tenta di usare la sua magia per uccidere la ragazza, ma i suoi poteri \u2014 incluso quello dell'invisibilit\u00e0, illusione e telecinesi \u2014 si dimostrano insufficienti a causa del suo debole stato fisico. Susy Benner sconfigge Elena Markos trapassandole il collo con un pugnale. La morte della strega causa il crollo dell'intera accademia.\nNel remake diretto da Luca Guadagnino nel 2018 Helena Markos \u00e8 un'anziana donna ultracentenaria e sfigurata in cerca di un nuovo giovane corpo da abitare per sopravvivere, nascosta in un ripostiglio sotto il pavimento della sala principale dell'Accademia di danza che porta il suo nome; \u00e8 inoltre avversaria politica di Madame Blanc (Tilda Swinton), la quale capeggia una fazione che mette in dubbio la vera identit\u00e0 della Markos e che non la vorrebbe pi\u00f9 a capo della congrega. La vera Mater Suspiriorum si rivela essere Susie Bannion la quale, al momento del suo ingresso nell'Accademia, non \u00e8 ancora consapevole della sua vera natura che si mostrer\u00e0 solo nella danza-rituale finale, uccidendo la Markos e tutte le altre streghe che le avevano giurato fedelt\u00e0.\nMater Tenebrarum.\nMater Tenebrarum, la Madre delle Tenebre, \u00e8 \"la pi\u00f9 giovane e la pi\u00f9 crudele\" delle Tre Madri. \u00c8 nata nel 1044. Il suo vero nome non viene rivelato; risiede in un palazzo neogotico a New York eretto nel 1910 e al civico 49. Una targa affissa all'esterno reca la passata residenza di Georges Ivanovi\u010d Gurdjieff.\nIn \"Inferno\" il personaggio \u00e8 interpretato dall'attrice Veronica Lazar ed appare prevalentemente con le sembianze dell'infermiera di un inquietante Professor Arnold. Nell'apoteosi dell'incendio dello stabile, il protagonista Mark Elliot (Leigh McCloskey) si trover\u00e0 faccia a faccia con l'anziano uomo, in realt\u00e0 l'architetto Varelli, indi con Mater Tenebrarum, consapevole della catastrofe imminente (\"\u00e8 gi\u00e0 accaduto un'altra volta.\"). Ella si palesa nella personificazione della Morte, lo scheletro col sudario. Elliot fortunosamente riesce a fuggire prima del crollo. Epilogo della figura infernale travolta dalle macerie fiammeggianti, probabilmente distrutta.\nMater Lacrimarum.\nMater Lacrimarum, la Madre delle Lacrime, \u00e8 la pi\u00f9 bella delle Tre Madri e apparentemente la pi\u00f9 forte del trio. Come per Mater Tenebrarum, il suo vero nome \u00e8 sconosciuto. \u00c8 nata nel 1035. In \"Inferno\" si suggerisce che la sua casa \u00e8 a Roma localizzata vicino al numero 49 di Via Dei Bagni - la Biblioteca Filosofica della Fondazione Abertny - dove Sara (Eleonora Giorgi) avverte uno strano odore nell'aria. In \"La terza madre\" la casa di Mater Lacrimarum viene indicata come il Palazzo Varelli.\nIn \"Inferno\" Mater Lacrimarum tent\u00f2 di affascinare Mark Elliot durante una lezione di musica a Roma. Ania Pieroni, che la interpret\u00f2 nel film \"Inferno\", rifiut\u00f2 di riprendere la parte perch\u00e9 ormai invecchiata e madre di cinque figli.\nMater Lacrimarum \u00e8 interpretata dall'attrice israeliana Moran Atias nel film \"La terza madre\". I grandi poteri della strega vengono risvegliati quando Sarah Mandy (Asia Argento) apre l'urna nella quale sono presenti potenti talismani delle streghe nere (una tunica rossa, un pugnale, tre statuette). Mentre i suoi servi seminano terrore nella citt\u00e0, festeggiando e giungendo da tutto il mondo, Mater Lacrimarum si nasconde nelle fondamenta del suo palazzo, preparando la sua vittoria. Viene sconfitta nello stesso modo in cui lo sono state le sue sorelle: Sarah Mandy scopre il covo sotterraneo della strega e brucia la tunica rossa che lei indossa, causando il crollo del Palazzo. Mater Lacrimarum viene uccisa da uno degli obelischi che ornano il tetto che cadendo, a causa del crollo, perfora il tetto della cripta sotterranea infilzandola.\nIspirazione.\nL'idea delle \"Tre Madri\" viene da \"Levana e le Nostre Signore del Dolore\", una sezione del \"Suspiria de Profundis\" di Thomas de Quincey. La sezione asserisce che oltre alle tre Parche e alle tre Grazie, esistono anche tre Dolori. Questi ultimi sono Mater Lacrimarum (Madre delle Lacrime), Mater Suspiriorum (Madre dei Sospiri), e Mater Tenebrarum (Madre delle Tenebre). L'attributo di ogni donna (lacrime, sospiri e tenebre) \u00e8 una diretta traduzione del loro nome dal latino (\"mater\" \u00e8 la parola latina per \"madre\").\nIl titolo \"Suspiria\" deriva chiaramente da Mater Suspiriorum. Tuttavia, il titolo \"Inferno\" non presenta riferimenti a Mater Tenebrarum (nonostante al suo interno vi siano chiari legami a ci\u00f2). Cos\u00ec, il film del 1982 di Argento \"Tenebre\" \u00e8 spesso confuso come il secondo capitolo della trilogia.\nAltri media.\nMater Lacrimarum \u00e8 la principale antagonista del romanzo Dracula Cha Cha Cha (scritto da Kim Newman), nella cui storia si prefigge di eliminare tutti i vampiri che vivono a Roma; a svolgere questo compito per lei \u00e8 il suo servitore pi\u00f9 forte e malvagio, il terribile Boia Scarlatto (antagonista dell'omonimo film di Massimo Pupillo). Nel romanzo vengono anche citate le sue due sorelle, le quali per\u00f2 sembrano essere gi\u00e0 state sconfitte. Nel romanzo \u00e8 per\u00f2 presente un errore: lo scrittore afferma che Mater Lacrimarum \u00e8 la pi\u00f9 anziana delle tre sorelle, quando invece in Inferno viene apertamente dichiarato che la pi\u00f9 anziana \u00e8 Mater Suspiriorum. \u00c8 inoltre spiegato che le sue origini siano ancora pi\u00f9 antiche di quelle \"ufficiali\" narrate nei film, in quanto l'imperatore romano Caligola la conosceva e le aveva dedicato numerosi riti orgiastici e sacrificali."}
{"id": "1420531", "revid": "599013", "url": "https://it.wikipedia.org/wiki?curid=1420531", "title": "Francesco Fonte", "text": "Biografia.\nHa due figli: Andrea Fonte, nato nel 1998, ed Edoardo Fonte, nato nel 2006. Andrea ha giocato nelle giovanili del Bari.\nCarriera.\nHa giocato in serie A con la Lazio, con la quale ha esordito il 16 settembre 1984 in Lazio- (0-1). Nella stessa stagione ha messo a segno anche il suo primo ed unico gol, contro l'Atalanta in casa. Con la Lazio ha continuato a giocare anche negli anni successivi della Serie B.\nTra i cadetti ha militato anche con il , con il e con l'. Ha disputato anche diversi campionati di Serie C1 e Serie C2 vestendo le maglie di (dove nel 1986-1987 ottenne una storica promozione in B), , Avellino, Benevento, L'Aquila, , e \nLasciato il calcio attivo nel 2005 dopo due campionati nell'Eccellenza Pugliese con la maglia del Fasano, oggi vive a Monopoli, citt\u00e0 d'origine della moglie, dove tra l'altro gestisce uno stabilimento balneare."}
{"id": "1420532", "revid": "1613185", "url": "https://it.wikipedia.org/wiki?curid=1420532", "title": "Speculum maius", "text": "Lo Speculum maius \u00e8 la pi\u00f9 importante enciclopedia medievale, scritta da Vincenzo di Beauvais o Bellovacense (Vincent de Beauvais) nel XIII secolo. Composta di oltre tre milioni di parole, fu l'opera pi\u00f9 ambiziosa di questo tipo del periodo tardo medievale.\n\u00c8 divisa in tre parti:\nAll'inizio del Trecento fu aggiunta una quarta parte:\nDi quest'opera furono redatte varie versioni nel corso del Rinascimento.\nSono una parafrasi dello \"Speculum historiale\" i \"Fiori e vita di filosafi ed altri savi ed imperadori\" di un anonimo toscano, redatti nel XIII secolo."}
{"id": "1420533", "revid": "125655309", "url": "https://it.wikipedia.org/wiki?curid=1420533", "title": "Sport Club Audace Torino", "text": "Lo Sport Club Audace Torino \u00e8 stata una societ\u00e0 sportiva di Torino.\nPodismo.\nLa sezione podistica dell'Audace Torino ottenne numerosi successi nei campionati UPT e UPI con Mario Nicola (nel Miglio e nei 1500 metri piani) e con Giuseppe Tarella (nei 100 metri piani), olimpionico ai Giochi della IV Olimpiade.\nCalcio.\nLa sezione calcistica fu fondata nel 1902 ed utilizzava come divisa di gioco una maglia a strisce verticali bianconere con pantaloncini e calzettoni neri. L'Audace prese parte ai campionati nazionali del 1902 e del 1903 non riuscendo mai a qualificarsi alla fase nazionale. Nel 1902 arriv\u00f2 3\u00ba nel girone piemontese a quattro squadre mentre nel 1903 venne eliminato dalla . Nel 1904 si iscrisse al campionato di Seconda Categoria venendo eliminato dalle riserve della , dopodich\u00e9 si sciolse."}
{"id": "1420534", "revid": "15200", "url": "https://it.wikipedia.org/wiki?curid=1420534", "title": "Audace Torino", "text": ""}
{"id": "1420537", "revid": "1233442", "url": "https://it.wikipedia.org/wiki?curid=1420537", "title": "Alerion Clean Power", "text": "Alerion Clean Power S.p.A. \u00e8 una societ\u00e0 per azioni italiana quotata alla Borsa di Milano nell'indice FTSE Italia Small Cap ().\n\u00c8 una holding di partecipazioni finanziarie in aziende che operano nella produzione di energia elettrica da fonti rinnovabili, attraverso un portafoglio diversificato di impianti nel settore eolico, fotovoltaico e delle biomasse.\nStoria.\n\u00c8 stata fondata nel 1995 con il nome di \"IBI\". Nel 2003 si quota in Borsa e diventa \"Alerion Industries S.p.A.\". Il 29 aprile 2009 si trasforma in Alerion Clean Power S.p.A..\nConsiglio d'Amministrazione.\nDati aggiornati all'8 settembre 2016 secondo comunicazioni Consob.\nAzionariato.\nL'azionariato comunicato alla Consob \u00e8 il seguente:\nCollegamenti esterni.\n Oh"}
{"id": "1420538", "revid": "125263836", "url": "https://it.wikipedia.org/wiki?curid=1420538", "title": "Raksha (personaggio)", "text": "Raksha (chiamata anche Mamma Lupa o \"Raska la Diavola\" nelle prime edizioni Mursia) \u00e8 un personaggio de \"Il libro della giungla\" e \"Il secondo libro della giungla\" di Rudyard Kipling. \u00c8 una lupa, madre adottiva di Mowgli e compagna di Babbo Lupo.\n\"Raksha\" significa \"protezione\" in lingua hindi.\nStoria.\nRaksha decide di tenere con s\u00e9 il piccolo cucciolo d'uomo che Shere Khan non \u00e8 riuscito a uccidere, decidendo di chiamarlo \"Mowgli\" (\"ranocchietto\") per via della mancanza di peli del piccolo bambino. Arriva a scontrarsi a muso duro con la tigre, rivelando anche il suo soprannome di \"Diavola\" che si riferisce alla sua ferocia nel combattimento per proteggere i suoi cari.\nRaksha muore insieme a Babbo Lupo quando Mowgli ha circa 14 anni: il ragazzo alla loro morte sigilla l'ingresso della loro tana con un masso e canta per loro il canto della morte.\nFigura nello scautismo.\nRaksha \u00e8 un personaggio fortemente positivo e per questo il suo nome pu\u00f2 essere preso dai capi che svolgono servizio nei lupetti."}
{"id": "1420539", "revid": "117843813", "url": "https://it.wikipedia.org/wiki?curid=1420539", "title": "Campionato europeo maschile di pallacanestro 1987", "text": "Il 25\u00ba Campionato Europeo Maschile di Pallacanestro FIBA (noto anche come FIBA EuroBasket 1987) si \u00e8 tenuto dal 3 al 14 giugno 1987 al Pireo, in Grecia.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano dodici nazionali divise in due gruppi da sei squadre.\nPrima fase.\nLa vincente di ogni gara si aggiudica due punti, la perdente uno. Le prime quattro di ogni girone accedono alla fase finale, le ultime due partecipano alla fase di consolazione.\nFase Finale.\nTorneo 9\u00b0 12\u00ba posto.\nLe squadre eliminate nella prima fase si affrontano in un torneo ad eliminazione diretta per determinare le posizioni dalla nona alla dodicesima.\nTorneo finale.\nLe squadre qualificatesi per il turno finale si incontrano in un torneo ad eliminazione diretta."}
{"id": "1420546", "revid": "647919", "url": "https://it.wikipedia.org/wiki?curid=1420546", "title": "Mamma lupa", "text": ""}
{"id": "1420548", "revid": "647919", "url": "https://it.wikipedia.org/wiki?curid=1420548", "title": "Mamma Lupa", "text": ""}
{"id": "1420551", "revid": "78273", "url": "https://it.wikipedia.org/wiki?curid=1420551", "title": "Bernard Le Bouyer de Fontenelle", "text": ""}
{"id": "1420552", "revid": "78273", "url": "https://it.wikipedia.org/wiki?curid=1420552", "title": "Bernard Le Boviet de Fontenelle", "text": ""}
{"id": "1420553", "revid": "1383947", "url": "https://it.wikipedia.org/wiki?curid=1420553", "title": "Campionato mondiale FIFUSA 1997", "text": "La sesta edizione dei Campionati del mondo di futsal, massima competizione per squadre nazionali organizzata dalla FIFUSA, si \u00e8 svolta in Messico nel 1997, la finale della competizione si \u00e8 tenuta al \"Gimnasio Nuevo Jalisco\" di Guadalajara. Vi hanno partecipato venti squadre nazionali. Nella finale il Venezuela ha battuto l'Uruguay per 4-0 conquistando il primo titolo iridato."}
{"id": "1420557", "revid": "709565", "url": "https://it.wikipedia.org/wiki?curid=1420557", "title": "Francesco Bianconi", "text": "Biografia.\nFrequenta il Liceo Scientifico \u201cAntonio da Sangallo\u201d a Montepulciano, prima di trasferirsi a Siena per gli studi universitari in Scienze della comunicazione, dove si laurea in Semiotica delle arti, con Omar Calabrese, con una tesi su \u201cArte e sigle tv\u201d. A met\u00e0 anni novanta forma con Claudio Brasini, Rachele Bastreghi, Mirko Cappelli, Michele Angiolini e Fabrizio Massara il primo embrione dei Baustelle. Al di l\u00e0 delle vicissitudini della band, che pubblicher\u00e0 il primo album \"Sussidiario illustrato della giovinezza\", nel 2000 Bianconi si trasferisce a Milano per lavorare come giornalista per una rivista di botanica-giardinaggio e successivamente con altri giornali.\nNel frattempo, nonostante la separazione fisica con il gruppo che rimane con base a Montepulciano, nel 2003 viene pubblicato il secondo album, \"La moda del lento\". Nello stesso anno, insieme a Rachele Bastreghi, partecipa ai cori dell'album \"La verit\u00e0 sul tennis\" dei Virginiana Miller.\nGli album successivi dei Baustelle sono etichettati Warner: \"La malavita\", pubblicato nel 2005, \"Amen\" (2008), \"I mistici dell'Occidente\" (2010) e \"Fantasma\" (2013).\nPartecipa direttamente alla stesura delle idee per i videoclip dei Baustelle collaborando coi vari registi. Nel 2008 presta la voce per i primi due versi de \"L'orso\", brano degli Egokid. Il cantante del gruppo, Diego Palazzo, ha fatto da turnista suonando la chitarra durante i live dei Baustelle ed ha collaborato con la band nell'album \"Fantasma\".\nBianconi \u00e8 autore di brani per altri artisti. Ha collaborato con Syria nella canzone \"Bonnie &amp; Clyde\" (cover di un brano di Serge Gainsbourg contenuta nell'album \"Non \u00e8 peccato\") e ha scritto con Irene Grandi la hit \"Bruci la citt\u00e0\" cantata dalla cantante fiorentina, per la quale ha fatto anche da comparsa nel successivo video di \"Sono come tu mi vuoi\". Ha scritto per Paola Turci e Noemi, ed \u00e8 sua la colonna sonora del film \"Giulia non esce la sera\" del 2009 di Giuseppe Piccioni con Valerio Mastandrea e Valeria Golino. Per Irene Grandi ha scritto anche \"La cometa di Halley\", canzone presentata al Festival di Sanremo 2010 (di questo pezzo Bianconi pubblicher\u00e0 anche una sua versione demo), mentre per Anna Oxa il brano \"La tigre\" contenuto nell'album \"Proxima\". Nel 2009 collabora con i Perturbazione nella canzone \"Sobborghi\", contenuta nella raccolta \"Le citt\u00e0 viste dal basso\".\nNel maggio 2011 esordisce nel mondo letterario con il romanzo \"Il regno animale\", che sar\u00e0 musicato da Absent (ossia Ettore Bianconi, fratello di Francesco) nell'album \"Sonorizza: il regno animale\". Nel 2012 duetta con Pacifico nella canzone \"Infinita \u00e8 la notte\", contenuta nell'album \"Una voce non basta\".\nNello stesso anno compare in un ruolo secondario nel film \"Workers - Pronti a tutto\" di Lorenzo Vignolo, lo stesso regista dei videoclip di \"Love Affair\", \"Arriva lo ye-ye\", \"La guerra \u00e8 finita\", \"Un romantico a Milano\" e \"Le rane\". Bianconi interpreta un giocatore di poker impegnato in una partita contro Francesco Pannofino e Alessandro Tiberi. Sempre nel 2012 collabora con Carlo D'Amicis, scrivendo un racconto contenuto nel suo libro \"C'\u00e8 un grande prato verde\" (Manni Editore).\nHa scritto i testi delle canzoni \"Il futuro che sar\u00e0\", interpretata da Chiara Galiazzo che la porta in gara al Festival di Sanremo 2013 e inserita nell'album \"Un posto nel mondo\" (2013), e \"Le cose\", interpretata dai Musica Nuda e contenuta nell'album \"Banda larga\" (2013). Sempre nel 2013 ha scritto la prefazione del libro di Michele Monina \"Con Garbo\" (Crac Edizioni), dedicato a Garbo. Nel 2014 collabora come coautore, compositore e produttore alla realizzazione dell'ottavo album da solista di Mario Venuti, dal titolo \"Il tramonto dell'Occidente\".\nNel 2015 collabora con Paola Turci come autore e cantante nel brano \"Io sono\" inserito nell'album omonimo, con Bobo Rondelli per \"Come i carnevali\", con Dimartino per \"Un paese ci vuole\" e con Eros Ramazzotti per \"Alla fine del mondo\". Il 9 giugno 2015 pubblica il suo secondo romanzo \"La resurrezione della carne\". Nei primi mesi del 2016 realizza un audiolibro con la lettura del libro \"Kitchen Confidential - Avventure gastronomiche a New York\", scritto dallo chef statunitense Anthony Bourdain. \u00c8 coautore, insieme a Kaball\u00e0, del brano \"Le canzoni fanno male\" di Marianne Mirage, in gara nella sezione \"Nuove proposte\" al Festival di Sanremo 2017.\n\u00c8 tra gli autori dell'album \"Amore gigante\" di Gianna Nannini e coautore del brano \"Le parole sono niente\" di Umberto Tozzi, inedito inserito nella raccolta \"40 anni che Ti amo\". Il 2 ottobre 2017 partecipa al reading televisivo di Alessandro Baricco \"Furore\", dal libro di John Steinbeck, andato in onda su Rai 3 in occasione della giornata mondiale delle vittime dell'immigrazione. Inoltre scrive la prefazione del libro \"Il modo di dire addio\", volume che raccoglie interviste e pensieri del cantautore canadese Leonard Cohen, pubblicato a un anno di distanza dalla sua morte, e del libro \"Per il verso giusto\" di Simone Lenzi.\nIl 13 marzo 2020 esce il suo primo singolo da solista intitolato \"Il bene\". Il 16 ottobre esce il suo primo album da solista, intitolato \"Forever\" e anticipato dai due singoli \"L'abisso\" e \"Certi uomini\".\nIl 28 gennaio 2022 esce il secondo album da solista \"Accade\", omaggio al cantautorato italiano ma anche ponte tra stili musicali apparentemente molto lontani (cover di \"Playa\" insieme a Baby K)."}
{"id": "1420562", "revid": "110157", "url": "https://it.wikipedia.org/wiki?curid=1420562", "title": "Ayacucho", "text": "Ayacucho (fondata con il nome \"San Juan de la Frontera de Huamanga\" e nota anche come Huamanga) \u00e8 una citt\u00e0 peruviana, capitale della provincia di Huamanga e della regione di Ayacucho. Ha una popolazione di 93.000 abitanti che arrivano a circa 150.000 con l'area metropolitana.\nAmministrazione.\nGemellaggi.\nAyacucho \u00e8 gemellata con le seguenti citt\u00e0:"}
{"id": "1420564", "revid": "712828", "url": "https://it.wikipedia.org/wiki?curid=1420564", "title": "Cloths", "text": ""}
{"id": "1420565", "revid": "287204", "url": "https://it.wikipedia.org/wiki?curid=1420565", "title": "Wimbledon Greyhound Stadium", "text": "Il Wimbledon Greyhound Stadium \u00e8 stato uno stadio situato a Wimbledon (Londra) e costruito per corse di levrieri, ma utilizzato anche per speedway, stock car e altre competizioni motoristiche.\nCome detto \u00e8 stato appositamente realizzato per i levrieri e il giro di scommesse che vi \u00e8 legato. \u00c8 il pi\u00f9 famoso stadio di questo tipo del Regno Unito insieme a Walthamstow e ospita tutti gli anni l'English Greyhound Derby.\nL'impianto include una gradinata da posti protetta da vetri e numerosi bar e ristoranti, mentre tutto lo stadio \u00e8 circondato da un grosso parcheggio. Il Wimbledon Greyhound Stadium \u00e8 attualmente posseduto dalla Greyhound Racing Association.\nFino al 2005 lo stadio \u00e8 stato per 50 anni la casa degli ora defunti Wimbledon Dons, team di Speedway, ed era famoso per ospitare meeting internazionali di questa specialit\u00e0. La squadra fu smantellata in seguito ad una disputa fra i suoi promotori e i proprietari dello stadio riguardo ad un grosso aumento dell'affitto.\nLo stadio fu chiuso nel marzo 2017 e successivamente demolito dai proprietari dell'epoca (Galliard Homes Limited) con l'ordine di costruire 600 appartamenti e un nuovo stadio di calcio da 10.000 posti chiamato New Plough Lane.\nCuriosit\u00e0.\nIl Wimbledon Greyhound Stadium \u00e8 stato lo scenario del famoso videoclip dei Queen \"Bicycle Race\", (canzone scritta dal cantante del gruppo Freddie Mercury); nel video si vedono 65 modelle professioniste che si sfidarono in una corsa di biciclette completamente nude, la vincitrice della gara fu ritratta sulla copertina del 45 giri di questa canzone (\"Bicycle Race/Fat Bottomed Girls\"), mentre all'interno dell'album \"Jazz\" era possibile trovare in omaggio un poster rappresentante una bella panoramica delle cicliste nude. Questo video fu censurato perch\u00e9 considerato troppo spinto per l'epoca."}
{"id": "1420567", "revid": "339392", "url": "https://it.wikipedia.org/wiki?curid=1420567", "title": "EPLJ", "text": ""}
{"id": "1420568", "revid": "131358", "url": "https://it.wikipedia.org/wiki?curid=1420568", "title": "Robes", "text": ""}
{"id": "1420569", "revid": "228587", "url": "https://it.wikipedia.org/wiki?curid=1420569", "title": "Robe", "text": ""}
{"id": "1420570", "revid": "277947", "url": "https://it.wikipedia.org/wiki?curid=1420570", "title": "Scales", "text": ""}
{"id": "1420571", "revid": "322321", "url": "https://it.wikipedia.org/wiki?curid=1420571", "title": "Benenato", "text": "Biografia.\nL'unica notizia certa \u00e8 che il suo nome compare nella lista del concilio di Roma del 27 marzo 680 contro il monotelismo.In questo documento risulta all'undicesimo posto tra i firmatari dell'arcidiocesi di Milano (di cui era capo l'arcivescovo Mansueto).\nNel XIX secolo, si rinvennero i probabili resti della tomba, presso il cortile della chiesa di San Giovanni, attigua alla Cattedrale."}
{"id": "1420574", "revid": "339392", "url": "https://it.wikipedia.org/wiki?curid=1420574", "title": "Esercito Popolare di Liberazione Jugoslavo", "text": ""}
{"id": "1420575", "revid": "767487", "url": "https://it.wikipedia.org/wiki?curid=1420575", "title": "Divicone", "text": "Divicone \u00e8 ricordato solo in due capitoli del primo libro del \"De bello Gallico\", di Cesare, in cui il generale romano narra la campagna militare che nel 58 a.C. fece contro questo popolo, che dalle sue terre di origine (tra il lago di Costanza, il Rodano, il Giura, il Reno e le Alpi retiche) cerc\u00f2 di migrare verso le regioni occidentali della Gallia, attraversando il territorio della provincia romana della Gallia Narbonense. Gli Elvezi furono per\u00f2 respinti dalle legioni cesariane e cercarono quindi di passare per il paese dei Sequani.\nMentre erano in marcia e mentre una parte di loro stava attraversando con difficolt\u00e0 il fiume Arar (la Saona), Cesare li attacc\u00f2 e li mise in fuga e poi, per raggiungere le altre truppe degli Elvezi, fece costruire un ponte sull'Arar e fece cos\u00ec passare l'esercito dall'altra parte. Turbati da ci\u00f2, gli Elvezi mandarono al generale romano degli ambasciatori, tra cui c'era Divicone, che aveva comandato gli Elvezi che nel 107 a.C. avevano combattuto e sconfitto l'esercito romano guidato dal console Lucio Cassio Longino. Divicone rivolse un discorso molto duro a Cesare, che rispose con toni altrettanti duri. Le trattative fallirono e alla fine gli Elvezi saranno sconfitti e decimati nella battaglia di Bibracte (Bibracte, forse sul Mont Beuvray)."}
{"id": "1420581", "revid": "56620", "url": "https://it.wikipedia.org/wiki?curid=1420581", "title": "Scale", "text": ""}
{"id": "1420582", "revid": "161273", "url": "https://it.wikipedia.org/wiki?curid=1420582", "title": "NGC 1792", "text": "NGC 1792 \u00e8 una galassia visibile nella costellazione della Colomba.\nFa parte del medesimo gruppo di galassie a cui appartiene anche NGC 1808; si trova nell'estremit\u00e0 occidentale della costellazione, verso il confine con il Bulino. Si tratta di una galassia a spirale, visibile con un telescopio da di apertura, a meno di un grado dalla sua compagna maggiore, NGC 1808, la quale risente fortemente della sua presenza; i due oggetti sono estremamente vicini fra loro anche nella realt\u00e0. La distanza dalla Via Lattea \u00e8 stimata sui "}
{"id": "1420585", "revid": "712828", "url": "https://it.wikipedia.org/wiki?curid=1420585", "title": "Surplice", "text": ""}
{"id": "1420586", "revid": "712828", "url": "https://it.wikipedia.org/wiki?curid=1420586", "title": "Surplices", "text": ""}
{"id": "1420587", "revid": "712828", "url": "https://it.wikipedia.org/wiki?curid=1420587", "title": "Surplici", "text": ""}
{"id": "1420589", "revid": "565770", "url": "https://it.wikipedia.org/wiki?curid=1420589", "title": "Adamas", "text": ""}
{"id": "1420596", "revid": "114063576", "url": "https://it.wikipedia.org/wiki?curid=1420596", "title": "Giustino Quadrari", "text": "Biografia.\nDopo i primi studi nel seminario di Sora, s'iscrisse alla Regia Regia Universit\u00e0 di Napoli, dove ebbe come maestri il conterraneo Loreto Apruzzese (nativo di Gallinaro), che gli inculc\u00f2 i fondamenti di diritto romano e diritto canonico, e in Giuseppe Capocasale, dal quale apprese diritto di natura. Sotto l'egida di Francesco Iavarone impar\u00f2 l'archeologia greca e latina, mentre Giuseppe Maria Parascandolo lo perfezion\u00f2 nella lingua greca. Nel 1825 fu ordinato sacerdote.\nAcquist\u00f2 fama grazie alla dissertazione \"De natura Cattolici dogmatis\" (1829), che gli schiuse la via all'insegnamento. Infatti, con decreto dell'8 giugno 1840, Quadrari fu eletto, come interino, alla cattedra di storia dei concili (\"gi\u00e0\" storia ecclesiastica e canonica), che si era resa vacante con la morte di Parascandolo, e la manterr\u00e0, sia pure con la nuova denominazione di storia ed archeologia ecclesiastica, sino ai prodromi dell'Unit\u00e0 d'Italia.\nIl 22 ottobre 1832, in seguito a dotte disquisizioni su papiri di difficile lettura, lo studioso sandonatese ricevette la nomina di \"Interprete dei Papiri\" dell'Accademia Ercolanese, di cui divenne prima socio corrispondente, poi socio ordinario, infine presidente. Fu nominato cavaliere del Reale Ordine di Francesco I.\nPer quanto riguarda l'attivit\u00e0 letteraria, Quadrari fu lungamente redattore del periodico illustrato \u00abPoliorama Pittoresco\u00bb, peraltro fondato nel 1836 da un altro suo conterraneo, ossia Filippo Cirelli di Campoli Appennino. Oltre a manoscritti inediti e a diverse orazioni a stampa, fra cui quella \"Nelle solenni esequie di Ferdinando II\", egli scrisse la memoria \"Della duplicit\u00e0 della carta papiracea appo gli antichi e del loro scrivere non opistografo\" (post 1831) e le osservazioni \"Sulle tavole cronologiche, critiche del I secolo della chiesa del P. Ignazio Mozzoni\" (1854)."}
{"id": "1420600", "revid": "12293098", "url": "https://it.wikipedia.org/wiki?curid=1420600", "title": "Garage rock revival", "text": ""}
{"id": "1420604", "revid": "349054", "url": "https://it.wikipedia.org/wiki?curid=1420604", "title": "Ningbo", "text": "Ningbo () \u00e8 una citt\u00e0 della Cina appartenente alla provincia dello Zhejiang. Ha una popolazione di 7.605.700 abitanti. A Ningbo si trova la sede della flotta del Mare Orientale della Marina dell'Esercito Popolare di Liberazione Cinese. E' attraversata dal fiume Yong.\nStoria.\nNingbo \u00e8 una delle citt\u00e0 pi\u00f9 antiche della Cina, con una storia che risale al 4800 a.C. nel periodo neolitico riferito alla cultura di Hemudu. Era nota, almeno 2000 anni fa, come citt\u00e0 commerciale sulla via della seta. In seguito durante le dinastie Tang e Song si afferm\u00f2 come importante porto con Yangzhou e Canton, ruolo che fu confermato, soprattutto in relazione con il commercio estero, durante la dinastia Song.\n&lt;br&gt;Ningbo nel 1842, dopo la conclusione della prima guerra dell'oppio, divent\u00f2 uno dei cinque porti dei trattati della Cina.\nAmministrazione.\nNingbo esercita una giurisdizione diretta su 6 distretti ( \"qu\"), 2 citt\u00e0 ( \"shi\") e 2 contee ( \"xian\"):\nSociet\u00e0.\nReligione.\nNingbo \u00e8 la sede della diocesi di Ningbo."}
{"id": "1420605", "revid": "161273", "url": "https://it.wikipedia.org/wiki?curid=1420605", "title": "NGC 2090", "text": "NGC 2090 \u00e8 una galassia a spirale visibile nella costellazione della Colomba.\nSi individua 1,5 gradi ad est della stella ; per poterla osservare occorre un telescopio da 150mm di apertura, nel quale si presenta come una chiazza chiara senza particolari notevoli. I bracci sono molto esili, e si possono evidenziare solo con forti ingrandimenti e in foto a lunga posa; il nucleo \u00e8 di forma allungata in senso NNE-SSW, ed \u00e8 molto appariscente. La distanza dalla Via Lattea \u00e8 stimata sui 39 milioni di anni-luce."}
{"id": "1420620", "revid": "547992", "url": "https://it.wikipedia.org/wiki?curid=1420620", "title": "Presidenti del Consiglio dei ministri della Repubblica Italiana", "text": "I presidenti del Consiglio dei ministri della Repubblica Italiana, dalla sua proclamazione ad oggi, sono stati 30 e hanno presieduto complessivamente 67 governi.\nIl primo a ricoprire la carica \u00e8 stato Alcide De Gasperi, che fu anche l'ultimo Presidente del Consiglio dei ministri del Regno d'Italia: egli, infatti, fu Presidente del Consiglio dal dicembre 1945 all'agosto 1953, guidando 8 governi consecutivi.\nDe Gasperi \u00e8 perci\u00f2 anche il politico che ha presieduto per pi\u00f9 volte un governo, seguito da Giulio Andreotti (7 governi), Amintore Fanfani (6 governi), Mariano Rumor e Aldo Moro (entrambi 5 governi), e Silvio Berlusconi (4 governi). Due esecutivi, invece, sono stati presieduti, nell'ordine, da Antonio Segni, Giovanni Leone, Francesco Cossiga, Giovanni Spadolini, Bettino Craxi, Giuliano Amato, Romano Prodi, Massimo D'Alema e Giuseppe Conte.\nIl partito che ha annoverato il maggior numero di presidenti del Consiglio \u00e8 stata la DC (16), seguita da PD (3), PSI (2), PRI, FI, e DS (1 ciascuno). I restanti 6 sono stati invece indipendenti, in quanto non affiliati ufficialmente a nessuna particolare forza politica durante il loro mandato.\nFino al 1993, tutti i presidenti del Consiglio erano parlamentari al momento della nomina. Il primo a non sedere in parlamento all'atto di nomina fu Ciampi, a cui seguirono poi Dini, Amato al suo secondo governo, Renzi, Conte e Draghi.\nIl presidente pi\u00f9 giovane \u00e8 stato Matteo Renzi, che assunse la carica a 39 anni e un mese; il pi\u00f9 anziano \u00e8 stato Amintore Fanfani, che inizi\u00f2 e termin\u00f2 il suo sesto ed ultimo mandato nel 1987, a 79 anni compiuti.\nSilvio Berlusconi \u00e8 stato il presidente del Consiglio rimasto in carica, complessivamente, per pi\u00f9 tempo ( giorni), mentre Fernando Tambroni \u00e8 il presidente rimasto in carica per il tempo pi\u00f9 breve (123 giorni).\nIl governo pi\u00f9 duraturo \u00e8 stato il secondo governo Berlusconi, con 3 anni, 10 mesi e 12 giorni, mentre quello pi\u00f9 breve \u00e8 stato il primo Fanfani (22 giorni).\nQuattro Presidenti del Consiglio in seguito sono stati eletti Presidenti della Repubblica: Segni, Leone, Cossiga e Ciampi.\nProvenienza.\nLa seguente tabella espone la provenienza regionale (per luogo di nascita) dei Presidenti del Consiglio dei ministri nell'et\u00e0 repubblicana:"}
{"id": "1420621", "revid": "1067855", "url": "https://it.wikipedia.org/wiki?curid=1420621", "title": "Campionato europeo maschile di pallacanestro 1989", "text": "Il 26\u00ba Campionato Europeo Maschile di Pallacanestro FIBA (noto anche come FIBA EuroBasket 1989) si \u00e8 tenuto dal 20 al 25 giugno 1989 a Zagabria in Jugoslavia.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano otto nazionali divise in due gruppi da quattro squadre.\nPrima fase.\nLa vincente di ogni gara si aggiudica due punti, la perdente uno. Le prime due di ogni girone accedono alla fase finale, le ultime due partecipano alla fase di consolazione.\nFase finale.\nTorneo 5\u00ba - 8\u00ba posto.\nLe squadre eliminate nella prima fase giocano in un torneo ad eliminazione diretta per le posizioni dalla quinta all'ottava.\nTorneo finale.\nLe squadre qualificate dalla prima fase giocano in un torneo ad eliminazione diretta per le medaglie."}
{"id": "1420622", "revid": "1543377", "url": "https://it.wikipedia.org/wiki?curid=1420622", "title": "National Health Service", "text": "Il National Health Service o NHS \u00e8 il sistema sanitario nazionale del Regno Unito.\nCiascuna delle quattro nazioni costituenti (Inghilterra, Galles, Scozia, Irlanda del Nord) amministra un proprio sistema sanitario pubblico che, fatte salve linee guida comuni a tutte, mantiene una propria fisionomia particolare sotto gli aspetti manageriale, finanziario e operativo. L'NHS \u00e8 la pi\u00f9 grande organizzazione pubblica non militare del mondo.\nStruttura.\nL'NHS offre assistenza medica in tutto il Regno Unito a tutti coloro che vi risiedono, senza discriminazione tra parti geografiche (chi risiede nel Galles pu\u00f2 curarsi in Scozia, come anche un residente in Inghilterra pu\u00f2 ricevere assistenza nell'Irlanda del Nord, e cos\u00ec via), includendo nell'assistenza il primo soccorso, la degenza ospedaliera a breve e lungo termine, i servizi specialistici come quelli oftalmologici e odontoiatrici (questi ultimi effettuati tramite dentisti convenzionati).\nEssa entra in funzione il 5 luglio 1948 a seguito del \"National Health Service Act\" del 1946; conseguentemente diverr\u00e0 parte integrante della societ\u00e0 britannica, tanto da venire definita dal Cancelliere dello Scacchiere, Nigel Lawson, la \"national religion\" (religione nazionale).\nL'assistenza medica privata continua parallela all'NHS, remunerata in larga parte da assicurazioni private, ma usata da una piccola percentuale della popolazione.\nGran parte dei servizi sono senza costi per i pazienti: essi, stimati in \u00a3104 miliardi nel 2007-8 sono assunti principalmente tramite tassazione.\nL'NHS \u00e8 al mondo il pi\u00f9 ampio e centralizzato servizio di sanit\u00e0, terzo a livello globale come numero d'impiegati dopo l'Esercito Popolare di Liberazione cinese e le ferrovie indiane.\nSin dalla sua istituzione il NHS \u00e8 stato caratterizzato da:\nIl NHS \u00e8 stato riformato nel 1989, al fine di migliorare l'efficienza nell'impiego delle risorse impiegate, partendo dal presupposto della salvaguardia dei principi di universalit\u00e0 della copertura e di accesso alle cure sanitarie (secondo modalit\u00e0 indipendenti dal reddito individuale). Tale riforma, introducendo meccanismi concorrenziali, ha introdotto una separazione tra gli acquirenti o purchasers, cio\u00e8 le componenti che hanno il compito di acquistare per conto dei propri pazienti prestazioni mediche (tipicamente le unit\u00e0 sanitarie locali - Health Authorities - e le associazioni di medici di base), e le unit\u00e0 che invece forniscono cure mediche specialistiche e assistenza ospedaliera (detti fornitori o providers)."}
{"id": "1420623", "revid": "122455772", "url": "https://it.wikipedia.org/wiki?curid=1420623", "title": "Unicum", "text": "L'Unicum \u00e8 un amaro ungherese a base di piante medicinali, che si consuma come aperitivo o digestivo. Fu inventato nel 1790 da J\u00f3zsef Zwack ed \u00e8 un marchio distribuito in Italia dalla ILLVA Saronno, azienda produttrice dell'amaretto Disaronno. Negli Stati Uniti e in altri Paesi non europei il liquore viene distribuito con la medesima tipica bottiglia ma anche con il nome Zwack.\nStoria.\nSecondo la leggenda, originariamente la bevanda sarebbe stata presentata da J\u00f3zsef Zwack all'imperatore Giuseppe II d'Austria, (figlio di Maria Teresa d'Asburgo), che dichiar\u00f2 \"Das ist ein Unikum!\" (\"\u00e8 una specialit\u00e0!\"). Fu pertanto adottato quale liquore digestivo ufficiale dalla corte asburgica e la sua bottiglia venne autorizzata a fregiarsi della croce dorata su sfondo rosso. Durante il periodo comunista in Ungheria, Unicum fu prodotto seguendo una ricetta diversa. Dopo la caduta del comunismo, P\u00e9ter Zwack ritorn\u00f2 in Ungheria e riprese la produzione dell'Unicum secondo la ricetta originaria. Il liquore \u00e8 oggi prodotto secondo una formula familiare segreta, che comprende pi\u00f9 di quaranta piante medicinali ed invecchia in barili di quercia.\nDi recente \u00e8 stata introdotta sul mercato anche una nuova versione denominata \"Unicum Szilva\", la cui ricetta principale \u00e8 stata leggermente modificata con diminuzione alcolica e aromatizzata alle prugne."}
{"id": "1420624", "revid": "1573940", "url": "https://it.wikipedia.org/wiki?curid=1420624", "title": "Wallace Fennel", "text": "Wallace Fennel \u00e8 un personaggio della serie televisiva \"Veronica Mars\". \u00c8 interpretato da Percy Daggs III.\nBiografia.\nWallace \u00e8 il migliore amico di Veronica; i due si sono incontrati per la prima volta quando Veronica lo tir\u00f2 gi\u00f9 dall'asta della bandiera della Neptune High dopo essere stato appeso l\u00ec da Weevil. Decidendo che Veronica poteva essere un migliore amica di tutti quegli degli 09ers o semplicemente di quelli che avevano riso vedendolo appeso all'asta della bandiera, Wallace cominci\u00f2 a sedersi con lei durante il pranzo. I due divennero velocemente amici quando Veronica aiut\u00f2 Wallace a tirarsi fuori dai guai con i PCHers.\nWallace ha 19 anni, \u00e8 del sagittario e la sua citt\u00e0 natale \u00e8 Chicago, Illinois. Vive con sua madre vedova, Alicia, e suo fratello. Dopo aver fatto amicizia con Veronica, Wallace aiuta la ragazza in molte investigazioni. Dal momento che Wallace \u00e8 l'assistente degli uffici del Neptune High, Veronica gli chiede spesso \"favori\" per vedere i registri della scuola e ottenere informazioni sugli altri studenti. Quando non lavora come tramite tra Veronica e i file della scuola, viene spesso visto guidare la macchina della fuga (letteralmente), offrendo delle distrazioni in modo che Veronica possa spiare senza essere vista o installare delle cimici a Neptune.\nWallace \u00e8, probabilmente, il miglior giocatore di basket della squadra della Neptune High. Questo diventa un punto importante nell'episodio \"Il vero padre\". Uno dei suoi compagni di squadra ha infatti rubato la mascot della squadra nel tentativo di non far giocare Wallace nella partita cos\u00ec che potesse giocare lui.\nWallace solitamente aiuta Veronica per un sentimento di amicizia, sebbene in qualche occasione la ragazza sia costretta a promettergli qualcosa di speciale - per esempio le risposte ad un test. Solitamente Wallace non chiede il perch\u00e9 del bisogno di aiuto di Veronica o cosa la ragazza dovr\u00e0 farne delle informazioni che lui gli passa. Egli si fida ciecamente di lei. Dal momento che Wallace per lei c'\u00e8 sempre, il ragazzo \u00e8 l'unica persona con cui Veronica si confida, nell'episodio \"Visita dal dentista\", dello stupro subito la notte della festa di Shelly Pomroy.\nInizialmente la madre di Wallce \u00e8 scettica a lasciare suo figlio con Veronica poich\u00e9 pensa che la ragazza abbia una cattiva influenza su di lui. Le cose comunque si sistemano quando il padre di Veronica, Keith Mars, caccia da casa Fennel un inquilino indesiderato, che approfittava del fatto che Alicia fosse una donna sola per non pagare l'affitto (\"Come una vergine\"). Alicia inoltre comincia a vedere Keith dal punto di vista romantico, ci\u00f2 causa un iniziale disagio per Wallace e Veronica, sebbene alla fine i due ragazzi sostengano e accettino la relazione dei loro genitori. Tuttavia, la relazione non dura.\nQuando Wallace scopre che l'uomo che l'ha cresciuto non \u00e8 suo padre e che il suo padre biologico \u00e8 ancora vivo, il ragazzo si confida con Veronica. Wallace si innamora a prima vista di Jackie Cook, figlia del giocatore di baseball Terrance, appena trasferita in citt\u00e0. Jackie per\u00f2 \u00e8 una ragazza gelosa e possessiva ed \u00e8 infastidita da Veronica. Quando la tensione tra Veronica e Jackie si intensifica al punto che Jackie mette in ridicolo Veronica durante un programma televisivo, Veronica decide di vendicarsi. Wallace le chiede di non farlo ma la loro relazione d'amicizia ne rimane scossa. Sebbene Veronica decida di non vendicarsi, lei e Jackie entrano in guerra durante il ballo scolastico. Questi, insieme alla rivelazione riguardo al suo vero padre, porta Wallace a lasciare la citt\u00e0 e andare a vivere col suo padre biologico a Chicago.\nMentre \u00e8 a Chicago, Wallace rimane coinvolto in un incidente dove viene ucciso un barbone. Cercando di scappare dai problemi, ritorna a Neptune e rientra nella vita di Veronica. Quando viene incastrato per l'incidente, torna a Chicago e lavora con Veronica per provare di essere innocente. Alla fine si riconcilia con Veronica e i due tornano ad essere migliori amici.\nSebbene abbia cominciato ad uscire con Jane Kuhne, Wallace sente ancora qualcosa per Jackie e cerca di ricominciare cos\u00ec una relazione con la ragazza. Jackie non vuole rubare il fidanzato di un'altra ragazza e quindi si tiene a distanza. Dopo che Wallace rompe con Jane, Jackie torna insieme al ragazzo. Le cose sembrano serie fino a quando Jackie rivela a Wallace che sta partendo per andare in Francia per frequentare la Sorbona. Dopo che suo padre tratta duramente Jackie, la ragazza se ne va lasciando solo una nota per Wallace. Il ragazzo scopre cos\u00ec che Jackie si trova a Brooklyn e lavora in un ristorante con sua madre. Scopre inoltre che Jackie ha un figlio di due anni che sua madre sta crescendo. Wallace la va a cercare ma la ragazza rompe con lui perch\u00e9 sta cercando di essere un genitore come non lo \u00e8 stato suo padre e rimane a New York.\nNella terza stagione Wallace si unisce a Veronica all'Hearst College. Il suo compagno di stanza \u00e8 Stosh \"Piz\" Piznarki. All'inizio Wallace tenta di conciliare i suoi studi di Ingegneria Meccanica e la sua posizione di starter nella squadra di basket. Dopo essere stato sorpreso a imbrogliare in un esame, Wallace decide di lasciare il basket per un semestre e focalizzarsi sui suoi studi anche se questo significa perdere la sua posizione all'interno della squadra. Quando Wallace ritorna nella squadra il semestre successivo, si riguadagna la sua precedente posizione. Wallace viene contattato dalla societ\u00e0 segreta del college alla ricerca di ragazzi promettenti, ma la voglia di investigare ha la meglio su di lui, che si reca all'iniziazione con una macchina fotografica, nascosta in una penna, cosa che gli costa l'esclusione e una brutta esperienza."}
{"id": "1420631", "revid": "125039094", "url": "https://it.wikipedia.org/wiki?curid=1420631", "title": "Carlo Ossola", "text": "Biografia.\nProfessore dal 2000 presso il Coll\u00e8ge de France di Parigi (Chaire de Litt\u00e9ratures modernes de l'Europe n\u00e9olatine), \u00e8 stato in precedenza docente ordinario di Letteratura italiana presso l'Universit\u00e0 di Ginevra (1976); dal 1982 al 1988 ha assunto la cattedra di Letteratura italiana presso la Facolt\u00e0 di Magistero dell'Universit\u00e0 di Padova; ha quindi insegnato all'Universit\u00e0 di Torino con il ruolo di Professore ordinario di Letteratura italiana presso la Facolt\u00e0 di Lettere (1988-99). Dal 2007 al 2016 \u00e8 stato Direttore dell'Istituto di studi italiani (ISI) presso l'Universit\u00e0 della Svizzera Italiana, a Lugano.\n\u00c8 socio dell'Accademia Nazionale dei Lincei, dell'Accademia dell'Arcadia, dell'Accademia delle Scienze di Torino, dell'Accademia Olimpica di Vicenza, dell'American Academy of Arts and Sciences e, dal 2018, \u00e8 Corresponding Fellow della British Academy. \u00c8 membro del Consiglio Scientifico dell'Istituto dell'Enciclopedia Italiana; condirettore delle riviste \u00abLettere italiane\u00bb e \u00abRivista di storia e letteratura religiosa\u00bb. \u00c8 membro del Consiglio di amministrazione della Fondazione Luigi Einaudi di Torino.\nI suoi interessi umanistici coprono la letteratura italiana ed europea dalle origini all'et\u00e0 contemporanea. Sulla cultura rinascimentale e sulla civilt\u00e0 delle corti si segnalano \"Autunno del Rinascimento: \u00abIdea del tempio\u00bb dell'arte nell'ultimo Cinquecento\" (1971, riedito in versione aumentata nel 2014) e \"Dal \u00abCortegiano\u00bb all'\u00abUomo di mondo\u00bb: storia di un libro e di un modello sociale\" (1987, ampliato nell'edizione francese con tre nuovi capitoli: \"Miroirs sans visage. Du courtisan \u00e0 l'homme de la rue\", 1997). Alla topica dei testi e delle idee sono dedicati \"Figurato e rimosso: icone e interni del testo\" (1988) e \"L'Avenir de nos origines. Le copiste et le proph\u00e8te\" (2004). Tra gli autori del Novecento italiano, spicca la fedelt\u00e0 a Giuseppe Ungaretti: oltre alla monografia \"Giuseppe Ungaretti\" (1975), si segnalano l'edizione commentata, secondo il testo del 1916, de \"Il porto sepolto\" (1981), la ripubblicazione del \"Povero nella citt\u00e0\" (1993) e di un volume di rari (1997), \"Filosofia fantastica. Prose di meditazione e d'intervento\" (1926-1929); l'edizione per \u00abI Meridiani\u00bb delle \"Poesie complete\" (2009) e delle \"Traduzioni poetiche\" (2010); e ancora la monografia \"Ungaretti, poeta\" (2016).\nAmpia l'attivit\u00e0 propriamente filologica. Si segnalano in particolare le edizioni di inediti e rari di Juan de Vald\u00e9s, Emanuele Tesauro, Jacques B\u00e9nigne Bossuet, Alessandro Rossi, Cesare Cant\u00f9, Waldemar Deonna, Roger Caillois, Massimo Olivetti, Michel de Certeau, Charles de Foucauld, Roland Barthes, Dag Hammarskj\u00f6ld, e le antologie dedicate alla letteratura barocca: \"L'anima in barocco. Testi del Seicento italiano\" (1995) e \"Le antiche memorie del nulla\" (1997 e 2007). Ha dedicato inoltre studi approfonditi alla tradizione delle istituzioni letterarie nella scuola: \"Brano a brano. L'antologia di italiano nella scuola media inferiore\" (1978) e, con P. M. Bertinetto, \"La pratica della scrittura:\" \"costruzione e analisi del testo poetico\" (1976) e \"Insegnare stanca\" (1982). Con Cesare Segre ha diretto l\"'Antologia della poesia italiana\" (3 vol., 1997-99) per la \u00abBiblioteca della Pl\u00e9iade\u00bb Einaudi-Gallimard. Ha poi curato, per la UTET, gli otto volumi della \"Letteratura italiana: canone dei classici\" (2012). Tra i suoi libri recenti: \"Il continente interiore\", (2010, premi \"Cesare Pavese\" e \"Citt\u00e0 di Pisa\" per la saggistica), \"Libri d'Italia. 1861-2011\" (2011), \"Introduzione alla \u00abDivina Commedia\u00bb\" (2012, premio \"Fondazione De Sanctis\" per la saggistica), \"A vif. La cr\u00e9ation et les signes\" (2013), \"Erasmo nel notturno d'Europa\" (2015), \"Italo Calvino. L'invisibile e il suo dove\" (2016)."}
{"id": "1420633", "revid": "287204", "url": "https://it.wikipedia.org/wiki?curid=1420633", "title": "Pismis 20", "text": "Pismis 20 \u00e8 un piccolo ammasso aperto posto nella costellazione australe del Compasso.\nOsservazione.\nSi individua ad appena 12' a SW della stella , sul bordo della \"fenditura\" sulla Via Lattea causata dalla presenza di nebulose oscure che si estende dal Lupo fino ai pressi di Alfa Centauri; \u00e8 composto da una decina di stelle di dodicesima magnitudine, disposte a formare una \"V\", al cui vertice si trova un astro giallastro di magnitudine 8,2, il pi\u00f9 luminoso dell'ammasso. Quasi del tutto invisibile anche con un binocolo, con un piccolo telescopio e forti ingrandimenti si risolve perfettamente in una manciata di stelline bianco-azzurre. Con strumenti pi\u00f9 grandi e ingrandimenti ancora pi\u00f9 spinti non sono visibili ulteriori componenti.\nA causa della sua declinazione fortemente meridionale, quest'ammasso pu\u00f2 essere osservato soprattutto da osservatori situati nell'emisfero australe della Terra; la sua osservazione dall'emisfero nord \u00e8 possibile solo in vicinanza delle latitudini tropicali. Il periodo migliore per la sua osservazione nel cielo serale \u00e8 quello compreso fra aprile e settembre.\nStoria delle osservazioni.\nA causa delle sue ridotte dimensioni e della bassa luminosit\u00e0 di quasi tutte le sue componenti raffrontata a quella della stella dominante, quest'oggetto \u00e8 sfuggito a tutti gli astronomi fino al 1959, quando venne riconosciuto come ammasso aperto dall'astronoma Paris Pi\u015fmi\u015f. Da allora \u00e8 stato oggetto di diversi studi per via delle sue caratteristiche e la sua notevole distanza.\nCaratteristiche.\nPismis 20 \u00e8 un ammasso situato a circa 3272\u00a0parsec (circa 10670 anni luce) di distanza, in una zona molto interna della Via Lattea, sul Braccio Scudo-Croce; a causa di ci\u00f2 la sua luce appare fortemente oscurata dalle polveri interstellari, appartenenti in massima parte al Braccio del Sagittario, situato esternamente ad esso e sulla linea di vista. La sua et\u00e0 risulta essere di appena 5 milioni di anni e si ritiene faccia parte di una remota associazione OB nota come Circinus\u00a0OB1.\nAl suo interno sono presenti alcune stelle particolarmente massicce, come la stella di Wolf-Rayet WR\u00a067 e la supergigante blu HD\u00a0134959, di classe spettrale B2Ia; quest'ultima ha caratteristiche analoghe alla ben pi\u00f9 vicina stella P Cygni ed entrambe sono caratteristiche di regioni in cui \u00e8 fortemente attiva la formazione stellare."}
{"id": "1420640", "revid": "838137", "url": "https://it.wikipedia.org/wiki?curid=1420640", "title": "Loop infinito", "text": "Nel linguaggio informatico per loop infinito si intende un algoritmo o un frammento di codice sorgente formulato per mezzo della ripetizione di se stesso un numero infinito di volte (infiniti cicli iterativi). \nQuesto tipo di algoritmo \u00e8 utilizzato pi\u00f9 comunemente nei linguaggi di programmazione a basso livello, nei linguaggi procedurali, dove il loop infinito permette al programma di ritornare ad una data istruzione una volta terminato il codice che lo compone.\nL'utilizzo di un algoritmo che crei un \"loop infinito\" a questo scopo \u00e8 per\u00f2 universalmente ritenuto scorretto, ritenendo che l'algoritmo possa essere sostituito e possa funzionare in maniera pi\u00f9 efficiente grazie a dei cicli di iterazione.\nNella maggior parte dei casi infatti il loop infinito \u00e8 dovuto ad un errore del programmatore e non ad una scelta voluta dall'analista.\nIl loop infinito nei linguaggi di programmazione.\nCi sono diverse tecniche per la creazione di un loop infinito. Esse dipendono dai linguaggi di programmazione. Nei linguaggi a basso livello le alternative sono:\nEsempio di loop infinito con un goto:\n ETICHETTA:\n &lt;BLOCCO ISTRUZIONI&gt;\n GOTO ETICHETTA\nEsempio di loop infinito con un loop:\n ETICHETTA:\n MOV CX,10\n &lt;BLOCCO ISTRUZIONI&gt;\n LOOP ETICHETTA\nEsempio di loop infinito con un salto incondizionato:\n ETICHETTA:\n &lt;BLOCCO ISTRUZIONI&gt;\n JMP ETICHETTA\nMentre per il goto e per il \"JMP\" si ha un funzionamento pressoch\u00e9 identico, ci\u00f2 che accade per il loop \u00e8 diverso:\nL'istruzione loop \u00e8 una istruzione che permette l'iterazione di in frammento di codice per \"n\" volte, dove \"n\" \u00e8 il valore contenuto nel registro contatore \"CX\", il quale viene decrementato ad ogni ciclo.\nSe ogni volta che il ciclo viene svolto la variabile \"CX\" mi viene reinizializzata ad un valore fisso non permetto che il contenuto del registro raggiunga zero, condizione per far terminare l'iterazione.\nNella famiglia dei linguaggi \"c-like\" abbiamo la possibilit\u00e0 di adibire una istruzione iterativa a loop infinito.\nPer quanto riguarda il costrutto for, la sintassi \u00e8 la seguente:\n for (istruzione iniziale; condizione di iterazione sempre vera; istruzione di fine ciclo) {\n [istruzioni di iterazione]\nIl funzionamento \u00e8 il seguente:\nPer quanto riguarda il costrutto while, esso specifica soltanto la condizione di iterazione, lasciando le due altre operazioni al codice.\nAnche in questo la condizione di iterazione deve essere sempre vera per costruire un ciclo infinito.\n while (condizione sempre vera) {\n [istruzioni]\n do {\n [istruzioni]\n } while (condizione sempre vera);"}
{"id": "1420641", "revid": "2130303", "url": "https://it.wikipedia.org/wiki?curid=1420641", "title": "Chiesa di Santa Maria del Pozzo (Nemi)", "text": "La chiesa parrocchiale dell'Immacolata Concezione o di Santa Maria del Pozzo (in latino \"de Puteo\") \u00e8 il principale luogo di culto cattolico di Nemi, in provincia di Roma, nella sede suburbicaria di Albano.\nLa leggenda vuole che il nome sia originato da un'apparizione della Madonna ad alcune ragazze in prossimit\u00e0 di un pozzo posto in prossimit\u00e0 dell'antica chiesa. L'attuale struttura venne ricostruita sull'antica alla fine del XVII secolo dal feudatario Mario Frangipane."}
{"id": "1420642", "revid": "3831", "url": "https://it.wikipedia.org/wiki?curid=1420642", "title": "Diospolis Inferior", "text": ""}
{"id": "1420645", "revid": "1318658", "url": "https://it.wikipedia.org/wiki?curid=1420645", "title": "Tintin (rivista)", "text": "Tintin, noto anche come Le Journal de Tintin \"e, nella versione fiamminga, come Kuifje\", fu una rivista settimanale di fumetti edita dal 1946 al 1993. Sottotitolato prima \"Le journal des jeunes de 7 \u00e0 77 ans\" (Il giornale dei giovani dai 7 ai 77 anni) e poi \"Le journal des super - jeunes de 7 \u00e0 77 ans\" (Il giornale dei super-giovani dai 7 ai 77 anni), pubblic\u00f2 - oltre a Tintin - famose serie a fumetti come Blake et Mortimer, Alix, Michel Vaillant e Ric Roland.\nStoria.\nEsordi (1946-1949).\nLa testata esord\u00ec nel con l'edizione belga e, come Kuifje, anche nella versione fiamminga; nel 1948 esord\u00ec quella francese.\nL'idea di pubblicare un periodico per ragazzi intitolato a \"Tintin\" nacque da incontri tra Raymond Leblanc e Herg\u00e9 autore della serie creata nel 1929 per il \"Petit Vingti\u00e8me\" e gi\u00e0 molto popolare. Leblanc, che nel 1944 aveva fondato con due amici la piccola casa editrice \"Les \u00c9ditions Yes,\" cre\u00f2 a Bruxelles \"Les \u00c9ditions du Lombard\" con lo scopo di pubblicare la rivista. Per il primo numero, uscito il 26 settembre 1946, furono chiamati autori gi\u00e0 famosi come Edgar Pierre Jacobs, con una serie di fantascienza, Blake et Mortimer, Paul Cuvelier con \"Corentin\" e Jacques Laudy con \"Les Quatre Fils Aymon\". Gli anni seguenti, Herg\u00e9 riprese \"Jo, Zette et Jocko\" che erano apparsi la prima volta in \"C\u0153urs Vaillants\". \u00c9tienne le Rallic forn\u00ec una variazione umoristica con \"Jojo Cow-Boy\" e \"Teddy Bill\".\nNel 1948 Jacques Martin arriv\u00f2 con \"Alix\", contemporaneamente a Dino Attanasio e Willy Vandersteen.\nPer diversi decenni, Herg\u00e9 ebbe il controllo artistico della rivista, da ci\u00f2 le sue interferenze in \"Bob et Bobette\" di Willy Vandersteen (\"Suske en Wiske\" in fiammingo) che fu ridisegnato con una linea sintetica e pulita definita ligne claire (linea chiara).\nNell'ottobre 1948, fu pubblicata dalla casa editrice Dargaud la prima versione francese della rivista. Sebbene le versioni belga e francese comprendessero quasi gli stessi fumetti, c'erano linee editoriali diverse.\nNel 1949, Bob de Moor si un\u00ec all'\u00e9quipe degli autori e disegn\u00f2 qualche pagina di gag.\nPer ricompensare i suoi lettori, Leblanc cre\u00f2 una specie di punto fedelt\u00e0 chiamato \"ch\u00e8que Tintin\" (\"timbre Tintin\" in Belgio) che si incominci\u00f2 a trovare, dal 1951 in Belgio e dal 1952 in Francia, in ogni copia della rivista. Con i punti si potevano ottenere regali diversi, fuori commercio. Alcune aziende, davanti all'entusiasmo dei lettori si associarono all'iniziativa regalando punti fedelt\u00e0 su scatole dei propri prodotti e venne prodotta anche una soda e delle scarpe Tintin. Fra i regali comparivano oleografie della raccolta \"Vedere e sapere\" aventi per temi l'aviazione, le barche, l'automobile. Anche la SNCF (Societ\u00e0 nazionale delle ferrovie francesi) offr\u00ec viaggi gratuiti di 100 km in cambio di ottocento punti Tintin.\nGli anni cinquanta.\nGli anni 1950 videro arrivare nuovi artisti:\n\"Tintin\" fu sempre in competizione con la rivista \"Le Journal de Spirou\". L'artista poteva pubblicare le sue opere soltanto su una delle due riviste. Un'importante eccezione fu Andr\u00e9 Franquin. Nel 1955, l'artista pi\u00f9 popolare di Spirou pass\u00f2 a \"Tintin\" dopo una disputa con il suo editore Dupuis. Disputa ben presto risolta, ma Franquin aveva gi\u00e0 firmato un contratto di cinque anni con \"Tintin\". Ragion per cui cre\u00f2 \"Modeste et Pompon\" per \"Tintin\", mentre proseguiva altre serie per \"Spirou\". Lasci\u00f2 \"Tintin\" alla scadenza del contratto e la serie \"Modeste et Pompon\" pass\u00f2 per alcuni anni a Dino Attanasio, Mitt\u00e9\u00ef, Griffo e Walli &amp; Bom. Diversi artisti lasciarono \"Spirou\" per \"Tintin\", come Eddy Paape, Jean Graton e Liliane &amp; Fred Funcken e altri abbandonarono \"Tintin\" per \"Spirou\", come Raymond Macherot.\nGli anni sessanta.\nUn nuovo slancio umoristico venne dato con l'arrivo dei seguenti artisti:\nGli anni settanta.\nLa rivista ritorn\u00f2 al fumetto realista con:\nMa l'umorismo non venne a mancare con:\nGli anni ottanta e il declino.\nNegli anni ottanta le vendite diminuirono; fra i pochi artisti rimasti:\nLa rivista termin\u00f2 le pubblicazioni con il titolo originale nel novembre del 1988 per uscire un mese pi\u00f9 tardi con il nome \"Tintin reporter\", pubblicata da Yeti Press.\nAnche la rivista in versione francese, che era gi\u00e0 stata chiusa nel 1972, continu\u00f2 cambiando formula e diventer\u00e0 nel gennaio 1973 \"Tintin l'Hebdoptimiste\" poi \"Nouveau Tintin\", il 16 settembre 1975, e nuovamente \"Tintin\" dal 1979 al 1988.\n\"Tintin reporter\" sopravvisse qualche mese e fu seguito da \"Hello B\u00e9d\u00e9\" nel settembre 1989. Questa versione finale, di nuovo pubblicata da \"Le Lombard\", continu\u00f2 fino al 1993.\nIn quel momento un velo cadde definitivamente su una delle migliori riviste di fumetti europei.\nPersonale.\nI capo redattori furono: Jacques Van Melkebeke (1946-1947), Andr\u00e9 Fernez (1947-1959), Marcel Dehaye (1959-), Greg (1965-1974), Henri Desclez (1974-1976), Andr\u00e9-Paul Duch\u00e2teau (1976-1979)."}
{"id": "1420646", "revid": "399", "url": "https://it.wikipedia.org/wiki?curid=1420646", "title": "Friburgo (Germania)", "text": ""}
{"id": "1420651", "revid": "116648043", "url": "https://it.wikipedia.org/wiki?curid=1420651", "title": "Presagio", "text": "Il termine praesagium (antico praesagum) deriva dalla locuzione \"omnes prae sagum parvi futuros\", che in latino significa \"tutti, in presenza dei sacerdoti (lett.: di chi indossa il saio) sarebbero stati tenuti in piccolo conto\".\nChi dice di avere presagi sente di poter prevedere eventi futuri.\nI presagi, che hanno caratterizzato anche la parola dei Profeti, erano considerati messaggi inviati dagli dei, e quindi forme di divinazione.\nNell'antica Roma.\nL'antica religione romana aveva due distinte figure per l'interpretazione dei presagi. Gli auguri interpretavano il volo degli uccelli, mentre gli aruspici traevano le previsioni usando le interiora degli animali sacrificati.\nAstrologia.\nIn astrologia, le eclissi solari e lunari (insieme alla comparsa di comete, ma anche alla ricorrenza della Luna piena) erano spesso considerate presagi di nascite, morti o eventi importanti."}
{"id": "1420653", "revid": "112860493", "url": "https://it.wikipedia.org/wiki?curid=1420653", "title": "Cinofobia", "text": "La cinofobia (da greco \"\u03ba\u03cd\u03c9\u03bd\", \"chi\u00f9on\", \"cane\", e \"\u03c6\u03cc\u03b2\u03bf\u03c2\", \"phobos\", \"fobia\") \u00e8 la paura di essere morsi dai cani. Il fatto che il cane sia un predatore addomesticato e l'aumento di casi di aggressioni riportati dai media sono fattori determinanti per l'insorgere di tale fobia.\nStudi.\nUna ricerca del 1992 sulla cinofobia negli adulti e nei bambini ha dimostrato che non sempre l'aggressione di un cane \u00e8 determinante per l'insorgere della fobia. D'altro canto l'innocuo contatto coi cani sembra diminuire la possibilit\u00e0 di sviluppare la cinofobia. I bambini sono pi\u00f9 suscettibili a sviluppare questa fobia semplicemente perch\u00e9 il loro comportamento spesso vivace mette i cani in condizione di avere paura e quindi di attaccare. Gli psicologi spiegano come gradualmente l'esposizione ai cani prevenga l'insorgere della cinofobia e il pericolo che pu\u00f2 provenire da animali estranei.\nSecondo l'interpretazione psicoanalitica la fobia insorge quando il soggetto, nel tentativo di sfuggire dalle rappresentazioni che inducono in lui uno stato di angoscia, trasferisce su oggetti esterni i suoi preoccupanti rapporti con gli oggetti interni e quindi rimuove un'idea, un desiderio non gradito alla coscienza.\nFreud.\nSigmund Freud nel suo saggio \"Casi clinici\" descrisse il caso del piccolo Hans, riguardante una tipica paura degli animali che per\u00f2, nascondeva, invece, il desiderio del bambino di attaccare il padre, considerato come un essere pericoloso. Quindi il piccolo Hans trasfer\u00ec il conflitto con il padre su un oggetto esterno per \"normalizzare\" la paura.\nRaramente il malato che sviluppa la fobia nei confronti dei cani la estende anche alle altre specie animali.\nLa fobia si estende a tutti i cani, di qualsiasi taglia (anche pinscher, bassotti e chihuahua) e raramente si concentra su di una singola razza; \u00e8 pur vero che dinanzi ai grossi esemplari (come i mastini), lo stato d'ansia del paziente aumenta rispetto a quelli piccoli.\nLa cinofobia pu\u00f2 essere curata con vari metodi, simili a molte altre fobie.\nLa cinofobia come pratica di tortura.\nLo sfruttamento della cinofobia \u00e8 contemplato anche in alcune pratiche di tortura. In particolare si ricorda nella storia recente il caso della prigione di Abu Ghraib, nota per essere stata nel 2004 al centro di uno scandalo per via del trattamento che i militari statunitensi riservavano ai prigionieri musulmani: insieme a varie tecniche di umiliazione, si faceva ricorso alla paura dei cani (\"fear of dogs\") legando e incappucciando i prigionieri e mettendoli in estrema vicinanza di cani degli stessi militari latranti tenuti al guinzaglio (vedi \"Copper Green\")."}
{"id": "1420656", "revid": "322321", "url": "https://it.wikipedia.org/wiki?curid=1420656", "title": "Evasino", "text": "Biografia.\nViene ricordato nel catalogo di Giovanni Stefano Aiazza (\u2020 1618), come testimone in una donazione fatta nel 783 da Carlo Magno all'abbazia di Novalesa. Il suo nome ricorre anche nel \"catalogo dei Vescovi\" di Innocenzo Milliavacca del 1699 con la data di consacrazione del 750.\nTuttavia, secondo alcuni storici, tra cui Fedele Savio e Carlo Cipolla, il documento che attesterebbe l'esistenza di questo vescovo non sarebbe autentico e il vescovo perci\u00f2 da eliminare dalla cronotassi episcopale di Asti."}
{"id": "1420657", "revid": "547034", "url": "https://it.wikipedia.org/wiki?curid=1420657", "title": "Bernardo di Sassonia-Weimar", "text": "Biografia.\nBernardo nacque nella citt\u00e0 di Weimar, parte del Ducato di Sassonia-Weimar, undicesimo figlio del duca Giovanni e di Dorotea Maria di Anhalt. Ricevette un'educazione insolitamente buona e studi\u00f2 all'Universit\u00e0 di Jena, ma in seguito si rec\u00f2 alla corte del Principe elettore di Sassonia, dove si dedic\u00f2 all'arte militare.\nAllo scoppio della Guerra dei trent'anni si un\u00ec alle forze protestanti, e partecip\u00f2 a numerosi scontri: nel 1622 prese parte alla battaglia di Wiesloch al comando di Ernst von Mansfeld e alla battaglia di Wimpfen sotto Giorgio Federico di Baden Durlach; l'anno successivo fu coinvolto nella disfatta protestante avvenuta nella battaglia di Stadtlohn.\nPer nulla scoraggiato dalle varie sconfitte, si un\u00ec alle forze del re Cristiano IV di Danimarca, e, quando anche il sovrano danese venne battuto e si dovette ritirare dal conflitto, si rec\u00f2 nelle Province Unite, dove prese parte all'assedio della fortezza di 's-Hertogenbosch, nel 1629.\nL'anno successivo, quando il re di Svezia Gustavo II Adolfo sbarc\u00f2 in Germania, Bernardo pass\u00f2 immediatamente al suo servizio, divenendo per un breve periodo colonnello delle Guardie Svedesi a cavallo. Dopo la vittoria ottenuta nella battaglia di Breitenfeld, egli accompagn\u00f2 il sovrano svedese nella sua marcia verso il fiume Reno, guidando numerose spedizioni in un'area molto vasta, dalla Mosella al Tirolo; nella battaglia dell'Alte Veste dimostr\u00f2 grande coraggio, e nella battaglia di L\u00fctzen del 1632 assunse il comando a seguito della morte di Gustavo; dopo avere ucciso un colonnello che si rifiutava di condurre i suoi uomini all'attacco, riusc\u00ec, con la sua energica conduzione, a ottenere la vittoria al tramonto.\nDopo la morte del re, continu\u00f2 ad operare nella Germania meridionale, prima agli ordini di suo fratello Guglielmo, poi come comandante indipendente; nel 1633, assieme al generale svedese Gustav Horn, intraprese con successo l'invasione della Baviera, difesa dal comandante imperiale Johann von Aldringen. Nello stesso anno fu nominato Duca di Franconia e gli furono assegnati come dominio personale i vescovadi di W\u00fcrzburg e Bamberga; dopo avere installato come governatore uno dei suoi molti fratelli, ritorn\u00f2 a condurre le operazioni militari. Convinto protestante, impose sempre pesanti contribuzioni alle citt\u00e0 cattoliche da lui conquistate, e le molte vittorie conseguite portarono i protestanti tedeschi a considerarlo come difensore della religione; tuttavia, nel 1634, Bernardo, assieme al generale Horn, fu pesantemente sconfitto dalle forze imperiali e spagnole nella battaglia di N\u00f6rdlingen, che comport\u00f2 la perdita di molte delle migliori forze svedesi.\nL'anno successivo Bernardo entr\u00f2 al servizio della Francia, entrata attivamente nel conflitto per impedire una vittoria degli Asburgo; si trov\u00f2 cos\u00ec allo stesso tempo nel ruolo di comandante in capo delle forze protestanti della Lega di Heilbronn, formata da vari principi protestanti tedeschi, e ufficiale al servizio della Francia. Questa situazione si rivel\u00f2 difficile da gestire: le successive campagne di Bernardo, condotte con grande abilit\u00e0, oscillarono tra una condotta che privilegiava la politica francese ed una che si focalizzava sulle necessit\u00e0 dei protestanti tedeschi.\nLa pi\u00f9 notevole delle sue campagne fu quella del 1638, in cui vinse la battaglia di Rheinfelden e altri scontri minori a Wittenweiher e Thann, catturando successivamente le fortezze di Rheinfelden, Friburgo e Breisach, quest'ultima ritenuta una delle pi\u00f9 potenti d'Europa; i francesi assicurarono a Bernardo il possesso dell'Alsazia e di Hagenau, in cambio dei suoi territori persi al tempo delle sconfitte del 1634.\nLa sua salute tuttavia era in progressivo declino. Mor\u00ec a Neuenburg am Rhein, il 18 luglio 1639; i territori da lui conquistati passarono sotto la sovranit\u00e0 francese. Fu sepolto a Breisach e in seguito le sue spoglie furono trasferite a Weimar"}
{"id": "1420658", "revid": "80230432", "url": "https://it.wikipedia.org/wiki?curid=1420658", "title": "Partizione dell'India", "text": ""}
{"id": "1420666", "revid": "151034", "url": "https://it.wikipedia.org/wiki?curid=1420666", "title": "Paura dei cani", "text": ""}
{"id": "1420668", "revid": "486946", "url": "https://it.wikipedia.org/wiki?curid=1420668", "title": "Cartuccia .32 ACP", "text": ""}
{"id": "1420669", "revid": "1318658", "url": "https://it.wikipedia.org/wiki?curid=1420669", "title": "Santuario del Santissimo Crocifisso (Nemi)", "text": "Il santuario del Santissimo Crocifisso, gi\u00e0 chiesa di Santa Maria di Versacarro, \u00e8 un luogo di culto cattolico di Nemi, in provincia di Roma, nella sede suburbicaria di Albano. \u00c8 stato meta di visite apostoliche di Pio IX nel 1869 e di Paolo VI nel 1969.\nLa chiesa di Versacarro venne fondata nel 1637 dal marchese Mario Frangipane per ospitare i francescani dopo che i cappuccini si erano trasferiti a Genzano, nel convento dei Cappuccini. Nel 1645 arrivarono i religiosi e la nuova chiesa venne intitolata alla Madonna di Versacarro.\nNel 1669 venne esposto un Crocifisso ligneo, opera di Vincenzo Pietrosanti. La tradizione vuole che fosse trovato miracolosamente compiuto. Da allora il luogo di culto prese nome di \"santuario del Crocifisso\".\nNel 1675 padre Felice da Napoli dipinse alcune opere alle pareti della chiesa. L'antica icona della Vergine di Versacarro venne rubata nel febbraio 2002 e in seguito ritrovata il 30 marzo 2006 a Messina dalla polizia."}
{"id": "1420670", "revid": "228587", "url": "https://it.wikipedia.org/wiki?curid=1420670", "title": "Ferrere (Argentera)", "text": "Ferrere \u00e8 una frazione del comune di Argentera, in alta Valle Stura, in provincia di Cuneo. L'abitato \u00e8 situato a una quota media di 1.890 m s.l.m.\nNel dopoguerra gli abitanti hanno lasciato man mano tutte le abitazioni per trasferirsi nella Valle Stura e in pianura. Buona parte delle case sono state sistemate e sono ora utilizzate da villeggianti.\nIl Rifugio Becchi Rossi \u00e8 il principale punto di riferimento dell'abitato e l'unica attivit\u00e0 commerciale attiva. \nNell'abitato vi \u00e8 un museo, attualmente custodito dal rifugista, due campanili, di cui uno diroccato, un cimitero e un vecchio panificio utilizzato solo durante la festa del paese, il 25 luglio.\nDa Ferrere partono diversi sentieri di montagna che conducono ai monti circostanti, tra cui l'Enciastraia, la Rocca dei Tre Vescovi, i Becchi Rossi, la Cima del Bal, la Cima delle Lose e molte altre destinazioni."}
{"id": "1420671", "revid": "599013", "url": "https://it.wikipedia.org/wiki?curid=1420671", "title": "Peter Vagenas", "text": "Carriera.\nPu\u00f2 essere considerato una bandiera della squadra di L.A., visto che ha giocato pi\u00f9 di 150 partite con la loro maglia, unica indossata insieme a quella della Nazionale statunitense. Nel 2000 ha partecipato alle Olimpiadi con la maglia della sua nazionale, segnando 3 gol (tutti su calcio di rigore)."}
{"id": "1420672", "revid": "729019", "url": "https://it.wikipedia.org/wiki?curid=1420672", "title": "Tenesmo rettale", "text": "Il tenesmo rettale \u00e8 uno spasmo doloroso dell'ano che si accompagna a una sensazione di bisogno impellente di defecare, e che nella maggior parte dei casi compare improvvisamente la notte durante il sonno e passa dopo pochi minuti.\nEziologia.\nNegli altri casi: "}
{"id": "1420673", "revid": "486946", "url": "https://it.wikipedia.org/wiki?curid=1420673", "title": "Cartuccia cal.6,5x52", "text": ""}
{"id": "1420674", "revid": "21880", "url": "https://it.wikipedia.org/wiki?curid=1420674", "title": "Rhinophrynidae", "text": ""}
{"id": "1420676", "revid": "155613", "url": "https://it.wikipedia.org/wiki?curid=1420676", "title": "Stile neoromanico", "text": ""}
{"id": "1420677", "revid": "1315817", "url": "https://it.wikipedia.org/wiki?curid=1420677", "title": "Jacopo Riccati", "text": "Biografia.\nSi occup\u00f2 in particolare di idrodinamica sulla base della meccanica newtoniana, che collabor\u00f2 a introdurre in Italia. Gli venne offerta la presidenza dell'Accademia delle Scienze di San Pietroburgo, ma rifiut\u00f2 per non rinunciare al suo stile di vita riservato. Gli \u00e8 stato dedicato un asteroide, 14074 Riccati.\n\u00c8 ricordato oggi per le equazioni che portano il suo nome, un tipo di equazione differenziale dalla forma\nche, al contrario delle equazioni differenziali lineari, non sono generalmente risolvibili in modo elementare.\nIl suo lavoro si limit\u00f2 comunque all'analisi di casi particolari dell'equazione, che \u00e8 stata studiata approfonditamente dalla famiglia di matematici dei Bernoulli."}
{"id": "1420678", "revid": "35813", "url": "https://it.wikipedia.org/wiki?curid=1420678", "title": "Jacopo Francesco Riccati", "text": ""}
{"id": "1420680", "revid": "339392", "url": "https://it.wikipedia.org/wiki?curid=1420680", "title": "Proiettile calibro 5,56x45", "text": ""}
{"id": "1420683", "revid": "322321", "url": "https://it.wikipedia.org/wiki?curid=1420683", "title": "Collegiata di Santa Maria Maggiore (Lanuvio)", "text": "La collegiata di Santa Maria Maggiore \u00e8 il principale luogo di culto cattolico di Lanuvio, in citt\u00e0 metropolitana di Roma Capitale e sede suburbicaria di Albano.\nLa chiesa possiede sette altari, e fino al XIX secolo vi avevano sede tre confraternite: quella del Sacramento, del Rosario, e del Crocifisso.\nLa forma attuale della chiesa \u00e8 dovuta ai restauri iniziati nel 1675 dal signore di Lanuvio Filippo Cesarini, che affid\u00f2 incarico all'architetto Carlo Fontana di restaurare l'edificio.\nIl campanile \u00e8 stato progettato da Tommaso Mattei; all'interno si conserva un dipinto attribuito a Giulio Romano.\nSull'altare \u00e8 conservata l\"'Assunzione della Vergine\", olio su tela del 1764, opera di Girolamo Troppa.\nInoltre, presso la cappella del Sacramento, \u00e8 custodito il \"Calvario\", opera di Giovan Battista Gaulli, detto il \"Baciccia\", datato 1675-76."}
{"id": "1420686", "revid": "122857665", "url": "https://it.wikipedia.org/wiki?curid=1420686", "title": "Luigi Puccianti", "text": "Biografia e carriera.\nFiglio di Giuseppe e Arianna Pucciardi, dopo gli studi liceali si laurea in Fisica nel 1898 all'Universit\u00e0 di Pisa con Angelo Battelli, con una tesi sperimentale dal titolo \"Ricerche radiometriche sull'assorbimento di alcuni liquidi per la parte ultrarossa dello spettro\", incentrata su alcuni studi e ricerche di analisi chimica strumentale di sostanze organiche, fra i primi di chimica analitica qualitativa organica condotti con metodi fisici.\nDal 1900, \u00e8 assistente poi aiuto all'Istituto di Fisica del Regio Istituto di Studi Superiori Pratici e di Perfezionamento di Firenze, diretto da Antonio Roiti, dove, avendo conseguito la libera docenza in fisica sperimentale nel 1904, ha pure alcuni incarichi di insegnamento. Dal 1907 al 1915 insegna fisica alla Scuola Superiore di Magistero Femminile di Firenze.\nNel 1915, vinto un concorso, ha la cattedra di fisica sperimentale dell'Universit\u00e0 di Genova, quindi quella dell'Universit\u00e0 di Torino nel 1916, per ritornare, sempre sulla stessa cattedra, all'Universit\u00e0 di Pisa nel 1918, subentrando a Battelli; qui, insegner\u00e0 fino al 1950, quando \u00e8 collocato fuori ruolo.\nNegli anni 1941-43, insegna pure alla Scuola Normale Superiore di Pisa. \nFra i suoi molti allievi, assistenti e aiuti, ricordiamo Lamberto Allegretti, Anna Maria Ciccone, Cosimo De Donatis, Tullio Derenzini, Adriano Gozzini, Mariano Pierucci, Giovanni Polvani. Fu, tra l'altro, anche il supervisore della tesi di laurea di Enrico Fermi.\nSocio nazionale dell'Accademia Nazionale dei Lincei, Puccianti si distinse soprattutto nel campo della spettroscopia, con i primi studi sperimentali sulla relazione fra spettri di assorbimento e struttura molecolare di alcune sostanze chimiche, ma contribu\u00ec molto anche nel campo dell'ottica e dell'elettromagnetismo. \nDa ricordare le ricerche sul funzionamento dell'arco elettrico, l'invenzione di un metodo per studiare la dispersione anomala per via interferenziale, lo studio dell'emissione spettrale di metalli e alogeni, l'ideazione di tecniche di misurazione della lunghezza d'onda dei raggi-X per diffrazione, la costruzione di uno spettroscopio ad alta sensibilit\u00e0 per lo studio dell'assorbimento di raggi infrarossi, come gi\u00e0 detto mettendo in evidenza, fra i primi, quali notevoli correlazioni sussistano fra gli spettri d'emissione/assorbimento e le strutture molecolari.\nNell'ultima parte della sua carriera, si dedic\u00f2 pure alla storia e alla didattica della fisica."}
{"id": "1420687", "revid": "666668", "url": "https://it.wikipedia.org/wiki?curid=1420687", "title": "Copa Am\u00e9rica 2003 (calcio a 5)", "text": "La Copa Am\u00e9rica 2003 \u00e8 stata l'8\u00ba campionato continentale riservato alle selezioni nazionali maschili organizzato dalla CONMEBOL nonch\u00e9 il primo ad adottare questa denominazione. La manifestazione si \u00e8 disputata dal 26 agosto al 1\u00ba settembre 2003 presso l'impianto \"Sol de Am\u00e9rica\" di Asunci\u00f3n (Paraguay). L'edizione rappresenta una discontinuit\u00e0 per il calcio a 5 sudamericano: dopo sette affermazioni consecutive, il Brasile cede il trofeo all'Argentina, laureatasi per la prima volta campione sudamericano.\nFormula.\nLe dieci selezioni nazionali sono distribuite in due gironi da tre squadre e uno da quattro. Le tre vincitrici e la seconda miglior classificato accedono al girone finale per la designazione del campione sudamericano e delle qualificate al Mondiale in programma a Taiwan."}
{"id": "1420711", "revid": "1573940", "url": "https://it.wikipedia.org/wiki?curid=1420711", "title": "Geometridae", "text": "I Geometridi (Geometridae ) sono una famiglia di lepidotteri che comprende circa 21.000 specie, di cui poco pi\u00f9 di 930 presenti in Europa. Si tratta della famiglia di lepidotteri pi\u00f9 numerosa dopo le Erebidae. Sono diffuse in tutti i continenti e prediligono la foresta di latifoglie pi\u00f9 o meno rada. Quasi tutte hanno attivit\u00e0 notturna, ma alcune specie volano di giorno.\nDescrizione.\nRispetto ad altre famiglie di farfalle notturne (come le Noctuidae) presentano un corpo pi\u00f9 esile ed una superficie alare pi\u00f9 ampia; di conseguenza il volo \u00e8 pi\u00f9 incerto e ondeggiante. L'apertura alare delle specie europee \u00e8 compresa tra 8 e 60\u00a0mm. \nLa maggior parte presenta disegno e colorazione criptici, adatti a mimetizzarsi nell'ambiente, ma alcune, ad esempio quelle del genere \"Abraxas\", hanno vivaci colorazioni aposematiche, per avvertire i predatori di possedere un sapore sgradevole. \"Eupithecia centaureata\" non viene predata perch\u00e9 confusa con gli escrementi bianchi e neri degli uccelli. Il dimorfismo sessuale \u00e8 in genere poco evidente, ma in certe specie la femmina presenta ali ridotte (femmina brachittera) o mancanti (femmina attera).\nGli adulti si distinguono tra l'altro per la presenza del frenulo nell'ala posteriore (un gruppo di setole che permette l'aggancio con l'ala anteriore) e di una coppia di organi timpanici nell'addome, uguali nei due sessi e simili come posizione a quelli della superfamiglia Pyraloidea, diversi per\u00f2 da questi ultimi come struttura.\nLa principale caratteristica che distingue questa famiglia \u00e8 per\u00f2 la presenza nelle larve di due sole paia di pseudozampe (false zampe), nel sesto e nel nono+decimo segmento addominale. Di conseguenza i bruchi procedono con una caratteristica andatura \"a compasso\" e sembrano misurare il terreno. Da questo derivano i nomi comuni con cui vengono indicate le larve (\"misurini\") e le farfalle (\"geometre\").\nTassonomia.\nLa famiglia Geometridae \u00e8 suddivisa in 9 sottofamiglie e numerose trib\u00f9:\n16 specie mondiali suddivise in 6 generi. 4 specie in Europa. Presentano alcune caratteristiche primitive, ad esempio la presenza di un numero maggiore di pseudozampe nelle larve.\nCirca 300 specie diffuse esclusivamente in Australia, un genere anche nell'Asia sudorientale. \nOltre 9.800 specie distribuite in tutti i continenti. Circa 300 specie in Europa. Alcune specie hanno femmine attere o brachittere. Comprende anche specie a volo invernale ed altre specializzate in habitat di alta montagna (genere \"Glacies\"). Appartiene a questa sottofamiglia anche \"Biston betularia\", probabilmente la specie di Geometride pi\u00f9 conosciuta, essendo stata resa celebre dagli studi sulla selezione naturale: con l'avvento della rivoluzione industriale, in Inghilterra la sua forma melanica \"carbonaria\" ha progressivamente sostituito la forma nominale chiara perch\u00e9 si mimetizzava meglio sulle superfici annerite dalla fuliggine. Diverse Ennominae sono risultate talvolta dannose all'agricoltura: \"Abraxas grossulariata\", \"Isturgia arenacearia\", \"Phigalia pilosaria\", \"Lycia hirtaria\", \"Lycia florentina\", \"Biston betularia\", \"Erannis\u00a0defoliaria\" e \"Bupalus piniaria\". \n26 specie suddivise in 4 generi, diffuse nelle regioni olartiche (Neartico e Paleartico). 2 specie in Europa e in Italia, entrambe con femmine attere; una vola tra la fine dell'inverno e l'inizio della primavera, l'altra in autunno-inverno. \n17 specie suddivise in 4 generi, distribuite nella regione paleartica e nella regione indo-pacifica (Asia sudorientale). 1 specie in Europa, presente anche in Italia meridionale e Sicilia.\nCirca 230 specie mondiali suddivise in 25 generi. 4 specie in Europa, 1 \u00e8 presente anche in Italia meridionale e Sicilia. \nCirca 2.350 specie, distribuite in tutti i continenti. 32 specie in Europa. La maggior parte presenta una colorazione verde molto caratteristica.\nCirca 5.800 specie, distribuite in tutti i continenti. 390 specie in Europa, 127 appartengono al genere \"Eupithecia\", costituito da farfalle di piccole dimensioni e dalla forma alare caratteristica, spesso difficili da distinguere l'una dall'altra. \u00c8 la sottofamiglia pi\u00f9 diffusa nei climi temperati e freddi. \"Operophtera brumata\" \u00e8 talvolta dannosa ad alberi da frutto o di interesse forestale: i maschi volano in autunno avanzato, mentre le femmine sono brachittere. Le larve di alcune specie hawaiane del genere \"Eupithecia\" sono predatrici di Ditteri. \nCirca 2.800 specie, distribuite in tutti i continenti. 188 specie in Europa, 106 appartengono al genere \"Idaea\". Hanno in genere piccole dimensioni e livrea chiara con disegni a strie o puntini. Alcune specie indomalesi dei generi \"Zythos\" e \"Antitrygodes\" si nutrono delle secrezioni lacrimali e sudorifere del bestiame domestico e anche dell'uomo."}
{"id": "1420713", "revid": "72396", "url": "https://it.wikipedia.org/wiki?curid=1420713", "title": "From First To Last", "text": ""}
{"id": "1420722", "revid": "473914", "url": "https://it.wikipedia.org/wiki?curid=1420722", "title": "NGC 6541", "text": "NGC 6541 (noto anche come C 78) \u00e8 un ammasso globulare visibile nella costellazione della Corona Australe.\nSi individua circa 6,5 gradi a ESE della stella ; \u00e8 visibile gi\u00e0 con un binocolo 11X80, e se la notte \u00e8 propizia, anche con strumenti minori. Si tratta di uno degli ammassi globulari pi\u00f9 appariscenti, e la sua elevata concentrazione (classe III) favorisce la sua brillantezza. Le sue componenti pi\u00f9 luminose sono di quindicesima magnitudine, dunque occorrono potenti telescopi per poter iniziarne la risoluzione. L'oggetto dista dal Sole oltre 22.000 anni-luce."}
{"id": "1420724", "revid": "1305772", "url": "https://it.wikipedia.org/wiki?curid=1420724", "title": "Hadrumetum", "text": "Hadrumetum (in greco antico \u1fbf\u0391\u03b4\u03c1\u03cd\u03bc\u03b7\u03c4\u03bf\u03c2) \u00e8 stata una colonia fenicia e poi citt\u00e0 romana, oggi corrispondente alla citt\u00e0 di Susa, capoluogo dell'omonimo governatorato in Tunisia. I resti della citt\u00e0 antica si trovano in massima parte sotto la citt\u00e0 moderna.\nStoria.\nSecondo la tradizione la citt\u00e0 sarebbe stata fondata in epoca molto antica, prima della fondazione della stessa Cartagine, forse addirittura nell'XI secolo a.C., da coloni provenienti dalla citt\u00e0 di Tiro. Le pi\u00f9 antiche testimonianze archeologiche, raccolte nel tophet, risalgono al VII secolo a.C..\nLa citt\u00e0 si impiant\u00f2 inizialmente presso il fiume, utilizzando le pendici della collina come necropoli. Durante la spedizione siracusana in Africa, alla fine del IV secolo a.C., fu assediata e conquistata da Agatocle. Nel 203 a.C. serv\u00ec di base all'esercito di Annibale, ritornato in Africa dopo la spedizione in Italia, prima della battaglia di Zama.\nDopo la distruzione di Cartagine da parte dei Romani (146 a.C.), ebbe lo status di citt\u00e0 libera, collocata nella provincia dell'Africa.. Aveva un vasto territorio, utilizzato per la coltivazione dell'olivo, e un porto attivo. Fu inoltre sede dell'amministrazione delle propriet\u00e0 imperiali nella regione (\"procurator regioni Hadrumetinae\").\nSotto Traiano ottenne il titolo di colonia, con il nome di \"Colonia Concordia Ulpia Traiana Augusta Frugifera Hadrumetina\".\nRaggiunse l'apogeo in et\u00e0 antonina e severa, ma declin\u00f2 a partire dal III secolo d.C.. Fu tuttavia capoluogo della provincia dioclezianea della \"Valeria Byzacena\". Fu sede episcopale (\"Dioecesis Hadrumetina\").\nSotto il regno dei Vandali la citt\u00e0, dopo essere stata saccheggiata, prese il nome di \"Hunericopolis\" (dal re vandalo Unnerico, 477-484). Dopo la riconquista bizantina la citt\u00e0 prese il nome di \"Iustinianopolis\", dall'imperatore Giustiniano (527-575). Fu poi presa dal califfato omayyade nel VII secolo.\nDescrizione.\nAl di sotto della chiesa cattolica di Susa sono stati rinvenuti i resti del tophet, in funzione tra il Vii e il I secolo a.C.; le necropoli puniche sorgevano, nelle vicinanze della citt\u00e0 sulle pendici della collina che oggi ospita la qasba.\nI monumenti cittadini sono scomparsi sotto la citt\u00e0 moderna, ma sono stati ritrovati i resti di diverse abitazioni decorate da mosaici: dalla \"casa di Virgilio\" (III secolo) proviene un riquadro a mosaico con il ritratto di Virgilio conservato presso il Museo del Bardo a Tunisi; la \"casa delle Maschere e del Poeta\" ha restituito altri mosaici di epoca severiana. Il museo archeologico di Susa possiede una ricca collezione di mosaici e numerose sculture (un grande rilievo trionfale, un ritratto colossale di Traiano e due statue frammentarie in corazza provengono probabilmente dal foro cittadino).\nSi conservano inoltre delle catacombe cristiane."}
{"id": "1420728", "revid": "21880", "url": "https://it.wikipedia.org/wiki?curid=1420728", "title": "Rhinophrynus", "text": ""}
{"id": "1420729", "revid": "399", "url": "https://it.wikipedia.org/wiki?curid=1420729", "title": "Blu-express", "text": ""}
{"id": "1420733", "revid": "713714", "url": "https://it.wikipedia.org/wiki?curid=1420733", "title": "Borgo Pineta", "text": "Borgo Pineta, localmente anche detto Concentramento, \u00e8 un quartiere di circa abitanti della zona nord di Avezzano, nella Marsica (AQ), in Abruzzo.\nTerritorio.\nIl quartiere \u00e8 situato a nord del capoluogo marsicano, tra la stazione ferroviaria e la pineta. \u00c8 collegato al centro della citt\u00e0 principalmente attraverso il sottopasso di via Don Giovanni Minzoni, via Vincenzo Bellini, via Giovanni Pagani e al quartiere Cesolino (zona ovest) attraverso il cosiddetto \"Ponte Romano\" sulla ferrovia Roma-Sulmona-Pescara di via dei Laghi. Le sue strade sono in maggioranza spaziose e fornite di larghi marciapiedi. In alcuni tratti \u00e8 presente una pista ciclabile con annesso percorso pedonale.\nStoria.\nIl quartiere, in origine, era chiamato \"Contrada Barbazzano\", e nel pi\u00f9 recente passato veniva denominato anche \"Concentramento\" per via dei prigionieri austro-ungarici detenuti nel campo di concentramento che fu allestito in questa area durante la Prima Guerra Mondiale. Il Governo, infatti, decise di istituire in citt\u00e0 il campo di lavoro dei prigionieri dato il vuoto generazionale che era venuto a crearsi per via del terremoto del 1915, dopo il quale, tra l'altro, i pochi giovani sopravvissuti dovettero partecipare come soldati dell'esercito alla Grande Guerra. Furono gli stessi austro-ungarici a realizzare la pineta, il rimboschimento del monte Salviano, servizi viari cittadini ed altre opere architettoniche volte alla ricostruzione di Avezzano dopo il sisma.\nUrbanistica.\nL'architettura del quartiere, pur essendo eterogenea, pu\u00f2 essere suddivisa in due macro-aree: Madonna del Passo, con abitazioni moderne tipiche del Novecento, e l'area degli istituti scolastici, caratterizzata dall'edilizia popolare degli anni Settanta con edifici a pi\u00f9 piani. \nAdiacenti alla pineta sono importanti strutture sportive: lo stadio dei Pini, la piscina comunale, la palestra per le arti marziali e il pugilato, i campi da tennis. Il quartiere \u00e8 ricco di attivit\u00e0 commerciali e culturali. Qui sono presenti le diverse scuole di ogni ordine e grado che impegnano nel percorso scolastico i giovani di tutta la Marsica e dei paesi limitrofi. Centro della vita religiosa \u00e8 la parrocchia intitolata alla Madonna del Passo. Presenta inoltre ampi giardini pubblici tra via Francesco Cilea, via Cavalieri di Vittorio Veneto e via Don Giovanni Minzoni.\nSociet\u00e0.\nTradizioni e folclore.\nLa festa in onore di santa Maria Goretti si svolge annualmente nella prima settimana di luglio. Il 26 aprile, come in tutti gli altri quartieri della citt\u00e0, durante la notte dei \"focaracci\" viene acceso il fal\u00f2 sul modello della festa di Beltane, in onore della Madonna di Pietraquaria patrona di Avezzano.\nInfrastrutture e trasporti.\nIl quartiere \u00e8 ben collegato con l'autostrada A25 e con la strada statale 690 Avezzano-Sora. \nAll'angolo con il quartiere Barbazzano \u00e8 presente un sottopasso pedonale che collega il terminal degli autobus di piazza J. F. Kennedy e via Salvador Allende con l'area ferroviaria di piazza Giacomo Matteotti e dunque con il centro cittadino.\nSport.\nLo stadio dei Pini, la piscina comunale, il velodromo \"Vito Taccone\" e la palestra federale per la pratica del pugilato sono tra le strutture pi\u00f9 importanti presenti nel quartiere. Qui operano numerose societ\u00e0 sportive di atletica leggera, tennis, pugilato, tiro con l'arco, bocce, mountain bike. \nLa squadra calcistica di Borgo Pineta ha militato nelle categorie dilettantistiche abruzzesi ed amatoriali."}
{"id": "1420737", "revid": "767487", "url": "https://it.wikipedia.org/wiki?curid=1420737", "title": "Front\u00f3n", "text": "Il front\u00f3n in lingua castigliana o front\u00f3 in valenciano \u00e8 una specialit\u00e0 sferistica di palla valenciana.\nRegolamento.\nLe forme di gioco sono due: individuale e doppio. Il campo in sferisterio \u00e8 costituito da uno spazio rettangolare, lungo 25\u00a0m., delimitato da un muro frontale che si estende lateralmente a sinistra e posteriormente ai giocatori. Gli atleti con una mano devono colpire energicamente la palla verso il muro frontale affinch\u00e9 il rimbalzo sia incontrollabile dagli avversari: la palla ha un nucleo di pallina in gomma ricoperta di lana poi avvolta da cuoio caprino e pesa 45-50 g con diametro di 3,8\u20134\u00a0cm. Conquista la vittoria chi totalizza 41 punti ma se i contendenti pareggiano sul 40 pari vince chi poi totalizza 51 punti.\nVideo.\nDocumentario sulla produzione artigianale di palle per principianti"}
{"id": "1420747", "revid": "149485", "url": "https://it.wikipedia.org/wiki?curid=1420747", "title": "Figlio legittimo", "text": ""}
{"id": "1420748", "revid": "44876", "url": "https://it.wikipedia.org/wiki?curid=1420748", "title": "Promozione 1919-1920", "text": "La Promozione 1919-1920 fu un campionato cadetto di calcio disputato in Italia. La manifestazione fu organizzata su base locale dai comitati regionali della FIGC.\nOrganizzazione.\nIl campionato era organizzato su base regionale in gironi di andata/ritorno gestiti dai Comitati Regionali e fu il secondo livello regionale fino alla stagione 1921-1922, il pi\u00f9 alto a non prevedere una seconda fase finale a livello nazionale.\nNon erano previste retrocessioni in Terza Categoria perch\u00e9 quest'ultima divent\u00f2 la categoria in cui erano relegate le societ\u00e0 di nuova affiliazione che non potevano permettersi di allestire un campo di gioco avente dimensioni superiori al minimo richiesto dalla FIGC (90x45), ma soprattutto mancanti della palizzata in legno che avrebbe loro permesso di far pagare il biglietto d'ingresso.\n\u00c8 per questo motivo che a lungo andare giocare con \"squadre di Terza Categoria\" assunse il significato di confrontarsi con squadre in infimo livello.\nCon la ripresa ogni regione ebbe il suo comitato e il suo campionato, quindi Liguria ed Emilia fecero totalmente da s\u00e8. Nella primavera del 1920 furono ricostituiti i Comitati Regionali Pugliese e Siciliano (Presidenza F.I.G.C. in data 27 aprile 1920), ma non riuscirono ad organizzare un campionato di Promozione. Il Comitato Marchigiano fu costituito in seno all'ULIC e solo dalla stagione 1920-1921 fu affiliato alla FIGC.\nLiguria.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone finale.\nLegenda:\nNote:\nPiemonte.\nClassifica finale.\nLegenda:\nRegolamento:\nNote:\nLombardia.\nIl Comitato Regionale Lombardo aveva trasferito ben otto squadre in Prima Categoria, cos\u00ec pur aprendo a nuove iscrizioni la sua Promozione postbellica part\u00ec con alcuni posti vuoti. Nello schema a tre gironi furono distribuite le quattordici iscritte, mentre fu confermato il girone finale a sei club.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nNote:\nGirone finale.\nClassifica finale.\nLegenda:\nNote:\nVeneto.\nLegenda:\nRegolamento:\nEmilia.\nLegenda:\nRegolamento:\nToscana.\nLegenda:\nRegolamento:\nLazio.\nClassifica.\nLegenda:\nNote:\nCampania.\nGirone A.\nClassifica.\nLegenda:\nNote:\nGirone B.\nClassifica.\nLegenda:\nNote:"}
{"id": "1420749", "revid": "4252", "url": "https://it.wikipedia.org/wiki?curid=1420749", "title": "Numerazione abjad", "text": "La numerazione abjad \u00e8 un sistema di numerazione decimale utilizzato nel mondo arabo prima dell'introduzione dei numeri indo-arabici (con le cifre da 0 a 9). In tale sistema di numerazione ad ognuna delle 28 lettere dell'alfabeto arabo veniva dato un valore numerico in base al loro ordine nello stesso. \u00c8 importante ricordare che l'attuale ordine delle lettere dell'alfabeto secondo la loro forma non rispecchia quello storico, su cui si basa questa numerazione. La stessa dicitura \"abjad\" \u00e8 l'acronimo delle prime lettere dell'alfabeto arabo storico.\nIl sistema di numerazione abjad tiene conto della posizione di una lettera nella sequenza alfabetica e ne assegna un valore in base ad esso: le prime nove lettere rappresentano i valori unitari dall'1 al 9, poi i valori delle decine (da 10 a 90), poi le centinaia (da 100 a 900) ed infine, l'ultima lettera, le migliaia (1000).\nOrdine abjad.\nLa numerazione abjad prende origine dall'alfabeto fenicio e, come in tutti gli alfabeti derivanti da esso (greco, cirillico, copto, ebraico, aramaico), le lettere assumono il doppio valore di descrizione di un fono e di un numero.\nNel corso della sua storia, tuttavia, questo alfabeto ha subito diverse modifiche (come l'aggiunta di punti per distinguere le diverse lettere, il cambiamento di valore di alcune lettere, il cambiamento della disposizione delle lettere stesse), che tuttavia non sono state uguali dappertutto: in particolare si possono riconoscere due diverse versioni dell'alfabeto abjad: una orientale ed una occidentale (che tuttavia \u00e8 confinata nel solo Maghreb).\nLa sequenza pi\u00f9 comune dell'alfabeto abjad (la sua versione orientale) \u00e8 la seguente (naturalmente da destra verso sinistra):\nComunemente questa sequenza \u00e8 vocalizzata come segue:\nUn'altra vocalizzazione \u00e8:\nLa versione occidentale, probabilmente pi\u00f9 antica, ha la seguente sequenza:\nChe \u00e8 vocalizzata come segue:\nAttualmente questo ordine \u00e8 inutilizzato, e si preferisce usare una sequenza che tenga conto della forma delle lettere:\nUsi del sistema numerico abjad.\nNel passato tale sistema numerico veniva utilizzato dai matematici, ma attualmente \u00e8 utilizzato esclusivamente per numerare piccole quantit\u00e0, come una lista di voci. \u00c8 utilizzato anche per dare un valore numerico simbolico alle parole arabe nell'ambito della numerologia.\nAd esempio la basmala (la comune formula scritta in lingua araba, con la quale iniziano tutte le sure del Corano, eccetto la IX), e cio\u00e8 \u0628\u0633\u0645 \u0627\u0644\u0644\u0647 \u0627\u0644\u0631\u062d\u0645\u0646 \u0627\u0644\u0631\u062d\u064a\u0645 (Bi-smi 'll\u0101hi al-Rahm\u0101ni al-Rah\u012bmi, \"In nome di Dio, il Clemente, il Misericordioso\") avrebbe un valore di 786 (2+60+40 + 1+30+30+5 + 1+30+200+8+40+50 + 1+30+200+8+10+40), mentre la sola parola Allah (Dio) ha valore 66."}
{"id": "1420751", "revid": "76963", "url": "https://it.wikipedia.org/wiki?curid=1420751", "title": "Irving Gordon", "text": "Carriera.\nNacque a Brooklyn nel 1915. Da bambino studi\u00f2 violino, e dopo aver frequentato le scuole pubbliche a New York and\u00f2 a lavorare alle Catskill Mountains presso alcuni alberghi di montagna dell'area. Mentre lavorava qui cominci\u00f2 a scrivere parodie di canzoni molto famose del tempo. Negli anni trenta venne preso da una casa con una casa discografica diretta dal talentuoso agente Irving Mills: inizialmente scrisse solo testi, poi cominci\u00f2 a scrivere anche musiche.\nDopo aver scritto \"Mister and Mississippi\" cominciarono a piacergli i giochi di parole con i nomi degli Stati e alcuni anni dopo scrisse \"Delaware\". \u00c8 forse meglio noto per la canzone \"Allentown Jail\", che venne ripresa da molti altri musicisti, e che racconta la storia di un uomo che ruba un diamante per la sua ragazza e finisce nella prigione di Allentown impossibilitato ad uscire per cauzione."}
{"id": "1420753", "revid": "543975", "url": "https://it.wikipedia.org/wiki?curid=1420753", "title": "Episodi di Boston Public (prima stagione)", "text": ""}
{"id": "1420765", "revid": "322321", "url": "https://it.wikipedia.org/wiki?curid=1420765", "title": "Secondo (vescovo)", "text": "Biografia.\nDon Pietro D'Acquino, alla luce di studi, pubblicati sulla rivista di cultura astigiana \"Il Platano\" nel 1976 e negli anni seguenti, formul\u00f2 l'ipotesi che il vescovo Secondo, vissuto nel periodo longobardo, si guadagn\u00f2 fama e riconoscenza battendosi per la pacifica convivenza tra il nucleo originario di abitanti della citt\u00e0 gallo-romana di Hasta e gli occupanti longobardi.\nIn tal caso Secondo d'Asti non fu un martire in senso stretto, ma un testimone della fede, facilmente individuato come vero protettore (patrono) della citt\u00e0.\nIn seguito la figura del vescovo venne trasformata dalla tradizione popolare nel soldato romano che si convert\u00ec alla fede cattolica e per tale motivo venne martirizzato sul luogo di edificazione della Collegiata astigiana.\nLe possibili ambiguit\u00e0 nella conoscenza della sua figura storica sono da individuarsi nella presenza di altri santi omonimi come ad esempio San Secondo, martire venerato a Ventimiglia."}
{"id": "1420768", "revid": "543975", "url": "https://it.wikipedia.org/wiki?curid=1420768", "title": "Episodi di Boston Public (seconda stagione)", "text": ""}
{"id": "1420769", "revid": "486946", "url": "https://it.wikipedia.org/wiki?curid=1420769", "title": "Arsenale austriaco Franz Josef I", "text": ""}
{"id": "1420774", "revid": "543975", "url": "https://it.wikipedia.org/wiki?curid=1420774", "title": "Episodi di Boston Public (terza stagione)", "text": ""}
{"id": "1420778", "revid": "228587", "url": "https://it.wikipedia.org/wiki?curid=1420778", "title": "Episodi di Boston Public (quarta stagione)", "text": "La quarta stagione del telefilm Boston Public \u00e8 andata in onda negli Stati Uniti d'America dal 19 settembre 2003 al 13 maggio 2004 sul canale Fox. Gli ultimi 2 episodi sono stati trasmessi il 1 e 2 marzo 2005 sul network TV One."}
{"id": "1420790", "revid": "3831", "url": "https://it.wikipedia.org/wiki?curid=1420790", "title": "Seconda modernit\u00e0", "text": ""}
{"id": "1420791", "revid": "2180477", "url": "https://it.wikipedia.org/wiki?curid=1420791", "title": "Rhinophrynus dorsalis", "text": "Il rospo scavatore messicano o rinofrino dorsale (\"Rhinophrynus dorsalis\" ) \u00e8 un anfibio dell'ordine degli Anuri. \u00c8 l'unica specie del genere Rhinophrynus e della famiglia Rhinophrynidae.\nDistribuzione e habitat.\n\"Rhinophrynus dorsalis\" \u00e8 diffusa nell'America centrale e meridionale.\nDescrizione.\nPresentano un corpo pieno, il muso appuntito e gli arti minuti che rendono questa rana dall'aspetto insolito adatta ad una vita sotterranea.\nSono caratterizzati dall'avere una lingua non fissata alla parete boccale e costole ben fissate alle vertebre, a differenza dei Discoglossidae che le hanno libere.\nBiologia.\nHa abitudini scavatrici/terrestri.\nRiproduzione.\nLo sviluppo dei girini avviene in pozze d'acqua temporanee che si creano durante la stagione delle piogge."}
{"id": "1420794", "revid": "287204", "url": "https://it.wikipedia.org/wiki?curid=1420794", "title": "La societ\u00e0 del rischio. Verso una seconda modernit\u00e0", "text": "La societ\u00e0 del rischio. Verso una seconda modernit\u00e0 \u00e8 un saggio di Ulrich Beck del 1986, pubblicato in Italia per la prima volta da Carocci Editore nel 2000.\nTesi.\nLa tesi principale di Beck \u00e8 la contrapposizione dell'attuale \"societ\u00e0 del rischio\" alla precedente \"societ\u00e0 classista\". Il trapasso all'attuale societ\u00e0 \u00e8 stato favorito dal processo di modernizzazione, che ha permesso l'evoluzione della precedente \"societ\u00e0 di scarsit\u00e0\" (in cui il principale problema era la redistribuzione della ricchezza).\nIl nuovo problema \u00e8 dunque la distribuzione del rischio, inteso come \"un modo sistematico di trattare le insicurezze e le casualit\u00e0 indotte e introdotte dalla modernit\u00e0 stessa\". Il rischio che la societ\u00e0 attuale \u00e8 costretta ad affrontare trascende le abituali frontiere, \u00e8 difficilmente riconoscibile (e pertanto difficilmente assicurabile) ed \u00e8 sistemico (derivante cio\u00e8 dalla natura stessa delle tecniche di produzione moderne, una sorta di \"effetto indesiderato\" delle stesse).\nIl vantaggio di tale trasformazione risiede nella maggiore \"democraticit\u00e0\" della scienza e della tecnologia: nella societ\u00e0 classista scienza e tecnologia sono isolate \"su una torre d'avorio\", e quindi irraggiungibili dai profani, mentre nell'attuale societ\u00e0 trasformata esse sono diventate pi\u00f9 \"aperte\" e autocritiche.\nInfluenza.\nZygmunt Bauman lo definisce \"uno dei libri pi\u00f9 influenti pubblicati nell'ultimo decennio\"."}
{"id": "1420795", "revid": "31886", "url": "https://it.wikipedia.org/wiki?curid=1420795", "title": "Consiglio dei ministri della Bulgaria", "text": "Il Consiglio dei ministri (in bulgaro: \u041c\u0438\u043d\u0438\u0441\u0442\u0435\u0440\u0441\u043a\u0438 \u0441\u044a\u0432\u0435\u0442, \"Ministerski s\u0103vet\") \u00e8 l'autorit\u00e0 in capo del potere esecutivo della Repubblica di Bulgaria. \u00c8 composta dal primo ministro e da tutti i ministri dei vari campi del potere esecutivo.\nDopo che la composizione del consiglio dei ministri viene stabilita dal governo neoeletto, i deputati che vengono scelti come ministri perdono temporaneamente i loro poteri come deputati. Questi diritti vengono ripristinati nel caso che abbandonino il consiglio dei ministri o il governo cada. Ci\u00f2 \u00e8 in contrasto con il modo in cui i ministri deputati e altri ufficiali governativi vengono trattati quando vengono eletti come deputati.\nA volte, con lo scopo di preservare la rappresentazione politica dei differenti partiti o coalizioni nel consiglio dei ministri, possono essere nominati uno o pi\u00f9 ministri senza portafoglio.\nIl consiglio dei ministri si trova fisicamente nel centro di Sofia ed \u00e8 parte del complesso architettonico \"Largo\".\nStruttura.\nL'attuale esecutivo, retto da socialisti e filo-turchi, \u00e8 in carica dal 29 maggio 2013."}
{"id": "1420797", "revid": "27723", "url": "https://it.wikipedia.org/wiki?curid=1420797", "title": "Sistema ferroviario suburbano di Milano", "text": ""}
{"id": "1420804", "revid": "599013", "url": "https://it.wikipedia.org/wiki?curid=1420804", "title": "Ciciri e tria", "text": "Ciciri e tria sono un trio comico salentino, composto da Carla Cal\u00f2, Anna Rita Luceri e Francesca Sanna.\nIl nome del gruppo s'ispira a un noto piatto della cucina salentina a base di pasta e ceci\nBiografia.\nCarla Cal\u00f2, Anna Rita Luceri e Francesca Sanna formarono il trio comico nel 2004 perch\u00e9 parteciparono al \"laboratorio Zelig\" di Bari insieme ad altri artisti come Checco Zalone."}
{"id": "1420806", "revid": "339392", "url": "https://it.wikipedia.org/wiki?curid=1420806", "title": "Ausonia Calcio", "text": ""}
{"id": "1420808", "revid": "15756", "url": "https://it.wikipedia.org/wiki?curid=1420808", "title": "Fontane-obelischi", "text": "Le fontane-obelischi, anche conosciute come Fontane del Seguro, sono locate in piazza del Mercato a Napoli.\nQueste fontane settecentesche furono costruite a mo' di obelischi da Francesco Sicuro, che seppe fare in modo che questi monumenti avessero anche una doppia utilit\u00e0: sia quella propriamente decorativa, sia come abbeveratoio per gli animali che trasportavano le merci.\nLe fontane, una sul lato est e l'altra, parallela alla prima, sul lato ovest, hanno una netta influenza egiziana. Sono formate da obelischi piramidali che poggiano su uno spesso basamento decorato da ghirlande; a met\u00e0 altezza si trovano quattro teste leonine, poi fiori e festoni. Gli elementi che fanno da cornice ai gettanti d'acqua sono le quattro sfingi.\nNel 2016 le fontane, che versavano in serie condizioni di degrado, sono state oggetto di un'operazione di restauro."}
{"id": "1420813", "revid": "112587628", "url": "https://it.wikipedia.org/wiki?curid=1420813", "title": "Logan Echolls", "text": "Logan Echolls \u00e8 un personaggio della serie televisiva \"Veronica Mars\". \u00c8 interpretato da Jason Dohring.\nBiografia.\nAll'inizio della serie Logan Echolls viene descritto come il classico bullo ricco e viziato, una specie di nemesi di ci\u00f2 che Veronica \u00e8 e rappresenta. Col procedere degli episodi per\u00f2 verranno fuori alcuni elementi che metteranno il personaggio di Logan sotto una luce ben diversa.\nFiglio di \"Aaron Echolls\", vecchia gloria di hollywood e \"Linn\", Logan ha anche una sorellastra \"Trina Echolls\", che lasci\u00f2 casa diversi anni prima per tentare la carriera di attrice con scarsi risultati. Logan fin da piccolo ha subito diversi abusi da parte del padre, che era solito picchiarlo con la cintura, anche quando il ragazzo era gi\u00e0 cresciuto. Conseguenza di ci\u00f2 \u00e8 l'odio profondo e incondizionato che Logan prova per il padre e che non riesce assolutamente a mascherare. Odio che si acuisce ancora di pi\u00f9, quando in seguito alle azioni di Aaron, l'amata madre, Linn, si suicida.\nA causa della notoriet\u00e0 del padre, anche la vita di Logan \u00e8 sempre stata messa in pubblica piazza. Questo gli risulter\u00e0 molto difficile soprattutto quando Aaron verr\u00e0 arrestato (e in seguito rilasciato) per l'omicidio di Lilly Kane. Una volta scagionato Aaron tenter\u00e0 un ultimo approccio col figlio, minacciando di togliergli tutte le numerose entrate economiche di famiglia, con l'unico risultato di perdere definitivamente la stima del figlio. In seguito quando Aaron viene assassinato, Logan non mostra alcun rimpianto. In seguito si scoprir\u00e0 che Logan ha un fratello \"Charlie Stone\", avuto dal padre in una relazione extra-coniugale.\nIl rapporto di Logan con Veronica \u00e8 uno dei punti sul quale ruota l'intera serie. Inizialmente i due provano un'antipatia reciproca l'uno nei confronti dell'altra, anche se in alcuni episodi Veronica ripensando al passato fa capire che fin da piccoli erano stati molto amici. Veronica lo considera una persona stupida e vuota, aderendo allo stereotipo del ragazzo \"ricco e viziato\". Logan dal canto suo nutre rancore nei confronti di Veronica per svariati motivi. In primis, Veronica disse a Lily, la sua migliore amica, di aver visto Logan baciare un'altra ragazza (cosa per altro vera). Questo evento mand\u00f2 a rotoli la relazione fra Logan e Lily. In seguito quando poi Keith Mars inser\u00ec nella lista degli indagati anche \"Jake Kane\", il padre di Duncan, i 09ers misero Veronica davanti a una scelta: o stare con loro o dalla parte del padre. Veronica, ovviamente accett\u00f2 di stare dalla parte del padre e divenne l'oggetto dell'odio dei 09ers, e Logan in primis.\nLe cose fra i due cominciano a prendere un'altra piega, quando Logan assume Veronica per scoprire se la madre si \u00e8 suicidata davvero. Nei momenti di maggior sconforto, Logan trover\u00e0 sempre Veronica al suo fianco a consolarlo. In seguito, durante una delle sue investigazioni Veronica, in pericolo di vita, verr\u00e0 salvata proprio da Logan. In quell'occasione i due si scambieranno un lungo bacio e cominceranno a vedersi di nascosto, per paura della reazione che potrebbe avere Duncan, amico di entrambi. I due si lasceranno quando Veronica sospetter\u00e0 di essere stata violentata proprio da Logan tempo prima, affermazione che dopo alcune indagini di Veronica si riveler\u00e0 falsa, in quanto la ragazza ha avuto un rapporto consensuale con Duncan. I due torneranno insieme, ma sempre per poco tempo. Durante l'ultima puntata della serie i due si lasciano dopo la scoperta di Veronica che l'alibi di Logan per l'omicidio di Lilly, non sta pi\u00f9 in piedi. Comunica ci\u00f2 allo sceriffo che dopo un interrogatorio lo rimanda casa. Durante l'interrogatorio Logan usa la chiamata a disposizione per chiamare Veronica e chiederle aiuto. Lo sceriffo ascolta la chiamata e gli rivela che \u00e8 stata proprio lei a farlo arrestare, perci\u00f2 Logan infuriato la incontra in spiaggia attaccandola. Tra loro sembra finita per sempre.\nDurante la prima puntata della seconda stagione, ci sono numerosi flashback che ci mostrano l'estate di Veronica appena trascorsa. La sera stessa in cui Veronica scopre l'assassino della sua migliore amica, Logan durante la notte bussa a casa sua ferito e picchiato a sangue dai PHCers . Veronica lo accudisce e lo cura e lui le rivela che \u00e8 stato accusato dell'omicidio di Felix. Veronica rimane accanto a lui per tutto il processo e per grande parte dell'estate, ma a causa dei comportamenti sregolati di Logan a causa dei suoi \"traumi\" la ragazza decide di chiudere la relazione con Logan, con suo grande disappunto\nSuccessivamente il rapporto di amore e odio fra Veronica e Logan diverr\u00e0 sempre pi\u00f9 complesso, complicato dalla fiamma ri scoccata fra la ragazza e Duncan, migliore amico di Logan. Quando Duncan, verso la fine della seconda serie, lascer\u00e0 Neptune per scappare in Australia con la figlia avuta dalla sua ex ragazza Meg Manning uccisa dallo scuolabus caduto, i rapporti tra Logan e Veronica saranno molto ridotti. Sia a causa della relazione del ragazzo con Kendall Casablanca, la moglie del padre di Dick Casablanca e di Cassidy Casablanca, e anche per la successiva relazione di lui con Hannah Griffith che poi a causa della relazione con il ragazzo verr\u00e0 mandata in collegio. Durante l'ultimo ballo per\u00f2 Logan far\u00e0 capire a Veronica di provare ancora dei forti sentimenti per lei e definir\u00e0 la loro storia \"Epica\". Veronica scappa confusa e quando la mattina dopo torna da Logan per dirgli che vorrebbe frequentarlo di nuovo dopo l'estate, il ragazzo riveler\u00e0 di non ricordare pi\u00f9 nulla e di aver passato la notte con Kendall Casablanca. Quando per\u00f2 Veronica sar\u00e0 in pericolo di vita, a causa di Cassidy lui la salver\u00e0 e la loro relazione riprender\u00e0 inizio.\nPer quasi tutta la terza serie i due saranno una coppia relativamente affiatata (lei tende a soffrire di gelosia ossessiva, lui tende a mantenere troppi segreti). Ci saranno infatti numerose rotture. \nLa rottura definitiva ci sar\u00e0 quando Veronica scoprir\u00e0 che Logan \u00e8 stato con Madison Sinclair in un periodo nel quale i due avevano rotto. La cosa la ferir\u00e0 particolarmente , a causa dell'odio profondo tra lei e Madison (Anche senza esserne consapevole, era stata la causa dello stupro di Veronica da parte di Cassidy), e i due si lasceranno piuttosto male. In seguito Veronica si metter\u00e0 con \"Piz\", e Logan con \"Parker\". Ma i sentimenti del ragazzo nei confronti di Veronica rimarranno invariati al punto che anche Parker se ne render\u00e0 conto e lascer\u00e0 Logan, anche Veronica non \u00e8 del tutto convinta di non provare pi\u00f9 niente per Logan data la sua gelosia nel vederlo con l'amica Parker . L'ultima scena in cui i due Logan e Veronica si vedono insieme \u00e8 piuttosto ambigua, si vede chiaramente uno sguardo di Veronica rivolto a Logan e con uno scambio di battute, che lascia intendere che anche da parte di Veronica i sentimenti per il ragazzo non sono del tutto spariti.\nLogan appare nell'adattamento cinematografico della serie, nove anni dopo gli eventi della terza stagione, Logan \u00e8 diventato un tenente della marina militare. Purtroppo viene incriminato per l'omicidio di Carrie Bishop, per questo chiede aiuto a Veronica, che ora vive a New York con Piz col quale ora ha una relazione stabile. Veronica lo aiuta, la relazione tra lei e Piz si chiude dato che lei non vuole ancora tornare a New York, quindi lui la lascia. Veronica bacia Logan e i due finiscono a letto insieme, capendo di non aver mai smesso di amarsi. Veronica scopre chi sono i veri responsabili della morte di Carrie, scagionando Logan. Quest'ultimo torna in marina, promettendo a Veronica di ritornare da lei.\nNella quarta stagione, ambientata quindici anni dopo gli avvenimenti della prima, Logan si divide tra le missioni segrete per conto della Marina e la storia con Veronica, con la quale convive a Neptune insieme al loro cane, Pony. Di ritorno da uno dei suoi viaggi, Logan chiede a Veronica di sposarlo. Lei rifiuta, ma Logan sembra non accusare il colpo, dando il merito della sua nuova stabilit\u00e0 emotiva a Jane, l'analista con cui affronta una terapia. \nLogan gestisce bene anche la gelosia nei confronti di Leo che sembra ancora provare dell'attrazione, in parte ricambiata, per Veronica. Logan avr\u00e0 modo di rivedere Parker, e nonostante la loro rottura i due conversano in maniera amichevole, tanto che Parker si congratula con lui per le sue imminenti nozze con Veronica augurandogli di godersi con lei i bei momenti che trascorreranno insieme, infatti Varonica dopo aver rischiato la vita nel corso di un'indagine, decide di sposare Logan. Pochi istanti dopo il matrimonio, tuttavia, l'auto di Veronica esploder\u00e0, causando la morte di Logan.\nUn anno dopo, Veronica si reca dalla terapista di Logan, salutando il padre e Neptune, e ricevendo un messaggio in cui Logan spiegava le ragioni per cui non avrebbe sposato nessun'altra che lei."}
{"id": "1420814", "revid": "177966", "url": "https://it.wikipedia.org/wiki?curid=1420814", "title": "Forte Lugagnano", "text": "Forte Lugagnano, originariamente chiamato Werk Kronprinz Rudolf, \u00e8 una fortificazione posta a ovest di Verona, parte del complesso sistema difensivo cittadino e pi\u00f9 in particolare del secondo campo trincerato di pianura, messo in opera tra 1859 e 1866. La struttura fortificata fu realizzata tra 1860 e 1861 e i lavori furono diretti dall\u2019Imperiale Regio Ufficio delle Fortificazioni di Verona.\nIl forte \u00e8 intitolato all'arciduca Rodolfo d'Asburgo-Lorena, principe ereditario d'Impero austriaco, morto tragicamente durante i fatti di Mayerling.\nDescrizione.\nIl forte, a tracciato poligonale (un sistema poligonale misto tipico della scuola fortificatoria neotedesca) con ridotto centrale, \u00e8 situato in aperta campagna e faceva sistema con il forte Chievo, arretrato sull'ala destra, e con il forte Dossobuono, sulla sinistra. Le sue artiglierie da fortezza dominavano la pianura antistante fino quasi al limite dei rilievi morenici di Sommacampagna, Sona e Palazzolo, e in particolare battevano la strada proveniente da Peschiera e la ferrovia Milano-Venezia.\nL'ingresso al forte fu risolto dal progettista con una disposizione complessa, coordinata al doppio recinto di sicurezza interno. Nel terrapieno del fronte di gola rettilineo \u00e8 inserita un'opera casamattata, alla quale \u00e8 innestata la caponiera di gola, per artiglieria e fucileria, che difendeva l'accesso. La strada di accesso si sdoppia quindi davanti alla caponiera arrotondata, in direzione dei due portali laterali, simmetrici, preceduti dal ponte levatoio. Dai due portali ad arco si accede al piazzale interno, sotto il tiro dei fucilieri.\nAl centro del forte si eleva, su due piani e con copertura casamattata, il ridotto a corpo lineare, piegato sul tracciato a lunetta, con raccordi d'angolo arrotondati. Lungo il cortile interno del ridotto, al centro della facciata, sporge un corpo su pianta trapezoidale che contiene la scala e i servizi igienici. Sui due piani, nei locali a volta, sono disposti i ricoveri per la numerosa guarnigione e le varie funzioni logistiche, che rendevano l'opera autosufficiente. Il fronte principale del ridotto \u00e8 ordinato per la difesa, su ogni piano, con galleria perimetrale a feritoie per fucilieri. Sul fronte secondario, concavo, il cortile \u00e8 chiuso da un muro rettilineo di sicurezza. Nel mezzo, ai lati del passaggio per l'accesso al cortile, altri due muri paralleli si collegano alle casematte del fronte di gola, delimitando un ulteriore compartimento di sicurezza. Il tutto forma un doppio recinto a feritoie che, assieme alle gallerie per fucilieri del fronte principale, assicurava la difesa progressiva dell'opera. Inoltre tre pozzi per le riserve d'acqua sono collocati agli angoli del piazzale interno, in nicchie casamattate.\nAttorno al ridotto, il grande terrapieno si eleva sull'impianto a lunetta pentagonale, e copre in aderenza anche l'intero fronte di gola. Le postazioni di combattimento per l'artiglieria da fortezza, a cielo aperto, sono protette da numerose traverse, in parte casamattate. All'esterno, completavano l'opera la scarpa a pendenza naturale, rivestita dal muro aderente solo in corrispondenza delle tre caponiere.\nDall'esterno, verso il fronte principale, si percepisce l'architettura di terra, con masse dai profili ben modellati dalla geometria del defilamento, mentre le opere murarie sono completamente sottratte alla vista. Nel fronte di gola, secondo un modello classico, spiccano i portali monumentali, inseriti nelle severe membrature murarie. Nel nucleo del forte il ridotto assume duplice fisionomia: fortificatoria, nel prospetto esterno, convesso, con la serrata sequenza di feritoie su due ordini; quasi civile, nel prospetto concavo interno, che affaccia sulla corte, con la successione di bifore a sesto ribassato. Una rarit\u00e0 costruttiva la si incontra nelle poterne principali, coperte da volte di laterizio a gradoni discendenti e con il tratto terminale a volta gotica. Ciottoli e listati di laterizio (come nella tradizione costruttiva del medioevo veronese) rivestono i muri di controscarpa, mentre il tufo di Verona riveste gli altri edifici del forte, conferendogli un aspetto di straordinaria saldezza.\nArmamento.\nL'armamento della fortificazione consisteva in:\nRiserve di munizioni: kg di polveri.\nPresidio di guerra.\nIl presidio in caso di guerra della fortificazione consisteva in:\nEra inoltre possibile disporre un presidio di emergenza di 616 uomini."}
{"id": "1420817", "revid": "116944", "url": "https://it.wikipedia.org/wiki?curid=1420817", "title": "Kurrentschrift", "text": ""}
{"id": "1420818", "revid": "339392", "url": "https://it.wikipedia.org/wiki?curid=1420818", "title": "Scrittura rotonda", "text": ""}
{"id": "1420820", "revid": "767487", "url": "https://it.wikipedia.org/wiki?curid=1420820", "title": "Wael Kfoury", "text": "Wael ha cantato in America, in Australia, Europa e nella maggior parte dei paesi arabi. Ha partecipato al festival internazionale di Jarash in Giordania.\nTra i suoi successi troviamo \"Bahebbak ana ktir, koni Ana, Khedny leik e Omry kello\"."}
{"id": "1420823", "revid": "76963", "url": "https://it.wikipedia.org/wiki?curid=1420823", "title": "Gregory Hoblit", "text": "Biografia.\nNato in Texas, ma cresciuto in California, inizia la sua carriera a Chicago producendo alcuni talk show, in seguito lavora molto per la televisione, producendo e dirigendo le serie tv \"Hill Street giorno e notte\", \"L.A. Law - Avvocati a Los Angeles\" e \"NYPD Blue\", aggiudicandosi svariati premi tra cui un Emmy.\nLa sua prima regia per il grande schermo risale al 1996 con \"Schegge di paura\".\n\u00c8 sposato dal 1994 con l'attrice Debrah Farentino da cui ha avuto una figlia, Sophie (1995), che Gregory ha voluto nel film \"Il caso Thomas Crawford\"."}
{"id": "1420827", "revid": "1442080", "url": "https://it.wikipedia.org/wiki?curid=1420827", "title": "Marcelo Delgado", "text": "Carriera.\nClub.\nHa messo a segno molti gol tra Primera Divisi\u00f3n argentina (soprattutto con il Racing Club Avellaneda e con il Boca Juniors) e Primera Divisi\u00f3n messicana (con il Cruz Azul).\nNel 2003 \u00e8 stato, con 9 reti, il capocannoniere della Coppa Libertadores, a pari merito con Ricardo Oliveira.\nNazionale.\nHa partecipato con la Nazionale argentina al e alle Olimpiadi di ."}
{"id": "1420829", "revid": "21854", "url": "https://it.wikipedia.org/wiki?curid=1420829", "title": "Comitato di Basilea sulla supervisione bancaria", "text": ""}
{"id": "1420834", "revid": "204400", "url": "https://it.wikipedia.org/wiki?curid=1420834", "title": "Islote de Lobos", "text": ""}
{"id": "1420837", "revid": "110157", "url": "https://it.wikipedia.org/wiki?curid=1420837", "title": "Governatorato di Assuan", "text": "Il governatorato di Assuan (arabo: \u0645\u062d\u0627\u0641\u0638\u0629 \u0623\u0633\u0648\u0627\u0646\u064a , Muh\u0101fazat Asw\u0101n) \u00e8 un governatorato dell'Egitto meridionale. Prende il nome dal suo capoluogo, Assuan.\nIl territorio del governatorato si sviluppa sui due lati del corso superiore del Nilo, dal villaggio di Nag' el Ma'mar\u00eeya fino al confine con il Sudan.\nNel territorio sono presenti importanti citt\u00e0 e luoghi di interesse storico e turistico. Fra questi:"}
{"id": "1420845", "revid": "1824060", "url": "https://it.wikipedia.org/wiki?curid=1420845", "title": "Clorato di calcio", "text": "Il clorato di calcio \u00e8 il sale di calcio dell'acido clorico.\n\u00c8 un composto molto ossidante, come molti clorati. \u00c8 utilizzato industrialmente come erbicida o come comburente nel campo della pirotecnica, anche se molto meno diffuso dei suoi sali omologhi di potassio e di sodio.\nUsi.\nViene impiegato come diserbante e defoliante."}
{"id": "1420847", "revid": "300067", "url": "https://it.wikipedia.org/wiki?curid=1420847", "title": "Serie A1 1992-1993 (pallavolo maschile)", "text": "La Serie A1 maschile FIPAV 1992-93 fu la 48\u00aa edizione della manifestazione organizzata dalla FIPAV. La \"regular season\" si svolse tra il 20 settembre 1992 e il 21 marzo 1993.\nRegolamento.\nLe 14 squadre partecipanti disputarono un girone unico con partite di andata e ritorno, cui fecero seguito i play-off scudetto, ai quali presero parte, a partire dagli ottavi, le squadre classificate dal 6\u00ba all'11\u00ba posto e, a partire dai quarti, le prime cinque in graduatoria al termine della \"regular season\". Le squadre classificate dal 12\u00ba al 14\u00ba retrocessero in Serie A2.\nAvvenimenti.\nL'inizio del campionato italiano maschile di pallavolo fu fissato per il 20 settembre, con la prima giornata. Il girone d'andata termin\u00f2 poi il 27 dicembre.\nIl girone di ritorno inizi\u00f2 il 3 gennaio e il 3 e il 4 febbraio, tra la 19\u00aa e la 20\u00aa giornata, fu disputata a Napoli la fase finale di Coppa Italia. La \"regular season\" termin\u00f2 poi domenica 21 marzo.\nIl 25 marzo presero il via i play-off per l'assegnazione dello scudetto, che si conclusero il 29 aprile a Milano, con l'affermazione del Maxicono Parma sulla Misura Milano. Retrocessero la Aquater Brescia, la Lazio Pallavolo Roma e la Olio Venturi Spoleto.\nSquadre partecipanti.\nLe squadre partecipanti furono 14: il Maxicono Parma era campione uscente, mentre la Centro Matic Prato, la Jokey Deroma Schio e la Lazio Pallavolo Roma erano le neopromosse dalla Serie A2.\nTorneo.\nRegular season.\nClassifica.\nLegenda:"}
{"id": "1420850", "revid": "465169", "url": "https://it.wikipedia.org/wiki?curid=1420850", "title": "Smashes, Thrashes &amp; Hits", "text": "Smashes, Thrashes &amp; Hits \u00e8 una raccolta del gruppo hard rock statunitense Kiss, pubblicata il 16 novembre 1988 per l'etichetta discografica Mercury Records.\nContiene due canzoni inedite, ossia \"You Make Me Rock Hard\" e \"Let's Put the X in the Sex\", con le quali sono stati realizzati due videoclip. Le tracce restanti sono state pubblicate tutte prima del 1983, eccetto tre brani. Molte tracce gi\u00e0 edite hanno subito alcune modifiche: la pi\u00f9 evidente si pu\u00f2 notare in \"Beth\", in cui in sostituzione di Peter Criss canta Eric Carr.\nDell'album (certificato doppio disco di platino nel 1996) \u00e8 stata pubblicata una versione differente nel Regno Unito, in cui \u00e8 presente due tracce in pi\u00f9 (\"Crazy Crazy Nights\", il cui singolo si ferm\u00f2 al quarto posto della classifica britannica, e \"Reason to Live\" che sostituisce \"Deuce\", presente invece nella versione statunitense)."}
{"id": "1420852", "revid": "1632387", "url": "https://it.wikipedia.org/wiki?curid=1420852", "title": "The Darkest Age", "text": "The Darkest Age \u00e8 un album live dei Vader, registrato all'Hala Korony di Cracovia (Polonia) il 13 dicembre 1993 e pubblicato 27 luglio 1994."}
{"id": "1420855", "revid": "181699", "url": "https://it.wikipedia.org/wiki?curid=1420855", "title": "Frare", "text": "Il frare \u00e8 una specialit\u00e0 sferistica di palla valenciana.\nRegolamento.\nLe forme di gioco sono due: individuale e doppio. Il campo in sferisterio \u00e8 costituito da uno spazio rettangolare, lungo 30\u00a0m e largo 8\u00a0m, delimitato da quattro muri che circondano i giocatori. Gli atleti con una mano nuda devono colpire energicamente la palla verso il muro frontale affinch\u00e9 il rimbalzo sia incontrollabile dagli avversari: la palla \u00e8 in cenci ricoperta di cuoio ovino e pesa 32\u00a0g con diametro di 4-4,2\u00a0cm. Questo tipo di palla ha un rimbalzo molto irregolare quindi i giocatori, essendo sempre spiazzati, sono costretti a tante azioni di blocchi e ripartenze che impegnano duramente i contendenti. Il punteggio si calcola come quello del front\u00f3n."}
{"id": "1420858", "revid": "960795", "url": "https://it.wikipedia.org/wiki?curid=1420858", "title": "La morte di Ivan Il'i\u010d", "text": "La morte di Ivan Il'i\u010d (in russo \u0421\u043c\u0435\u0440\u0442\u044c \u0418\u0432\u0430\u043d\u0430 \u0418\u043b\u044c\u0438\u0447\u0430, \"Smert' Ivana Il'i\u010da\"), pubblicato per la prima volta nel 1886, \u00e8 un racconto di Lev Nikolaevi\u010d Tolstoj. \u00c8 una delle opere pi\u00f9 celebrate di Tolstoj, influenzata dalla crisi spirituale dell'autore. Tema centrale della storia \u00e8 quello dell'uomo di fronte all'inevitabilit\u00e0 della morte.\nTrama.\nIn un ufficio del tribunale di San Pietroburgo, alcuni magistrati discutono di un importante caso giudiziario. Uno di loro, sfogliando il giornale, vede il necrologio di un collega, Ivan Il'i\u010d Golovin, di 45 anni, che tutti sapevano essere gravemente malato. Dopo una serie di ipotesi su chi potr\u00e0 occupare il posto lasciato vacante e vaghi propositi di andare a visitare il defunto, tornano al lavoro, contenti di essere ancora vivi. Il giudice P\u00ebtr Ivanovi\u010d, amico di Ivan Il'i\u010d fin dai tempi dell'universit\u00e0, dopo pranzo si reca a far visita alla vedova, Praskov'ja F\u00ebdorovna che lo intrattiene chiedendogli consigli sulla pensione di reversibilit\u00e0. L'incontro con la famiglia del defunto non \u00e8 particolarmente cordiale. Adempiuto quest'obbligo morale, si reca a casa di un collega per giocare a carte.\nIvan Il'i\u010d Golovin aveva studiato giurisprudenza ed era diventato giudice istruttore di una remota provincia. Dopo alcune avventure sentimentali con donne pi\u00f9 mature di lui, si era sposato per convenienza con una ragazza altolocata da cui aveva avuto due figli. Diversi anni pi\u00f9 tardi riesce ad ottenere il trasferimento nella capitale, una promozione e l'aumento di stipendio. Arredando la nuova casa a San Pietroburgo, cade da una scala urtando col fianco la maniglia della finestra. Il dolore cresce costantemente ed evolve in una misteriosa malattia a cui i medici non sanno dare un nome. Ivan Il'i\u010d si trova ben presto di fronte ad un male incurabile. \nL'unico conforto gli viene dal servo Gerasim, un ragazzo di origini contadine, che non ha paura della morte e gli mostra compassione. Ivan inizia a fare un bilancio della sua vita e avverte sempre pi\u00f9 distintamente di aver condotto una vita artificiale, dominata dall'interesse e da valori borghesi convenzionali. Verso la fine lo pervade una \"strana forza\" e non prova pi\u00f9 odio per la moglie e il figlio. Nella morte trova la spiegazione dell'enigma della vita."}
{"id": "1420860", "revid": "121509764", "url": "https://it.wikipedia.org/wiki?curid=1420860", "title": "Clorato di zinco", "text": "Il clorato di zinco \u00e8 il sale di zinco dell'acido clorico.\n\u00c8 un potente agente ossidante, grazie al suo elevato titolo di ossigeno: come tutti i \nclorati, \u00e8 anche abbastanza instabile e si decompone oltre i 60 \u00b0C. \n\u00c8 abbastanza igroscopico, e questo fa s\u00ec che esposto all'umidit\u00e0 perda molta della sua\nefficacia."}
{"id": "1420864", "revid": "101291006", "url": "https://it.wikipedia.org/wiki?curid=1420864", "title": "Collasso gravitazionale", "text": "In astrofisica il collasso gravitazionale \u00e8 la progressiva compressione di un corpo massiccio sotto l'influenza della sua stessa forza di gravit\u00e0. Ci\u00f2 avviene quando la pressione idrostatica del corpo non \u00e8 pi\u00f9 in grado di controbilanciarne la gravit\u00e0.\nDescrizione.\nIl collasso gravitazionale svolge un ruolo di primo piano nella formazione delle strutture principali dell'Universo. Un'iniziale distribuzione uniforme della materia sarebbe improvvisamente collassata ed avrebbe originato una gerarchia di strutture, come ammassi di galassie, ammassi stellari, stelle e pianeti. Ad esempio una stella si origina a partire dal graduale collasso gravitazionale di una nube di materia interstellare. La pressione causata dal collasso determina un aumento della temperatura, la quale, raggiunti i 20 milioni circa di K, provoca l'inizio nel nucleo stellare della fusione dell'idrogeno e determina un arresto del collasso; in questo modo la pressione delle reazioni nucleari e la gravit\u00e0 della stella si compensano e si instaura un equilibrio tra le due forze, detto equilibrio idrostatico.\nIl collasso gravitazionale delle stelle avviene durante le loro ultime fasi di vita. Quando tutte le fonti energetiche della stella si esauriscono, il nucleo stellare subisce un collasso gravitazionale; per questo motivo la \"vita\" della stella \u00e8 considerata come uno stato di equilibrio temporaneo tra il collasso alla nascita e il collasso alla morte dell'astro. Ci\u00f2 che si forma alla morte di una stella \u00e8 definito \"stella compatta\". Esse sono:\nIl collasso verso lo stadio di nana bianca dura decine di migliaia di anni, durante i quali la stella morente espelle i suoi strati pi\u00f9 esterni divenendo una nebulosa planetaria. Modelli teorici suggeriscono inoltre che una nana bianca potrebbe collassare in una stella di neutroni sottraendo materia da una compagna in un sistema binario; nella realt\u00e0 una nana bianca che cattura materiale da una compagna andrebbe incontro ad una catastrofica fusione nucleare, fino a raggiungere il limite di Chandrasekhar e diventare una supernova di tipo I. Le stelle di neutroni sono invece formate dal collasso gravitazionale di stelle molto grandi, a seguito di supernovae di tipo II.\nLe stelle molto massicce, il cui nucleo raggiunge una massa oltre il limite di Tolman-Oppenheimer-Volkoff, non sono in grado di trovare un equilibrio dinamico, data la grandissima forza di gravit\u00e0 che in questo caso non ha forze antagoniste. Oltrepassato il punto in cui la materia \u00e8 concentrata nel cosiddetto orizzonte degli eventi, si contraggono fino a formare un buco nero, la cui gravit\u00e0 \u00e8 tale da non consentirne la fuoriuscita di luce. \u00c8 chiaro che il collasso continua fino ad un punto estremamente denso ed altamente compatto con un raggio di Schwarzschild infinitamente piccolo."}
{"id": "1420865", "revid": "105418275", "url": "https://it.wikipedia.org/wiki?curid=1420865", "title": "Model United Nations", "text": "I 'Model UN ' (Mun Conference, in italiano \"Simulazioni ONU\") sono delle conferenze per studenti in cui vengono simulate assemblee dell'ONU.\nTipicamente, nei MUN ogni partecipante assume il ruolo di delegato di un Paese membro dell'ONU o di un'organizzazione non governativa assegnata, rappresentando le posizioni del proprio Paese in un comitato od organo dell'ONU o di altre organizzazioni internazionali.\nL'obiettivo \u00e8 quello di adottare risoluzioni condivise sui \"topics\" discussi nel proprio comitato.\nTra gli scopi della partecipazione ai MUN vi sono:\nPartecipanti.\nI Model UN sono generalmente organizzati da scuole superiori, universit\u00e0 o organizzazioni. La partecipazione \u00e8 di solito riservata a ragazzi di determinate fasce d'et\u00e0. Alcune conferenze possono prevedere anche prove per la selezione dei partecipanti. La maggior parte dei MUN prevede un numero di partecipanti compreso tra 70 e 300 studenti, mentre quelle pi\u00f9 grandi possono avere migliaia di studenti.\nStoria dei MUN.\nQuesto tipo di conferenze nasce prima della fondazione dell'ONU. Gi\u00e0 negli anni '20 alcuni studenti statunitensi avevano partecipato a una simulazione della Societ\u00e0 delle Nazioni. Ad oggi il \"National Model United Nations\" di New York \u00e8 la pi\u00f9 grande simulazione diplomatica ONU al mondo.\nLingua.\nMolto spesso l'unica lingua autorizzata \u00e8 l'inglese, per permettere la partecipazione di ragazzi di nazionalit\u00e0 diverse e per favorire l'uso e la conoscenza di questa lingua. Nelle conferenze pi\u00f9 piccole invece generalmente si fa uso della lingua locale."}
{"id": "1420870", "revid": "767487", "url": "https://it.wikipedia.org/wiki?curid=1420870", "title": "Funzioni di Debye", "text": "In matematica, le funzioni di Debye sono una classe di funzioni speciali definite come\nPrendono il nome da Peter Debye, che le ha per primo introdotte (per formula_2) nel 1912 durante i suoi studi sulla capacit\u00e0 termica dei solidi."}
{"id": "1420871", "revid": "44627", "url": "https://it.wikipedia.org/wiki?curid=1420871", "title": "Funzione di Debye", "text": ""}
{"id": "1420872", "revid": "26843", "url": "https://it.wikipedia.org/wiki?curid=1420872", "title": "Model united nations", "text": ""}
{"id": "1420876", "revid": "28592", "url": "https://it.wikipedia.org/wiki?curid=1420876", "title": "Wassili Mischin", "text": ""}
{"id": "1420877", "revid": "28592", "url": "https://it.wikipedia.org/wiki?curid=1420877", "title": "Vasili Mishin", "text": ""}
{"id": "1420878", "revid": "2045021", "url": "https://it.wikipedia.org/wiki?curid=1420878", "title": "Clorato di alluminio", "text": "Il clorato di alluminio \u00e8 il sale di alluminio dell'acido clorico.\n\u00c8 fotosensibile, quindi viene conservato generalmente in recipienti di vetro ambrato.\nCome tutti i clorati, \u00e8 un forte ossidante solubile in acqua. Nell'acido cloridrico, il clorato di alluminio forma legami che permettono la creazione di O-Al-Cl."}
{"id": "1420881", "revid": "827882", "url": "https://it.wikipedia.org/wiki?curid=1420881", "title": "Live in Japan (Vader)", "text": "Live in Japan \u00e8 un album live della band death metal Vader, pubblicato il 30 novembre 1998."}
{"id": "1420882", "revid": "765341", "url": "https://it.wikipedia.org/wiki?curid=1420882", "title": "Ferrovia Lavezzola-Lugo", "text": "La ferrovia Lavezzola-Lugo \u00e8 una linea ferroviaria a scartamento ordinario di propriet\u00e0 statale, che collega Lavezzola a Lugo, entrambe in provincia di Ravenna.\n\u00c8 gestita da RFI che la qualifica come linea complementare.\nStoria.\nLa legge 29 luglio 1879, n. 5002, che determin\u00f2 i finanziamenti di una rete ferroviaria complementare nel Regno d'Italia, consider\u00f2 la strada ferrata tra Lavezzola e Lugo come diramazione della Ferrara-Ravenna-Rimini e quindi la pose all'interno della terza categoria\nLa linea fu costruita nella seconda met\u00e0 degli anni ottanta del XIX secolo e fu aperta all'esercizio in due momenti: il tronco da Lugo fino a Massalombarda fu inaugurato il 12 aprile 1888, mentre il servizio su quello fino a Lavezzola fu avviato il 10 gennaio 1889.\nSul finire degli anni ottanta, questa linea ferroviaria fu in assoluto l'ultima sulla quale circolarono i carri bagagliaio LDn.24, accoppiati alle motrici ALn.668 1900.\nCaratteristiche.\nLa linea \u00e8 una ferrovia a binario semplice e a trazione termica. Lo scartamento adottato \u00e8 quello ordinario da 1.435 mm.\nLa ferrovia \u00e8 dotata del Sistema Supporto Condotta (SSC) ed \u00e8 esercita con il sistema del Dirigente posto di comando, ruolo svolto dal Dirigente Movimento della stazione di Lugo. Gli scali di Massa Lombarda e di Conselice funzionano come posti periferici e sono dotati di apparato centrale elettrico semplificato.\nTraffico.\nIl servizio passeggeri regionale \u00e8 espletato da Trenitalia Tper lungo la direttrice Lavezzola-Lugo-Faenza che, dal 2012, viene coperta da due coppie di corse al giorno e da una corsa Lavezzola \u2013 Faenza. Il servizio \u00e8 sospeso nei giorni festivi.\nAttualmente le poche corse in servizio vengono svolte con materiale Minuetto Diesel ALn 501+Ln 220+ ALn 502 della DTR Toscana, mentre sono ormai pi\u00f9 sporadiche le presenze delle coppie di ALn 668; non vi \u00e8 pi\u00f9 presenza delle rimorchiate Ln 664 1400, ormai accantonate a Bologna. Al 2013 i collegamenti sono realizzati con 3 convogli giornalieri sulla direttrice Lavezzola-Faenza e 2 sulla Faenza Lavezzola, oltre a 5 coppie di autobus sostitutivi che compiono lo stesso tragitto. Date le possibilit\u00e0 di collegamento con le altre linee ferroviarie e le altre citt\u00e0, quali Faenza, Firenze e Ferrara, questo sotto-utilizzo della linea, ormai limitato al servizio scolastico, \u00e8 stato oggetto di critiche nel corso degli ultimi anni."}
{"id": "1420883", "revid": "88740", "url": "https://it.wikipedia.org/wiki?curid=1420883", "title": "Pas de la Casa", "text": "Pas de la Casa \u00e8 un villaggio di Andorra, nella parrocchia di Encamp, il secondo per popolazione dopo il capoluogo, sul confine nord-orientale con la Francia con 3.063 abitanti (dato 2010).\nIl villaggio deve il suo nome ad una piccola capanna che si trovava in questo luogo all'inizio del XX secolo, cos\u00ec battezzata dai coprincipi. Il luogo era precedentemente chiamato Pas del Bac o Bac de la Casa. \u00c8 l'unica parte del paese che si trova sul versante Atlantico dei Pirenei, sul fiume Ari\u00e8ge.\nLa festa principale cade il 29 giugno, giorno di san Pietro.\nEconomia.\nLe due fonti di ricchezza principali sono il commercio che genera un turismo di frontiera, soprattutto di francesi che qui possono comprare pagando poche imposte; e gli sport invernali con le piste da sci del Pas de la Casa e del vicino Grau Roig."}
{"id": "1420885", "revid": "177966", "url": "https://it.wikipedia.org/wiki?curid=1420885", "title": "Werk Kronprinz Rudolf", "text": ""}
{"id": "1420886", "revid": "177966", "url": "https://it.wikipedia.org/wiki?curid=1420886", "title": "Forte Kronprinz Rudolf", "text": ""}
{"id": "1420892", "revid": "1602064", "url": "https://it.wikipedia.org/wiki?curid=1420892", "title": "Codlea", "text": "Codlea (in ungherese \"Feketehalom\", in tedesco \"Zeiden\") \u00e8 un municipio della Romania di 24.550 abitanti, ubicato nel distretto di Bra\u0219ov, nella regione storica della Transilvania.\nStoria.\nCodlea sorge ai piedi del monte Magura Codlei (1294 m) sulle cui pendici i Cavalieri Teutonici costruirono agli inizi del XIII secolo la cosiddetta \"Fortezza Nera\" (Schwarzburg) a difesa della strada sassone che collegava \u0162ara B\u00e2rsei alla provincia di Sibiu. Dopo la cacciata dei cavalieri, la fortezza pass\u00f2 sotto la protezione del re B\u00e9la IV d'Ungheria, fino a quando non fu distrutta e mai pi\u00f9 ricostruita, forse, durante l'invasione dei Tartari nel 1345.\nL'attuale abitato di Codlea parrebbe fondato fra il XII e il XIII secolo da coloni sassoni che si sentivano protetti dalla fortezza. \nLe prime citazioni storiche risalgono al 1335 e al 1377, quando la localit\u00e0 viene citata per la prima volta come \"Cidinis\".\nNella storia della citt\u00e0 si registrano ancora attacchi dei turchi nel 1530 e 1658, due tremendi incendi nel 1628 e il 1685, la peste nel 1660, ed ancora saccheggi da parte delle truppe imperiali asburgiche nel 1690 e durante la rivolta dei villici (1703-1711) da tutti e due gli schieramenti.\nMonumenti e luoghi d'interesse.\nChiesa fortificata.\nIl principale monumento della citt\u00e0 \u00e8 la chiesa evangelica luterana, edificio originariamente romanico (XIII secolo, rimaneggiata in stile gotico nel XV secolo. Nello stesso periodo, a seguito delle scorribande turche del 1421 e del 1432, fu costruita una doppia cinta di mura alte dagli 8 ai 10 metri a formare un recinto di forma ovale con torri e fossato. Lungo le mura furono addossati magazzini e ricoveri per la popolazione che vi trovava riparo durante gli attacchi. Questi edifici conservati in parte a portico, furono demoliti ad est quando fu rinforzata e sopralzata fino a 65 m la torre di accesso per adattarla a campanile ed in parte a sud nel 1830 quando fu edificato il palazzo del comune; pochi anni dopo fu chiuso anche il fossato per realizzare la nuova scuola.Il castello fu occupato solo una volta, nel 1612 dal principe transilvano Gabriel Bathory che indusse la comunit\u00e0 a consegnarlo con l'inganno ma, quattro giorni dopo, gli abitanti riuscirono a riprenderlo. Le due torri (dei falegnami e dei tessitori) e la cinta muraria ancora esistenti sono state restaurate completamente fra il 1979 e il 1982 grazie al contributo dei 26 quartieri della citt\u00e0. \nLa chiesa, dedicata prima della Riforma ai \"santi Michele e Giorgio,\" \u00e8 una delle poche chiese della Transilvania a sala romanica. La sua parte pi\u00f9 antica \u00e8 la facciata ovest, in pietra calcarea grezza, con un alto timpano a sesto acuto, con tre feritoie. L'atrio nasconde il bellissimo e semplice portale occidentale, con tre colonne per lato e capitelli abbelliti da palmette e protome umane. Sul lato sud si apre l'antico ingresso riservato ai sacerdoti, come in molte antiche chiese romaniche di rito cattolico, e ampie finestre a bifora che illuminano l'interno. Il coro con colta a rete ed illuminato da tre trifore, fu aggiunto all'inizio del XVI secolo. L'ampio interno a sala ha un pregevole soffitto a cassettoni lavorato e dipinto; il lato nord \u00e8 occupato da una tribuna di legno a due piani riservata ai giovani uomini mentre il lato ad ovest \u00e8 chiuso dalla tribuna dell'organo del 1709. Ad est si trovano il pulpito, realizzato nel 1841, il fonte battesimale neogotico del 1904 e l'altare neogotico, donato dall'Associazione delle donne, abbellito da tra statue policrome raffiguranti \"Ges\u00f9 con una mano sul cuore\" ed ai lati \"San Pietro\" e \"San Martino\".&lt;br&gt;\nNel vecchio palazzo del Comune \u00e8 stato aperto nel 2016 il Museo della storia e Tradizioni di Coldea.&lt;br&gt;\nLa Chiesa ortodossa e il cimitero rumeno furono costruiti nel 1783 ."}
{"id": "1420893", "revid": "253269", "url": "https://it.wikipedia.org/wiki?curid=1420893", "title": "Embeth Davidtz", "text": "Biografia.\nNata nell'Indiana, figlia di Jean e John Davidtz, il padre \u00e8 stato un ingegnere chimico presso l'Universit\u00e0 Purdue, giovanissima si trasferisce in Sudafrica, paese originario del padre. Si \u00e8 diplomata alla Glen High School a Pretoria nel 1983 in seguito ha studiato recitazione presso la Rhodes University di Grahamstown. Inizia a recitare in una compagnia teatrale dove porta in scena \"Romeo e Giulietta\", successivamente si trasferisce a Los Angeles dove lavora in svariate produzioni televisive. Si fa notare nel 1992 nel film \"L'armata delle tenebre\", nel 1993 interpreta la cameriera ebrea Helen Hirsch nel capolavoro di Steven Spielberg \"Schindler's List\".\nNel 1996 interpreta la signorina Honey nel film \"Matilda 6 mitica\", diretto da Danny DeVito e nel 1999 affianca Robin Williams in \"L'uomo bicentenario\" per la regia di Chris Columbus interpretando due ruoli, Piccola Miss adulta e Portia. Negli anni successivi partecipa ai film \"Conflitto di interessi\" di Robert Altman e \"I tredici spettri\". Nel 2007 interpreta la moglie fedifraga di Anthony Hopkins in \"Il caso Thomas Crawford\" di Gregory Hoblit. Ha partecipato ad un episodio della terza e a uno della quindicesima serie di \"Grey's Anatomy\", interpretando Nancy, la sorella del Dr. Derek Shepherd. Nel 2008 partecipa alla serie televisiva della HBO \"In Treatment\"; nel 2009 ha un ruolo tra i comprimari nella serie televisiva \"Californication\".\nVita privata.\nSul set di \"Festa di luglio\" (1995) ha conosciuto l'attore Ben Chaplin con cui ha avuto una relazione. Dal 2002 \u00e8 sposata con l'avvocato Jason Sloane, da cui ha avuto due figli: Charlotte Emily (2002) e Asher (2005).\nDoppiatrici italiane.\nNelle versioni in italiano dei suoi lavori, Embeth Davidtz \u00e8 stata doppiata da:"}
{"id": "1420894", "revid": "287204", "url": "https://it.wikipedia.org/wiki?curid=1420894", "title": "Clorito", "text": "Il clorito \u00e8 lo ione di cloro con numero di ossidazione +3 di formula \nSintesi.\nSi forma dal biossido di cloro:\nReattivit\u00e0.\nI cloriti dei metalli pesanti esplodono se riscaldati o per urto meccanico.\nRiscaldando le soluzioni avviene la dismutazione:\nDisproporzionamenti pi\u00f9 veloci sono quelli fotocatalizzati, a pH=4:\na pH=8,4:\nProduzione industriale.\nL'acido cloroso HClO2 \u00e8 stabile solo a basse concentrazione, perci\u00f2 non pu\u00f2 essere concentrato. Ci\u00f2 lo rende un prodotto non commerciale. Comunque, il corrispondente sale di sodio, il clorito di sodio, \u00e8 stabile e commercialmente molto diffuso. I sali corrispondenti dei metalli pesanti (Ag+, Hg+, Tl+, Pb2+, Cu2+ e NH4+) si decompongono in maniera esplosiva quando riscaldati oppure per frizione.\nI cloriti sono prodotti derivati dai clorati. Ad esempio, il clorito di sodio \u00e8 prodotto seguendo questo schema:"}
{"id": "1420899", "revid": "125174845", "url": "https://it.wikipedia.org/wiki?curid=1420899", "title": "Radio Verona", "text": "Radio Verona \u00e8 un'emittente radiofonica privata italiana.\nStoria.\n\u00c8 un'emittente di Verona, di propriet\u00e0 del Gruppo Athesis, che \u00e8 editore anche dei canali televisivi TeleArena e Telemantova e dei quotidiani L'Arena, BresciaOggi, Il Giornale di Vicenza, nonch\u00e9 titolare della casa editrice Neri Pozza Editore e della agenzia pubblicitaria Publiadige. \nNata nel 1975, \u00e8 stata la prima emittente sorta nella provincia di Verona, ed oggi copre Verona e provincia, oltre alla zona del lago di Garda e parte della provincia di Mantova. \nLa radio \u00e8 sintonizzabile anche in Digitale terrestre sui Mux di TeleArena e Telemantova (Provincia di Verona e di Mantova (UHF 46 e 51).\nTra i programmi di punta le radiocronache degli incontri di calcio dell'Hellas Verona con Alberto Pecchio e in passato con Roberto Puliero, noto comico, attore e regista teatrale veronese.\nIl palinsesto radiofonico \u00e8 ricco di conduttori, speakers e giornalisti:Marco Filippozzi,Claudio Suppi,Nadia De Nicol\u00f2, Rudy Corrady,Matteo Sambugaro,Francesca Pellegrini,Luca Delponte, Sebastiano Festa e Alessandro De Pietro, Matteo Sandri.\nFino alla stagione 2017/18 trasmetteva anche le radiocronache del ChievoVerona (ora in esclusiva a Radio Stella FM)."}
{"id": "1420900", "revid": "122246", "url": "https://it.wikipedia.org/wiki?curid=1420900", "title": "Albo d'oro della Superlega", "text": "L'albo d'oro della Superlega elenca le squadre campioni d'Italia di pallavolo maschile dal 1946."}
{"id": "1420909", "revid": "1725819", "url": "https://it.wikipedia.org/wiki?curid=1420909", "title": "Telenuovo", "text": "Telenuovo \u00e8 un'emittente televisiva italiana a carattere regionale con studi a Verona e a Padova. Offre una produzione a carattere quasi esclusivamente giornalistico: telegiornali, politica locale, rubriche di approfondimento, economia, sport e dirette d'eventi. \nStoria.\nTelenuovo fa il suo debutto nell'etere alle 17.30 del 12 novembre 1979, fondata e diretta da Luigi Vinco e Marco Benatti. Il primo programma in onda \u00e8 il cartone \"Lupin III.\" Per alcuni anni partecipa alla syndication \u201cRete Italia\u201d, che ha come capofila Telemilano di Silvio Berlusconi, con un palinsesto costituito da film, telefilm, cartoni animati e molti programmi sportivi autoprodotti. Dal 1981 Telenuovo allarga la sua emissione a tutto il Veneto e al Trentino-Alto Adige e nel maggio 1984 fa il suo debutto l'informazione con il primo telegiornale. Da questo momento l'informazione diventa uno dei cardini della TV con talk show di politica, societ\u00e0, cronaca ed economia, approfondimenti e inchieste. Il primo telegiornale prodotto nella sede di Padova risale invece al 1994.\nSu Telenuovo nasce nel 1985 una rubrica dedicata al mondo delle discoteche che prender\u00e0 la forma di un'emittente televisiva autonoma, chiamata Match Music, attiva fino al 2018.\nNel 2007 Telenuovo inaugura il proprio portale web, attraverso il quale \u00e8 possibile usufruire del servizio on demand di tutti i telegiornali, le trasmissioni e i servizi trasmessi dall'emittente. Nel 2014 l'emittente forma il Consorzio Reti Nordest assieme a TVA Vicenza e TeleChiara, dando vita al progetto televisivo Rete Nordest.\nProgrammi.\nTelegiornali.\nL'emittente produce quotidianamente cinque telegiornali, replicati in tre edizioni ciascuno (due per il TgVeneto):\nAscolti.\nNel mese di gennaio 2016 Telenuovo \u00e8 risultata l'emittente pi\u00f9 vista del Veneto."}
{"id": "1420911", "revid": "348618", "url": "https://it.wikipedia.org/wiki?curid=1420911", "title": "Yaxeni Oriquen", "text": "Biografia.\nNata in una famiglia di otto figli (quattro maschi e quattro femmine) arriva al culturismo professionista nel 1993 partecipando in quello stesso anno al Venezuelan National, Ibero American, Southern American, Central American Championschips, arrivando in tutti questi quattro concorsi al primo posto. Il suo culmine come culturista professionista lo raggiunge nel 2005 vincendo il titolo di Ms. Olympia, massimo titolo conferito nel culturismo femminile. \u00c8 arrivata anche prima classificata nel prestigioso concorso Ms. International del 2002, 2003 e 2005.\n\u00c8 sposata con Tomas Garcia ed ha un figlio, Louis, nato nel 1990.\nOggi vive in Florida (a Miami Beach) e parla correttamente inglese.\n\u00c8 molto religiosa, e va quotidianamente in chiesa. \nHa avuto anche esperienza da modella, attrice TV e di teatro.\nDati personali.\n\u00c8 una delle culturiste pi\u00f9 grosse che sono in attivit\u00e0 i suoi dati sono:"}
{"id": "1420912", "revid": "88740", "url": "https://it.wikipedia.org/wiki?curid=1420912", "title": "Loitsche", "text": "Loitsche \u00e8 una frazione del comune tedesco di Loitsche-Heinrichsberg, nel land della Sassonia-Anhalt.\nStoria.\nFino al 31 dicembre 2009 ha costituito un comune autonomo."}
{"id": "1420919", "revid": "123123576", "url": "https://it.wikipedia.org/wiki?curid=1420919", "title": "Passo del Penice", "text": "Il passo del Penice \u00e8 un valico dell'Appennino ligure che mette in comunicazione la valle Staffora (Lombardia) con la val Trebbia (Emilia-Romagna).\nDescrizione.\nSi trova lungo la strada statale 461 del Passo del Penice, che inizia a Voghera, risale la valle Staffora e superato il comune di Varzi transita in quello di Menconico, in provincia di Pavia, per scendere dopo il passo a Bobbio in provincia di Piacenza come strada provinciale 461 R. Appena dopo il passo, verso Bobbio, si collega alla strada statale 412 della Val Tidone(Passo Penice-Castel San Giovanni-Milano), che porta in val Tidone nel comune di Romagnese, attraverso il passo delle Tre strade.\nIl passo (1.149\u00a0m) \u00e8 ai piedi del monte Penice (1.460\u00a0m), nel comune di Bobbio.\nImportante via di comunicazione nel passato quando permetteva di tenere i contatti tra il monastero di San Colombano di Bobbio e i suoi possedimenti (attraverso il vicino passo della Crocetta con la val Tidone) e le comunicazioni attraverso i feudi imperiali creati da Carlo Magno per mantenere il controllo degli accessi al mare, ha man mano perso la sua importanza politico-commerciale per conservare solo quella turistica.\nNel punto del passo, intorno a un piazzale adibito a parcheggio vi sono ristoranti, alberghi e bar, e nel circondario un discreto numero di case di villeggiatura. \nEccezionale il panorama, che domina l'alta val Tidone, le groppe collinari digradanti dell'Oltrep\u00f2, l'intera sezione lombarda della pianura padana e le Alpi Centrali; in giornate serene \u00e8 possibile persino scorgere, dietro le vette sul confine, vette dell'Oberland bernese come la caratteristica piramide sghemba del Finsteraarhorn.\nNei mesi invernali \u00e8 in funzione un impianto sciistico dotato da 2 impianti di risalita, 3 piste da discesa (2\u00a0km) e una pista da fondo di 10\u00a0km sia in diurna che in notturna, con innevamento sia naturale che artificiale.\nNel piazzale \u00e8 posta la statua di san Colombano nominato patrono e protettore dei motociclisti.\nDa qui parte la strada che porta in vetta al monte e al santuario di Santa Maria, utilizzata per la manutenzione delle numerose antenne trasmittenti e al centro trasmittente di Monte Penice."}
{"id": "1420920", "revid": "124127351", "url": "https://it.wikipedia.org/wiki?curid=1420920", "title": "Astoria", "text": ""}
{"id": "1420921", "revid": "125420349", "url": "https://it.wikipedia.org/wiki?curid=1420921", "title": "Clorato", "text": "Lo ione clorato (di formula ClO) \u00e8 uno ione del cloro con numero di ossidazione +5.\nSono detti clorati i sali dell'acido clorico, che contengono questo ione. \nStruttura.\nSi rappresenta comunemente questo ione con la struttura di Lewis (O=)2Cl\u2013O-, con 2 legami doppi (Cl=O) e un legame singolo (Cl\u2013O-), la quale farebbe prevedere due diverse distanze di legame Cl-O. Questa formula \u00e8 per\u00f2 solo una delle tre forme limite equivalenti che sono tra loro in risonanza per questo ione molecolare: questo fa s\u00ec che tutti e tre i legami Cl-O e tutti gli angoli OClO siano uguali e che la caricha negativa sia anch'essa ugualmente distribuita sui tre atomi di ossigeno. \nL'atomo di cloro, dovendo fare 3 legami sigma con gli ossigeni e avendo un doppietto solitario, ha ibridazione \"sp\"3, come avviene anche nello ione perclorato ClO, il quale ha lo stesso tipo di risonanza. Gli angoli di legame OClO (106\u00b0) sono un po' inferiori al valore teorico (angolo tetraedrico, 109,5\u00b0) perch\u00e9 il doppietto solitario, come previsto dalla teoria VSEPR, occupa pi\u00f9 spazio angolare di un doppietto di legame. La forma geometrica dello ione clorato \u00e8 quindi una priramide trigonale, con il cloro al vertice e i tre ossigeni alla base. Le lunghezze di legame (149\u00a0pm nel clorato di potassio) sono appena un po' maggiori che nello ione perclorato (144\u00a0pm). Lo ione ha 26 elettroni di valenza ed \u00e8 precisamente isoelettronico con lo ione solfito (SO32\u2013) e, come questo, ha simmetria (gruppo puntuale) \"C\"3v.\nPropriet\u00e0.\nI clorati sono potenti ossidanti, e contengono una grande quantit\u00e0 di ossigeno. Non a caso sono utilizzati in pirotecnica nella formazione di esplosivi, combinati con altre sostanze combustibili. I clorati di metalli pesanti sono particolarmente instabili, e possono decomporsi in maniera esplosiva per frizione o riscaldamento.\nNella pirotecnica moderna i clorati sono sempre meno diffusi, a favore dei perclorati, pi\u00f9 stabili e sicuri."}
{"id": "1420925", "revid": "1305772", "url": "https://it.wikipedia.org/wiki?curid=1420925", "title": "Ferrovia Trieste-Gorizia-Udine-Pordenone-Treviso-Venezia", "text": "La ferrovia Trieste-Gorizia-Udine-Pordenone-Treviso-Venezia \u00e8 una direttrice ferroviaria passeggeri di Trenitalia che utilizza le seguenti linee ferroviarie:"}
{"id": "1420929", "revid": "73843", "url": "https://it.wikipedia.org/wiki?curid=1420929", "title": "F\u0103g\u0103ra\u0219", "text": "F\u0103g\u0103ra\u0219 (in dialetto sassone \"Fugresch, Fugre\u0161\", in tedesco \"Fogarasch, Fugrasch\", in ungherese \"Fogaras\") \u00e8 un municipio nel distretto di Bra\u0219ov, Transilvania, Romania. Ha una popolazione di abitanti..\nPrima dell'unione della Transilvania con la Romania, F\u0103g\u0103ra\u0219 era il centro amministrativo del comitato di Fogaras, mentre nel periodo interbellico la citt\u00e0 fu sede del distretto di F\u0103g\u0103ra\u0219.\nGeografia fisica.\nUna tra le pi\u00f9 importanti del centro della Romania, la citt\u00e0 \u00e8 situata sul percorso della strada nazionale DN1, a da Bra\u0219ov e da Sibiu, sulle rive dell'Olt.\nDa un punto di vista geografico F\u0103g\u0103ra\u0219 \u00e8 situata in una zona chiamata terre di F\u0103g\u0103ra\u0219, una tra le pi\u00f9 antiche e importanti zone geografiche ed etno-culturali della Romania. Nel suo territorio si ritrovano diverse vestigia storiche, culturali e religiose che ne attestano l'antichit\u00e0, tra i quali: \nF\u0103g\u0103ra\u0219 pu\u00f2 essere un eccellente punto di partenza per escursioni sui monti F\u0103g\u0103ra\u0219.\nOrigini del nome.\nLa sua esistenza \u00e8 attestata dal 1291 col nome di \"Fogros\". L'etimologia di questo nome potrebbe essere magiara, dal nome proprio \"Fogor\", o pecenega, dalla combinazione \"Fagar \u0161u\", acqua del frassino. Un'altra teoria riguardo all'origine del nome la lega alla parola magiara \"fogor\", che a sua volta proviene da \"fogolymad\u00e1r\" che definisce una zona densamente popolata da pernici.\nStoria.\nLa fortezza fu costruita nel 1310 da Ladislau Apor, e intorno ad essa si \u00e8 sviluppata la localit\u00e0, che ha dato anche il nome alle Alpi Transilvaniche.\nLa cittadella di F\u0103g\u0103ra\u0219, assieme ad Amna\u0219 (Sibiu), furono date nel medioevo dai re ungheresi come feudi ai signori che si mettevano sotto la loro protezione. Tra questi vi furono Vladislav Vlaicu (1364-1377), chiamato \u00ab\"Vajvoda Transalpinus et banus Zeverino necnon dux de Fogaras\"\u00bb, e Mircea I cel B\u0103tr\u00e2n, voivoda della Valacchia, (1386-1394 e 1397-1418).\nNel tempo, la citt\u00e0 divenne un importante centro politico, soprattutto per aver ospitato la dieta della Transilvania, come residenza del principe, e per essere stata nei secoli XVI-XVII una sede giudiziaria.\nLo stile architettonico \u00e8 fortemente influenzato da quello dei coloni sassoni, combinato a partire dal XVIII secolo con il barocco austriaco.\nMonumenti e luoghi d'interesse.\nLa cittadella.\nFu costruita nel 1310 dal voivoda Laszlo Aporsui resti di una fortezza del XII secolo distrutta da un incendio. Fu trasformata in castello fortificato nella prima met\u00e0 del XVI secolo, tra il 1528 e il 1541, \u015etefan Mailat, feudatario di F\u0103g\u0103ra\u015f e voivoda della Transilvania, trasform\u00f2 il castello in una fortezza inespugnabile. La forma attuale risale alla fine del XVI secolo ad opera di Balthasar Bathort coadiuvato da architetti e maestranze italiane. Oltre ai bastioni e alle opere di difesa, tipiche delle fortezze rinascimentali italiane, furono inseriti elementi architettonici quali motivi floreali e stemmi, stucchi, logge aperte ad archi, divenendo cosi una sicura ed elegante dimora dei principi dal XVII secolo. Sotto il dominio asburgico fu nuovamente abbellita e rafforzata. Oggi, dopo i restauri seguiti all'utilizzo a carcere fra il 1948 e il 1960 la \"Cetatea F\u0103g\u0103ra\u0219ului\" ospita la biblioteca comunale e il \"Museo \u021aara F\u0103g\u0103ra\u0219ului\", dedicato alle tradizioni e all'artigianato della valle dell'Olt e ad una raccolta di reperti e documenti storici dal Paleolitico al Medioevo. La fortezza ha forma quadrilatera con alte mura, circondate da un ampio fossato, e torri angolari. All'interno vi sono alcune sale affrescate da un pittore italiano, rimasto ignoto, che vi lavor\u00f2 nel XVII secolo; abbell\u00ec le pareti con scene mitologiche e storiche di pregevole fattura. \nDi fronte alla fortezza \u00e8 posto il busto della \"signora Stanca\", realizzata nel 1938 dallo scultore Spiridon Georgescu (1887-1974).\nCattedrale Ortodossa di San Giovanni Battista.\nIniziata nel 1995 e ancora da completare, l'imponente chiesa sorge maestosa di fronte alla fortezza e domina la citt\u00e0 con la sua grande cupola dorata. Il progetto della chiesa, gemella di quella di Oradea, si deve all'architetto \u015etefan Panaitescu: ha pianta centrale e croce greca (30 x 33 metri: l'et\u00e0 in cui il Salvatore inizi\u00f2 la sua predicazione e l'et\u00e0 in cui si sacrific\u00f2 sulla Croce). L'edificio, con uno stile ispirato chiaramente alla tradizione bizantina, \u00e8 rivestito con fasce rosa e rosse e sormontato da una torre centrale con una grande cupola e da quattro piccole torri agli angoli sempre culminanti una cupola.\nChiesa di San Nicola.\nFu costruita alla fine del XVII secolo dal voivoda polacco Costantin Brancoveanu e restaurata nel 1921. La costruzione, i stile rinascimentale \"brancoveano\", ha un alto tetto spiovente ricoperto a losa e una possente torre campanaria ottagonale che, a seguito degli accordi con il Principe di Transilvania, non doveva superare l'altezza delle torri della fortezza. L'interno \u00e8 abbellito da affreschi del 1721 di stile bizantino, da un bel lampadario bronzeo, dall'iconostasi in legno di quercia scolpito e dorato e dalla sedia episcopale di Inocen\u021biu Micu-Klein risalente agli anni dal 1723 al 1737 quando la chiesa fu la cattedrale dell'arcieparchia di F\u0103g\u0103ra\u0219 e Alba Iulia. Dal 1948, quando le autorit\u00e0 la Chiesa greco-cattolica, il luogo \u00e8 stato utilizzato dalla Chiesa ortodossa rumena.\nPoco distante dalla chiesa di San Nicola si trova la casa in stile rinascimentale, costruita nel 1727, che fu la \"residenza del vescovo \" Inocen\u021biu Micu-Klein. Sono in mostra una raccolta di documenti e ricordi del religioso che ha dimorato nella casa fra il 1692 e il 1578.\nChiesa ortodossa della SS Trinit\u00e0.\nEdificio barocco costruito fra il 1783 e il 1793 in contrapposizione alla costruzione della chiesa di San Nicola. Ha un alto tetto spiovente ed una massiccia torre campanaria del 1791 (restaurata nel 1896). L'interno \u00e8 interamente affrescato con pitture del XVIII secolo e conserva una preziosa iconostasi di legno intagliato risalente al 1797.\nBiserica Reformata.\nChiesa Calvinista costruita fra il 1712 e il 1715 con il patrocinio del conte Joseph Teleki e sua moglie Arva Bethem Kata dopo che una chiesa pi\u00f9 antica, situata centro della citt\u00e0, era stata distrutta.\nChiesa Evangelica.\nFu costruita nel 1843, sul sito della vecchia chiesa, dal pastore luterano Andreas Wellmann, e dal capitano del distretto di F\u0103g\u0103ra\u0219, Carl von Brukenthal. Si tratta di un grande aula con un campanile all'estremit\u00e0 settentrionale e senza abside, con influenze neoclassiche. Dalla chiesa vecchia sono stati trasferiti l'altare, il pulpito, la vasca battesimale, una statua lignea policroma dell'apostolo Paolo e tre lapidi (conservate nel vestibolo della chiesa), oltre a due palchi del XVIII secolo.\nConvento Francescano.\nIl monastero francescano e la chiesa cattolica romana del XV secolo, furono distrutti durante la rivolta protestante. Nel 1736, i cattolici di F\u0103g\u0103ra\u0219 ricevettero l'approvazione per la costruzione di nuova chiesa e monastero che inizi\u00f2 il 22 aprile dell'anno seguente. La costruzione della chiesa fu completata nel 1742 e il piano terra del monastero dieci anni dopo ma, poco dopo la fine dei lavori, il 31 maggio 1760, un terribile incendio bruci\u00f2 quasi tutta la citt\u00e0 e anche il tetto della chiesa francescana. Il tempio, dedicato alla \"SS Trinit\u00e0\", fu ricostruito in stile rococ\u00f2 l'anno successivo e consacrata nel 1782. Anche il monastero a due piani fu ultimato alla fine del XVIII secolo e nel cortile interno furono realizzate due meridiane che indicano le ore dalle 8 alle 15. Dal 1747 accanto al monastero esisteva anche una scuola.\nSociet\u00e0.\nEvoluzione demografica.\nSecondo i dati del censimento del 1930, la popolazione della cittadina era di 11.841 abitanti, tra i quali 7.094 romeni (54,2%), 4.246 magiari (26,7%), 969 tedeschi (12,4%), 388 ebrei (4,9%), etc.\nDal punto di vista religioso nel 1930 la popolazione era formata da ortodossi (34,9%), greco-cattolici (19,7%), riformati (14,4%), romano-cattolici (13,5%), 779 luterani (9,9%), 180 unitariani (2,3%), etc."}
{"id": "1420931", "revid": "287204", "url": "https://it.wikipedia.org/wiki?curid=1420931", "title": "Fagaras", "text": ""}
{"id": "1420939", "revid": "287204", "url": "https://it.wikipedia.org/wiki?curid=1420939", "title": "T\u00f5rva", "text": "T\u00f5rva \u00e8 una citt\u00e0 (in estone \"linn\") dell'Estonia meridionale, nella contea di Valgamaa."}
{"id": "1420941", "revid": "486946", "url": "https://it.wikipedia.org/wiki?curid=1420941", "title": "PES 7", "text": ""}
{"id": "1420942", "revid": "124572709", "url": "https://it.wikipedia.org/wiki?curid=1420942", "title": "Diageo", "text": "Diageo plc \u00e8 una multinazionale inglese operante nel settore delle bevande alcoliche e fa parte delle 100 aziende con la maggior capitalizzazione nella borsa di Londra.. Il gruppo \u00e8 nato nel 1997 dalla fusione di due compagnie: la britannica GrandMet e l'irlandese Guinness Plc.\nStoria.\nIl gruppo fu fondato a seguito della volont\u00e0 da parte del management delle due compagnie di unire i loro business in un'unica grande conglomerata che sarebbe divenuta la prima compagnia a livello mondiale per quote di mercato nel settore delle bevande alcoliche. Grand Metropolitan era stata a sua volta creata nel 1962 come Grand Metropolitan Hotels Ltd., in quanto aveva originariamente cominciato ad operare nel 1934 come catena alberghiera; dopo l'acquisizione del produttore di bevande alcoliche e vinicole International Distillers &amp; Vintners nel 1973 mut\u00f2 ragione sociale e concentr\u00f2 il suo business nel settore delle attivit\u00e0 rilevate.\nNel corso degli anni aveva rilevato aziende storiche del settore bevande alcoliche italiano, quali Cinzano nel 1992(dopo essere gi\u00e0 entrata nel 25% del capitale della societ\u00e0 italiana nel 1985) e Buton (azienda produttrice del brandy \"Vecchia Romagna\") nel 1993. Aveva inoltre rilevato compagnie fuori dal suo perimetro industriale, come il produttore di tabacco americano Liggett Group Inc. (proprietario del brand di sigarette \"Liggett &amp; Myers\") nel 1980, e nel 1988 il gruppo alimentare americano Pillsbury Co., all'epoca proprietaria del brand di gelati H\u00e4agen-Dazs e della catena di fast food Burger King.\nDopo la dismissione negli anni novanta delle sue attivit\u00e0 nel settore dei pub, il gruppo decise di stringere l'accordo di fusione con Guinness plc., societ\u00e0 anglosassone (fondata in Irlanda da Arthur Guinness come \"St. James's Gate Brewery\" nel 1759 e poi trasferitasi in Inghilterra nel 1932 a seguito di un decreto governativo sul controllo delle aziende private) proprietaria dell'omonimo marchio leader mondiale della birra; nel 1997 i chairmen delle due compagnie si accordarono per generare la compagnia, la cui prima denominazione pensata fu GMG Brands.\nLa creazione della nuova entit\u00e0 fu per\u00f2 osteggiata dalla LVMH Moet Hennessy Louis Vuitton SE di Bernard Arnault, azionista di minoranza col 14,2% della Guinness (che a sua volta possedeva il 34% di Mo\u00ebt Hennessy, la divisione champagne e cognac di LVMH), in quanto la partecipazione di LVMH nella nuova compagnia sarebbe stata ridotta al 7%, proponendo un piano alternativo di fusione nel quale sarebbero state coinvolte anche le attivit\u00e0 nel settore del suo gruppo. La proposta fu per\u00f2 respinta dagli azionisti e LVMH si accontent\u00f2 di una partecipazione del 10,89% pi\u00f9 un posto nel consiglio d'amministrazione nella neocostituita Diageo. Successivamente, alla fine del 1998, Arnault decise di dimettersi dal cda della societ\u00e0 e di cedere la sua partecipazione.\nNel 1999 Diageo cede il brand Cinzano (insieme al marchio greco \"Ouzo 12\" e marche minori del settore alcolici nel mercato brasiliano) al Gruppo Campari; inoltre sul mercato italiano cede anche la Buton ed il marchio di brandy Vecchio Romagna alla Montenegro s.r.l. (entrambi i marchi italiani prima della fusione dei gruppi in Diageo erano stati rilevati da Grand Metropolitan), societ\u00e0 produttrice dell'omonimo amaro. Nel 2000 viene venduta attraverso uno scambio azionario la Pillsbury Company (anch'essa societ\u00e0 precedentemente di propriet\u00e0 di Grand Met) con i relativi marchi H\u00e4agen-Dazs, G\u00e9ant Vert e Old El Paso alla General Mills: contestualmente Diageo rileva il 33% del gruppo alimentare statunitense. nel 2002 la catena di fast food Burger King viene ceduta un consorzio di private equity guidato da Texas Pacific Group, per un valore di 1,5 miliardi di dollari. Nel 2007 Diageo rileva il 43% del capitale di Sichuan Chengdu Quanxing Group of China, societ\u00e0 cinese produttrice del \"baijiu\" (una bevanda alcolica locale tradizionale) attraverso il brand \"ShuiJingFang\"; nel 2012 la multinazionale inglese salir\u00e0 poi al 53% delle quote della societ\u00e0, la quale viene interamente rilevata l'anno successivo.\nNel 2011 Diageo continua la sua politica di acquisizioni di societ\u00e0 produttrici di realt\u00e0 locali rilevando la Mey Icki, principale produttrice di bevande alcoliche in Turchia, per \u00a31.3 miliardi, e leader di mercato nel Paese nella produzione del \"raki\", l'alcolico tradizionale turco, insieme ad altri marchi di alcolici tra cui \"Yeni\". Nel 2012 Diageo entra nel 27% del capitale della societ\u00e0 produttrice di alcolici indiana United Spirits, proprietaria di brand leader di mercato come whisky \"McDowell\" e \"Bagpiper\"; nel 2014 salir\u00e0 poi al 55%, acquisendone il controllo. Sempre nel 2014, il gruppo inglese rileva il 50% che ancora non possedeva della propriet\u00e0 di \"Don Julio\", brand messicano produttore di una vasta gamma di tequila, dalla Tequila Cuervo La Rojena (produttore del \"Jose Cuervo\", la marca di tequila pi\u00f9 venduta al mondo); in cambio Diageo, oltre al pagamento di 408 milioni di dollari per la transazione, cede al gruppo del Messico la propriet\u00e0 del suo marchio di whisky irlandese \"Bushmills\". Il prodotto viene incluso da Diageo nella sua lista di \"Reserve Brands\", una collezione di distillati ultra-premium posseduta dal gruppo.\nNel 2015 Diageo decide di dismettere gran parte del suo business nel settore dei vini, cedendo negli Stati Uniti e Regno Unito le attivit\u00e0 controllate attraverso la divisione Chateau &amp; Estate (comprendente i marchi \"Beaulieu\", \"Sterling\", \"Provenance\", \"Rosenblum\", \"Acacia\", \"Hewitt\" e \"Blossom Hill\") alla societ\u00e0 americana Treasure Wine Estates, ad eccezione dei brand britannici \"Justerine &amp; Brooks\" e \"Chalone Vineyard\"; i marchi posseduti sul mercato argentino \"Navarro Correas\" e \"San Telmo\" vengono invece ceduti al Grupo Penaflor. Alla fine dello stesso anno, Diageo riprende la sua politica di interessi in realt\u00e0 locali, investendo tramite la sua divisione Distill Ventures 10 milioni di \u00a3 nel capitale della societ\u00e0 privata danese Stauning Whisky, produttrice dell'omonimo whisky \"Stauning\".\nNel 2016 il brand di cognac \"Grand Marnier\", di cui Diageo aveva i diritti di commercializzazione e distribuzione in 61 Paesi dal 2009, viene ceduto a Campari. Nel 2017 viene rilevata per 1 miliardo di dollari la propriet\u00e0 del brand di tequila di fascia alta \"Casamigos\", fondato quattro anni prima da George Clooney e altri due soci, rafforzando la presenza del gruppo nel dove era gi\u00e0 presente con i marchi \"Don Julio\", \"DeLe\u00f3n\" e \"Peligroso\". Nel 2018 vengono ceduti per 550 milioni di dollari alla societ\u00e0 americana Sazerac Company i marchi \"Seagram\u2019s VO\", \"Seagram\u2019s 83\", \"Seagram\u2019s Five Star\", \"Myers\u2019s\", \"Parrot Bay\", \"Romana Sambuca\",\" Popov\", \"Yukon Jack\", \"Goldschlager\", \"Stirrings\", \"The Club\", \"Scoresby\", \"Black Haus\", \"Peligroso\", \"Relska\", \"Grind\", \"Piehole\", \"Booth\u2019s\" e \"John Begg\", in quanto non pi\u00f9 ritenuti strategici dal gruppo inglese. Nell'agosto 2019, Diageo opera una diversificazione dal business di gestione di marchi di bevande esclusivamente alcoliche, rilevando da Bed Branson la maggioranza di Seedlip Limited, societ\u00e0 privata britannica produttrice del brand di liquori analcolici \"Seedlip\", di cui aveva gi\u00e0 rilevato il 20% nel 2016 tramite la sua divisione Distilles Ventures.\nSituazione attuale.\nIl gruppo produce principalmente distillati (Vodka, Whisky, Gin, Rum, ecc.), ma anche birra (Guinness, Kilkenny) e vino (principalmente per i mercati nord-americano e nord-europeo). Nel 2018, secondo la classifica della categoria stilata da Drinks International (una testata britannica reputata come miglior punto di riferimento per esperti e addetti ai lavori nel settore distillati, vini e birre, basata sui volumi di vendita e la tendenza verso i prodotti della categoria), la divisione premium \"Diageo Reserve\" \u00e8 risultata la preferita sui mercato americano di whiskey e vodka con i brand \"Ketel One\" (storico prodotto di origine olandese) e \"Bulleit\"; inoltre il brand \"Tanqueray\" risulta il migliore nel settore dei gin, ed la tequila \"Don Julio\" si conferma per il terzo anno consecutivo la pi\u00f9 venduta sul mercato; infine secondo la classifica, il brand di rum guatemalteico \"Zacapa\" si piazza al quarto posto per le vendite e al terzo per popolarit\u00e0.\nNel 2019 Diageo ha riportato ricavi per 12,9 miliardi di sterline (pari a circa 15 miliardi di \u20ac) e generato utili per 4 miliardi di sterline (4,65 miliardi di \u20ac); il numero dei dipendenti impiegati \u00e8 pari a 28.150 unit\u00e0. Nel febbraio 2020 la multinazionale britannica \u00e8 stata sanzionata per 5 milioni di dollari dalla Security Exchange per aver spinto distributori sul mercato nordamericano a rifornirsi dei suoi prodotti con lo scopo di migliorare le proprie performance finanziarie nel periodo 2014-2015.\nCuriosit\u00e0.\nLa denominazione Diageo (pronuncia in inglese: \"diag\u00eco\") \u00e8 una crasi tra il termine latino dies (\"giorno\") ed il termine greco geo (\"terra\").\nAzionariato.\nAl 03/2020: Diageo Plc (UK)"}
{"id": "1420946", "revid": "11995564", "url": "https://it.wikipedia.org/wiki?curid=1420946", "title": "PES 5", "text": ""}
{"id": "1420950", "revid": "79968", "url": "https://it.wikipedia.org/wiki?curid=1420950", "title": "Scuola superiore dell'Universit\u00e0 di Udine", "text": ""}
{"id": "1420952", "revid": "72396", "url": "https://it.wikipedia.org/wiki?curid=1420952", "title": "Renato Prada Oropeza", "text": "Dal 1976 alla morte ha vissuto in Messico, a Xalapa.\nBiografia.\nVincitore del Premio Internazionale \"Casa de las Am\u00e9ricas\" (Cuba, 1969) e del Premio \"Erich Guttentag\" (Bolivia).\nNoto in Italia per la sua opera \"\u00abI fondatori dell'alba\u00bb\", ambientato nella Bolivia degli anni sessanta. Il libro \u00e8 ispirato dagli ultimi giorni di vita di Che Guevara, visto pi\u00f9 come sognatore di un mondo nuovo piuttosto che esperto guerrigliero.\nIn occasione della pubblicazione in italiano l'autore ha compiuto un tour in Italia per presentare il libro e raccontare dei quarant'anni della Bolivia, dal Che Guevara al 2007."}
{"id": "1420953", "revid": "1442080", "url": "https://it.wikipedia.org/wiki?curid=1420953", "title": "Piter de Vries", "text": "Piter de Vries \u00e8 un personaggio immaginario presente nel romanzo di fantascienza \"Dune\" di Frank Herbert e ripreso ne \"Il preludio a Dune\". Nel film \"Dune\" del 1984 \u00e8 stato interpretato da Brad Dourif. \u00c8 un Mentat distorto al servizio dei malvagi Harkonnen.\nDescrizione.\nPiter de Vries \u00e8 un ghola creato dal Bene Tleilax dalle cellule di un Mentat defunto, e cresciuto in una vasca di carne Tleilaxu.\nEducato come Mentat distorto, viene venduto alla Casa Harkonnen, servendo prima il barone Abulurd, e poi il fratellastro maggiore, Vladimir, con il quale intrattiene rapporti assai difficili e quasi mortali.\nDe Vries si rivela un individuo scaltro, crudele, freddo ed egocentrico. In molte occasioni si diverte a suscitare le ire del barone, e, proprio come lui, ha scarsa stima e considerazione per Glossu Rabban, il nipote di Vladimir e per anni erede designato della Casa Harkonnen.\nPartecipa alla progettazione del complotto per abbattere la Casa Atreides di Caladan, riducendone il prestigio nel Landsraad. In tale cospirazione \u00e8 coinvolto perfino l'imperatore Shaddam IV di Casa Corrino.\nAppena terminata la presa del potere su Arrakis, condotta tramite le armate Sardaukar dell'imperatore con le uniformi degli Harkonnen, il Mentat viene ucciso dal duca Leto Atreides, preso in ostaggio, il quale, narcotizzato, rompe un finto dente e gli soffia in faccia del gas velenoso, scambiandolo per il barone Harkonnen.\nViene sostituito da Thufir Hawat, il Mentat degli Atreides, il quale trama segretamente per vendicare il duca Leto uccidendo il barone."}
{"id": "1420959", "revid": "767487", "url": "https://it.wikipedia.org/wiki?curid=1420959", "title": "Helme (Estonia)", "text": "Helme \u00e8 un comune rurale dell'Estonia meridionale, nella contea di Valgamaa. Il comune (in estone \"vald\") amministra il contado della citt\u00e0 (in estone \"linn\") di T\u00f5rva, costituita comune a s\u00e9; capoluogo del comune rurale \u00e8 comunque la citt\u00e0 di T\u00f5rva.\nLocalit\u00e0.\nIl comune comprende un borgo (in estone \"alevik\"), Helme, e 14 localit\u00e0 (in estone \"k\u00fcla\"):\nAla, Holdre, J\u00f5geveste, K\u00e4hu, Kalme, Karjatnurme, Kirikuk\u00fcla, Koork\u00fcla, Linna, M\u00f6ldre, Patk\u00fcla, Pilpa, Roobe e Taagepera."}
{"id": "1420966", "revid": "1869172", "url": "https://it.wikipedia.org/wiki?curid=1420966", "title": "S\u0103cele (Bra\u0219ov)", "text": "S\u0103cele (in ungherese \"Szecselev\u00e1ros\" o \"N\u00e9gyfalu\", in tedesco \"Siebend\u00f6rfer\" o \"Fugrasch\") \u00e8 un municipio della Romania di 31.796 abitanti, ubicato nel distretto di Bra\u0219ov, nella regione storica della Transilvania.\nLa citt\u00e0 si stende attualmente su un'area in passato occupata da diversi villaggi che ne costituiscono i quartieri.\nAll'inizio dell'XI secolo la zona venne occupata dal Regno d'Ungheria e nella seconda met\u00e0 del secolo vengono menzionati \"septem villae valacheles\" (sette villaggi dei Valacchi); la zona appare per la prima volta in un atto emesso il 16 maggio 1366 dal Re Luigi I d'Ungheria, in cui questi offre la zona compresa tra i fiumi Timi\u0219 e Tarlung ad un suo fedele amico, il Conte Stanislav. Il nome \"S\u0103cele\" appare invece per la prima volta in una lettera del Principe Vlad IV C\u0103lug\u0103rul al magistrato di Bra\u0219ov."}
{"id": "1420969", "revid": "73537", "url": "https://it.wikipedia.org/wiki?curid=1420969", "title": "Naupactus", "text": ""}
{"id": "1420971", "revid": "120206039", "url": "https://it.wikipedia.org/wiki?curid=1420971", "title": "Danielle Moonstar", "text": "Danielle Moonstar, conosciuta anche come Psyche e successivamente come Mirage, \u00e8 un personaggio dei fumetti creato dallo scrittore Chris Claremont (testi) e Bob McLeod (disegni), pubblicato dalla Marvel Comics. La sua prima apparizione \u00e8 in \"Marvel Graphic Novel\" n. 4: \"The New Mutants\" (1982).\n\u00c8 una supereroina mutante, che ha iniziato la sua carriera nei Nuovi Mutanti, per poi diventare una degli X-Men.\nBiografia del personaggio.\nDanielle \u00e8 una nativa americana (precisamente, una Cheyenne) ed \u00e8 nata a Boulder, in Colorado. Tra tutti i mutanti nativi americani ha pi\u00f9 di altri conservato il rapporto con la sua cultura di origine.\nCome tutti i mutanti i suoi poteri si mostrarono durante la pubert\u00e0 e una delle prime manifestazioni dei suoi poteri fu una visione dei suoi genitori morti uccisi da un orso demoniaco. Poco dopo i suoi genitori, terrorizzati, la cacciarono e lei and\u00f2 a vivere con suo nonno, Aquila Nera. Il nonno la sped\u00ec poi alla \"Xavier School\" affinch\u00e9 imparasse a controllare i suoi poteri.\nDecimation.\nDopo Decimation Danielle perse i suoi poteri, tuttavia \u00e8 stata assunta da Hank Pym e Tony Stark come psicologa nel progetto \"L'Iniziativa\": viene infatti incaricata di assistere un giovane mutante chiamato Trauma (Terence Ward) a controllare il suo potere di trasformarsi nella pi\u00f9 grande paura di chi gli sta vicino.\nSuccessivamente si riunisce agli X-Men a San Francisco, dove diventa istruttrice dei Giovani X-Men assieme a Sunspot.\nPoteri.\nInizialmente i poteri di Moonstar consistevano nella capacit\u00e0 di materializzare psionicamente le pi\u00f9 grandi paure di chi le stava vicino. Danielle per\u00f2 non era in grado di controllare questa abilit\u00e0, perci\u00f2 la cosa le cre\u00f2 non pochi problemi. Successivamente impar\u00f2 a gestire meglio i propri poteri e scopr\u00ec di avere anche altre capacit\u00e0 di natura psionica, tra queste una forma di telepatia, che le permetteva di comunicare mentalmente con gli animali di tipo superiore (mammiferi ed uccelli), questa abilit\u00e0 si rivel\u00f2 molto utile per comunicare con la sua amica Wolfsbane, nei momenti in cui quest'ultima era trasformata nella sua forma animalesca; in seguito Moonstar mostr\u00f2 la capacit\u00e0 di creare armi tangibili costituite di energia psionica, anche se al prezzo di grande sforzo e dispendio di energie. Tali armi (ad esempio frecce o pugnali) quando colpiscono un avversario gli fanno percepire un dolore reale di tipo psichico, pur non avendo conseguenze sul piano fisico. Per un certo periodo di tempo Moonstar venne trasformata in una Valchiria del reame divino di Asgard.\nAltri media.\nCinema.\nMirage \u00e8 una dei cinque protagonisti del film \"The New Mutants\" (2020), ed interpretata dall'attrice Blu Hunt.\nTelevisione.\nDanielle Moonstar \u00e8 apparsa nella serie animata \"\" come una dei membri della squadra, i Nuovi Mutanti."}
{"id": "1420972", "revid": "1444886", "url": "https://it.wikipedia.org/wiki?curid=1420972", "title": "Perclorato", "text": "Lo ione perclorato, di formula chimica ClO, \u00e8 l'anione del cloro con stato di ossidazione +7. Lo ione pi\u00f9 ricco di ossigeno tra tutti gli ioni del cloro.\nL'acido corrispondente \u00e8 l'acido perclorico (HClO4), che con basi metalliche forma i sali perclorati.\nUtilizzi.\nI perclorati sono stati utilizzati in medicina per 50 anni contro i disordini della ghiandola tiroidea.Sono impiegati quasi esclusivamente in pirotecnica, nei propellenti per missili e nella capocchia dei fiammiferi, essendo dei forti ossidanti. In particolare il perclorato di potassio, il perclorato di sodio e il perclorato di ammonio possono essere utilizzati come comburenti nelle miscele propellenti od esplosive, ed il terzo, cos\u00ec come il perclorato di magnesio, come reagenti di laboratorio.\nIl perclorato di litio, invece, \u00e8 utilizzato nei generatori di ossigeno, avendo un titolo in ossigeno quasi del 60% in peso.\nTossicit\u00e0.\nLo ione perclorato ha elevata tossicit\u00e0 in quanto impedisce l'assorbimento dello iodio nel corpo umano. Viene assorbito inalterato dai vegetali che quindi lo possono introdurre nella catena alimentare.\n\u00c8 conosciuto come fattore di disturbo del sistema endocrino, in grado di bloccare il recettore dello iodio nella tiroide causando cos\u00ec ipotiroidismo e disfunzioni neurologiche. Uno studio recente ha scoperto che un ceppo batterico conosciuto come Bifidobacterium Bifidum \u00e8 in grado di degradare il perclorato, attraverso la via della perclorato reduttasi .\nCaratteristiche e produzione.\nI perclorati vengono preparati dal perclorato di sodio, che si ottiene per via elettrolitica. I procedimenti per la preparazione sono svariati; si pu\u00f2 partire da soluzioni di cloruro di sodio convertendolo direttamente in perclorato, oppure, per risparmiare energia elettrica, si fa avvenire la reazione in due stadi:\nsi prepara dapprima il clorato di sodio, ed in un secondo momento lo si converte in perclorato di sodio. Il pH varia a seconda dei reagenti che si aggiungono per favorire la reazione elettrochimica, mentre la tensione elettrica dipende dal tipo di elettrodi utilizzati. Per piccole produzioni i migliori sono quelli al titanio, con l'anodo rivestito di platino.\nSoluzioni di idrossido di potassio sono utilizzate per l'analisi quantitativa dei perclorati, grazie alla propriet\u00e0 del perclorato di potassio di essere insolubile, precipitando quindi dalla soluzione.\nAl contrario di quest'ultimo, la maggior parte dei perclorati \u00e8 solubile in acqua."}
{"id": "1420973", "revid": "768068", "url": "https://it.wikipedia.org/wiki?curid=1420973", "title": "T\u0101\u02be marb\u016b\u1e6da", "text": "La t\u0101\u02be marb\u016b\u1e6da ( , in italiano: \"t\u0101\u2019 legata\") \u00e8 una variante della lettera dell'alfabeto arabo \"t\u0101\u02be\", utilizzata unicamente alla fine di una parola. Si dice \"legata\" perch\u00e9, rispetto alla forma normale della t\u0101\u2019 (\u062a), sembra che le due estremit\u00e0 siano state legate (\u0629). \nLa \"t\u0101\u02be\" normale, per distinguerla dalla \"t\u0101\u02be marb\u016b\u1e6da\", \u00e8 spesso chiamata \"t\u0101\u02be maft\u016b\u1e25a\" (in italiano: \"t\u0101\u02be aperta\").\nFonetica.\nFoneticamente corrisponde a quando la parola \u00e8 nello stato costrutto. Prima di una pausa non assume alcun suono in arabo moderno standard, e poich\u00e9 \u00e8 sempre preceduta da una fat\u1e25a, l'ultimo fono che sar\u00e0 pronunciato in tali casi sar\u00e0 sempre una \"a\".\nScrittura e traslitterazione.\nLa \"t\u0101\u02be marb\u016b\u1e6da\" \u00e8 graficamente molto simile a due lettere: (\ufe95) e h\u0101\u02be ().\nLa \"t\u0101\u02be marb\u016b\u1e6da\" viene scritta in varie forme in funzione della sua posizione all'interno della parola, ma essendo utilizzata esclusivamente alla fine di una parola essa presenta solo le forme isolata e finale:\nNella traslitterazione dall'arabo \u00e8 comunemente associata a \"h\" o \"t\" oppure, essendo muta, non viene trascritta affatto. A volte, pi\u00f9 raramente, viene utilizzata la forma \u1e97, per distinguerla dalla lettera t\u0101\u2019, traslitterata con una semplice \"t\".\nSintassi.\nLa \"t\u0101\u02be marb\u016b\u1e6da\" \u00e8 utilizzata per indicare che il nome, l'aggettivo o il sostantivo \u00e8 riferito al genere femminile.\nAd esempio:\nVi sono comunque delle eccezioni. Per esempio:\nQuando ad una parola terminante con la \"t\u0101\u02be marb\u016b\u1e6da\" si aggiunge un suffisso quest'ultima si \"slega\" e diventa una \"t\u0101\u02be\" normale."}
{"id": "1420974", "revid": "767487", "url": "https://it.wikipedia.org/wiki?curid=1420974", "title": "\u00c9merson Le\u00e3o", "text": "\u00c8 considerato uno dei migliori interpreti del ruolo di portiere di tutti i tempi.\nCarriera.\nCalciatore.\nA livello di club, in patria ha vinto per 3 volte il campionato brasiliano, per 4 volte il campionato paulista e per una volta il campionato ga\u00facho. Ha vestito, tra le altre, maglie di prestigiosi club quali , , e , per poi chiudere la carriera nelle file dello .\nHa difeso i pali della nazionale verdeoro negli anni settanta, vincendo il campionato del mondo del 1970 (all'et\u00e0 di 21 anni, come riserva) e partecipando da titolare a quelli del 1974 (quarto posto), 1978 (terzo posto) e da riserva a quelli del 1986 (eliminato ai quarti). Non fu convocato per l'edizione del 1982 per dissensi con l'allenatore Tel\u00ea Santana. Al mondiale del 1978 fu il primo portiere a indossare la fascia di capitano della nazionale brasiliana. In nazionale conta 80 presenze.\nAllenatore.\nSvestiti i panni di calciatore nel 1987, ha intrapreso subito la carriera di allenatore, guidando nello stesso anno lo Sport Recife alla vittoria del titolo nazionale. Ha allenato numerosi club brasiliani e giapponesi, con una parentesi di un anno (2008-2009) all', compagine qatariota. Ha ricoperto l'incarico di CT della nazionale brasiliana dal 19 ottobre 2000 al 9 giugno 2001: in 11 partite colse 2 vittorie e 4 pareggi e sub\u00ec 3 sconfitte. L'apice della sua carriera di allenatore risale al biennio 2002-2004, quando con il vinse il campionato brasiliano del 2002, fu finalista perdente di Coppa Libertadores nel 2003 e si classific\u00f2 secondo in campionato nel 2003."}
{"id": "1420975", "revid": "123144928", "url": "https://it.wikipedia.org/wiki?curid=1420975", "title": "Parco del Monte Cucco", "text": "Il parco del Monte Cucco \u00e8 un'area naturale protetta della regione Umbria che ingloba i territori adiacenti al monte Cucco \u00e8 stata istituita nel 1995.\nTerritorio.\nLa superficie del parco si estende per circa 105 km\u00b2, ed \u00e8 compresa nel territorio di 4 comuni, tutti dislocati in Umbria:\nComune di Scheggia e Pascelupo: il comune pi\u00f9 esteso del Parco, si sviluppa a nord di esso nella parte pi\u00f9 impervia e selvaggia, arrivando a includere una parte del Monte Catria.\nComune di Costacciaro: comune centrale del Parco, nella sua superficie si trova il massiccio principale del Monte Cucco, l'altopiano di Pian delle Macinare, la Grotta di Monte Cucco e la Gola di Rio Freddo.\nComune di Sigillo: comune pi\u00f9 popoloso, nella sua superficie si trovano le aree di decollo e atterraggio di volo libero; \u00e8 inoltre localizzato il paese di Val di Ranco, piccola localit\u00e0 turistica situata a 1.000 m di quota.\nComune di Fossato di Vico: comune con la superficie pi\u00f9 piccola, che comprende la basse e assolate montagne a sud del parco, ricche di boschi e pascoli.\nLe montagne.\nIl Monte Cucco 1.566 m s.l.m. \u00e8 la montagna pi\u00f9 alta e pi\u00f9 estesa del parco; a seguire in ordine di altezza, tutte le cime superiori ai mille metri di quota: \nBalze degli Spicchi 1.520 m, monte Le Gronde 1.373 m, monte Motette 1.331 m, Colle D'Orlando 1.292 m, punta Sasso Pecoraro 1.262 m, monte Culumeo 1.261 m, Colle Lo Scoglio 1.243 m, monte Cielo 1.228 m, Montarone 1.208 m, monte Lo Spicchio 1.200 m, Corno del Catria 1.185 m, monte Testagrossa 1.175 m, monte Ranco Giovannello 1.158 m, monte Le Costarelle 1.153 m, cima Filetta 1.120 m, monte Foria 1.115 m, monte Aguzzo 1.110 m, monte Orneti 1.104 m, monte Forcello 1.087 m, monte Le Cese 1.025 m e monte Nofegge 1.015 m.\nFiumi e torrenti.\nIl territorio del parco \u00e8 percorso da due fiumi principali: \nil fiume Chiascio, il quale nasce con una delle due sorgenti nel parco, e scorre lungo il confine ovest dello stesso.\nIl fiume Sentino, che taglia trasversalmente il settore nord del parco da ovest a est separando il monte Cucco dal monte Catria.\nDecine sono i torrenti che scorrono nel parco, il pi\u00f9 importante \u00e8 il Rio Freddo che scendendo lungo la parete nord/est della montagna, genera l'imponente Forra di Rio Freddo.\nFlora.\nIl Parco del Monte Cucco \u00e8 un ambiente estremamente vario: da enormi boschi di Faggi a estese praterie.\nLe piante pi\u00f9 comuni e diffuse sono: faggio, sorbo montano, frassino e, a quote pi\u00f9 basse, quercia e acero.\nTutta la superficie \u00e8 un'area floristica protetta, nella quale sono presenti migliaia di specie di fiori e orchidee.\nFauna.\nIl predatore dominante \u00e8 il lupo appenninico, presente in qualche decina di esemplari localizzati principalmente nella zona nord del parco.\nL'animale dominante come numero \u00e8 il cinghiale: animale non endemico, che ha infestato la zona a partire dagli anni '90, \u00e8 presente in diverse migliaia di esemplari su tutta la superficie del parco.\nRaramente vengono avvistate aquile (ma non \u00e8 proprio raro avvistare falchi) i punti di nidificazione si trovano all'estremo nord del parco, sulle pareti del Corno del Catria.\nUn altro animale presente ma estremamente raro da avvistare \u00e8 il gatto selvatico.\nMa \u00e8 possibile avvistare anche volpi e istrici oltre vari tipi di vipere\nAttrazioni del parco.\nTutta l'area del parco \u00e8 un'enorme attrazione naturale che spazia da boschi, praterie, grotte, antri, dirupi, gole e borghi storici a fondovalle. \nL'attrazione principale del parco \u00e8 la Grotta di Monte Cucco, una delle grotte pi\u00f9 estese d'Italia: meta di speleologi e ricercatori, nella quale \u00e8 stata realizzata una parte attrezzata con luci, scale e passerelle, visitabile a livello turistico accompagnati da guide specializzate. \nDi grande fascino \u00e8 anche la Grotta di Santa Agnese, un antro di ragguardevoli dimensioni facilmente raggiungibile a piedi, in cui si fondono storia e leggenda. \nL'altopiano di Pian delle Macinare rappresenta uno snodo principale di sentieri da escursionismo che si sviluppano per circa 100 km in tutto il parco.\nL'area sopra il paese di Sigillo \u00e8 una zona di volo libero, che offre condizioni uniche e particolari, in estate non \u00e8 raro vedere il cielo pieno di deltaplani. Inoltre vengono spesso svolti campionati internazionali con piloti provenienti da tutto il mondo.\nIl versante est della montagna \u00e8 solcato dalla Forra di Rio Freddo, un imponente canyon sceso ogni anno da centinaia di appassionati di torrentismo.\nSull'altopiano di Pian delle Macinare in inverno vengono regolarmente battute piste da sci di fondo (sci nordico), che si sviluppano per pi\u00f9 di 10 km.\nMolti sentieri sono percorsi da appassionati di mountain bike. A Costacciaro viene svolta ogni anno la Gran Fondo Monte Cucco, gara nazionale spesso inclusa nel \"Campionato Italiano Prestigio\"."}
{"id": "1420976", "revid": "1452073", "url": "https://it.wikipedia.org/wiki?curid=1420976", "title": "Reazione di Wittig", "text": "La reazione di Wittig \u00e8 una reazione utilizzata in sintesi organica per sostituire un gruppo carbonilico con un gruppo alchenico. Questa reazione fu scoperta dal chimico tedesco Georg Wittig nel 1954 e gli valse il premio Nobel nel 1979. \nLa reazione avviene tra un'aldeide o un chetone e una ilide di fosfonio (composti noti anche come \"reattivi di Wittig\"). Generalmente il reattivo di Wittig viene preparato a partire dalla trifenilfosfina e quindi porta ad avere a fine reazione il trifenilfosfinossido come sottoprodotto di reazione, abbastanza complicato da rimuovere tramite work-up.\nPreparazione del reattivo di Wittig.\nDapprima la trifenilfosfina viene fatta reagire con un alogenoalcano, tramite una reazione di sostituzione nucleofila\nGli idrogeni del metilene sono resi sufficientemente acidi da poter reagire con NaH grazie alla presenza del fosforo:\nla molecola pu\u00f2 essere rappresentata come una forma di risonanza tra il fosforano e l'ilide (risonanza ilide-ilene)\nMeccanismo di reazione.\nIl primo passaggio della reazione di Wittig \u00e8 l'attacco dell'atomo di carbonio dell'ilide (2) al carbonile. In condizioni \"salt-free\" il prodotto di questo attacco sar\u00e0 l'ossaciclofosfetano (3) tramite una reazione di cicloaddizione, e non la betaina (4), la quale si forma solo in presenza di sali di litio aggiunti appositamente e basse temperature. Infatti per generare l'ilide dal sale di fosfonio si usano basi al sodio (NaH, NaHMDS, ecc. ) e non basi al litio come l'LDA: i sali di litio sono infatti solubili e parteciperebbero alla formazione della betaina, mentre quelli di sodio invece precipitano e permettono di lavorare appunto in condizioni \"salt-free\".\nIl decorso stereochimico di questa reazione dipende dalla tipopogia di ilide utilizzata, le quali possono essere classificate in tre classi:\nMeccanismo di reazione e stato di transizione per ilidi non stabilizzate.\nTra i due stati di transizione mostrati in figura, il pi\u00f9 stabile \u00e8 quello che minimizza le interazioni 1-2, dovute ai sostituenti, e le 1-3, dovute alla repulsione dei fenili della trifenilfosfina; lo stato di transizione che quindi minimizza queste interazioni ed \u00e8 a minore energia porta all'alchene Z. Si riscontra infatti che il rapporto Z: E supera generalmente il 90%. I modelli rappresentati sono stati descritti da Vedejs negli anni ottanta.\nMeccanismo di reazione e stato di transizione di ilidi stabilizzate.\nA differenza del caso precedente, ora bisogna tenere conto delle interazioni dipolari: queste interazioni sono minimizzate dallo stato di transizione che porta all'alchene E, poich\u00e9 in quel caso i due vettori del momento di dipolo si sommano distruttivamente.\nIlidi semistabilizzate.\nLe ilidi che presentano residui vinilici, arilici o comunque leggermente elettron attrattori non seguono precisamente nessuno dei modelli sopra descritti, e il decorso stereochimico porta soltanto all'ottenimento di miscele E/Z in rapporto quasi 1:1. Tuttavia un recente articolo presenta la possibilit\u00e0 di gestire la stereochimica eseguendo la reazione non su una aldeide ma su una \"N\"-solfonil immina. Variando il sostituente alchilico sul solfone si ottengono prodotti con stereochimica opposta:\nVarianti della reazione di Wittig.\nWittig\u2013Schlosser.\nLa reazione di Wittig\u2013Schlosser porta alla formazione di alcheni E o di alcoli allilici Z utilizzando ilidi non stabilizzata in presenza di sali di litio e basse temperature, ponendosi quindi come metologia complementare per sintetizzare alcheni E da ilidi non stabilizzate. Durante la reazione infatti si stabilizza la betaina, quindi la si deprotona, poi si fa reagire con terbutanolo ripristinando la betaina ma con configurazione opposta, oppure si aggiunge formaldeide. Nel primo caso si ottiene, riportando a temperatura ambiente, l'alchene E, mentre nel secondo l'alcol allilico Z. Questa metodologia \u00e8 stata soppiantata dalla reazione di Julia-Kociensky, tuttavia \u00e8 ancora applicata nel caso della sintesi degli alcol allilici."}
{"id": "1420979", "revid": "113487721", "url": "https://it.wikipedia.org/wiki?curid=1420979", "title": "Sindiwe Magona", "text": "\u00c8 cresciuta nei sobborghi di Citt\u00e0 del Capo ed ha avuto una giovinezza difficile, ricordata nei suoi scritti: difficolt\u00e0 che comprendono studi per corrispondenza, single con tre figli da allevare, nessuna residenza fissa e lavoro da domestica. Malgrado tutto questo si \u00e8 laureata all'universit\u00e0 del Sudafrica e ha svolto un master in scienze dell'organizzazione sociale del lavoro presso la Columbia University.\nIl suo impegno politico e sociale \u00e8 tale che nel 1976 viene nominata membro del Tribunale Internazionale per i crimini contro le donne, a Bruxelles.\nNel 1977 \u00e8 tra le dieci finaliste per il \"Woman of the year Award\"."}
{"id": "1420980", "revid": "64525", "url": "https://it.wikipedia.org/wiki?curid=1420980", "title": "Perclorato di ammonio", "text": ""}
{"id": "1420981", "revid": "1543377", "url": "https://it.wikipedia.org/wiki?curid=1420981", "title": "Vila (Andorra)", "text": "Vila \u00e8 un villaggio di Andorra, nella parrocchia di Encamp con 1.260 abitanti (dato 2010)."}
{"id": "1420986", "revid": "767487", "url": "https://it.wikipedia.org/wiki?curid=1420986", "title": "Hummuli", "text": "Hummuli \u00e8 un comune rurale dell'Estonia meridionale, nella contea di Valgamaa. Il centro amministrativo \u00e8 l'omonimo borgo (in estone \"alevik\"), situato presso il confine con la Lettonia.\nLocalit\u00e0.\nOltre al capoluogo, il comune comprende 8 localit\u00e0 (in estone \"k\u00fcla\"):\nAitsra - Alam\u00f5isa - Jeti - Kulli - Piiri - Puide - Ransi - Soe"}
{"id": "1420987", "revid": "177966", "url": "https://it.wikipedia.org/wiki?curid=1420987", "title": "Forte Dossobuono", "text": "Forte Dossobuono, chiamato originariamente Werk Erzherzogin Gisela, \u00e8 una fortificazione posta a sud-ovest di Verona, parte del complesso sistema difensivo cittadino e pi\u00f9 in particolare del secondo campo trincerato di pianura, messo in opera tra 1859 e 1866. La struttura fortificata fu realizzata tra 1860 e 1861 e i lavori furono diretti dall\u2019Imperiale Regio Ufficio delle Fortificazioni di Verona.\nIl forte \u00e8 intitolato alla arciduchessa Gisella d'Asburgo-Lorena, secondogenita dell'imperatore Francesco Giuseppe e sorella maggiore dell'arciduca Rodolfo.\nDescrizione.\nIl forte, a tracciato poligonale (un sistema poligonale misto tipico della scuola fortificatoria neotedesca) con ridotto centrale, era situato in aperta campagna, a circa metri di distanza dal borgo di Santa Lucia. Collocato sulla strada per Mantova, la obbliga ad aggirarlo, verso nord-ovest, prendendola cos\u00ec d'infilata con le sue artiglierie, anche sul rovescio verso Santa Lucia dalle postazioni sul paradorso. Nello stesso tempo batteva di fronte e di fianco la ferrovia proveniente da Mantova e quella proveniente da Milano. Il forte incrociava il fuoco d'artiglieria con i forti collaterali di Lugagnano e di Azzano, esercitando una potente azione di combattimento sulla pianura campestre antistante, fino quasi al piede del crinale morenico di Sona e Sommacampagna. Verso la pianura di Villafranca si opponeva alle operazioni nemiche provenienti dal medio Mincio. Il forte Dossobuono \u00e8 quasi del tutto eguale, per tracciato, dimensioni e caratteri architettonici, al forte Lugagnano.\nL'ingresso al forte fu risolto dal progettista con una disposizione complessa, coordinata al doppio recinto di sicurezza interno. Nel terrapieno del fronte di gola rettilineo \u00e8 inserita un'opera casamattata, alla quale \u00e8 innestata la caponiera di gola, per artiglieria e fucileria, che difendeva l'accesso. La strada di accesso si sdoppia quindi davanti alla caponiera arrotondata, in direzione dei due portali laterali, simmetrici, preceduti dal ponte levatoio. Dai due portali ad arco si accede al piazzale interno, sotto il tiro dei fucilieri.\nAl centro del forte si eleva, su due piani e con copertura casamattata, il ridotto a corpo lineare, piegato sul tracciato a lunetta, con raccordi d'angolo arrotondati. Lungo il cortile interno del ridotto, al centro della facciata, sporge un corpo su pianta trapezoidale che contiene la scala e i servizi igienici. Sui due piani, nei locali a volta, sono disposti i ricoveri per la numerosa guarnigione e le varie funzioni logistiche, che rendevano l'opera autosufficiente. Il fronte principale del ridotto \u00e8 ordinato per la difesa, su ogni piano, con galleria perimetrale a feritoie per fucilieri. Sul fronte secondario, concavo, il cortile \u00e8 chiuso da un muro rettilineo di sicurezza. Nel mezzo, ai lati del passaggio per l'accesso al cortile, altri due muri paralleli si collegano alle casematte del fronte di gola, delimitando un ulteriore compartimento di sicurezza. Il tutto forma un doppio recinto a feritoie che, assieme alle gallerie per fucilieri del fronte principale, assicurava la difesa progressiva dell'opera. Inoltre tre pozzi per le riserve d'acqua sono collocati agli angoli del piazzale interno, in nicchie casamattate.\nAttorno al ridotto, il grande terrapieno si eleva sull'impianto a lunetta pentagonale, e copre in aderenza anche l'intero fronte di gola. Le postazioni di combattimento per l'artiglieria da fortezza, a cielo aperto, sono protette da numerose traverse, in parte casamattate. All'esterno, completavano l'opera la scarpa a pendenza naturale, rivestita dal muro aderente solo in corrispondenza delle tre caponiere.\nDall'esterno, verso il fronte principale, si percepisce l'architettura di terra, con masse dai profili ben modellati dalla geometria del defilamento, mentre le opere murarie sono completamente sottratte alla vista. Nel fronte di gola, secondo un modello classico, spiccano i portali monumentali, inseriti nelle severe membrature murarie. Nel nucleo del forte il ridotto assume duplice fisionomia: fortificatoria, nel prospetto esterno, convesso, con la serrata sequenza di feritoie su due ordini; quasi civile, nel prospetto concavo interno, che affaccia sulla corte, con la successione di bifore a sesto ribassato. Una rarit\u00e0 costruttiva la si incontra nelle poterne principali, coperte da volte di laterizio a gradoni discendenti e con il tratto terminale a volta gotica. Ciottoli e listati di laterizio (come nella tradizione costruttiva del medioevo veronese) rivestono i muri di controscarpa, mentre il tufo di Verona riveste gli altri edifici del forte, conferendogli un aspetto di straordinaria saldezza.\nArmamento.\nL'armamento della fortificazione consisteva in:\nRiserve di munizioni: kg di polveri.\nPresidio di guerra.\nIl presidio in caso di guerra della fortificazione consisteva in:\nEra inoltre possibile disporre un presidio di emergenza di 616 uomini."}
{"id": "1420988", "revid": "115392525", "url": "https://it.wikipedia.org/wiki?curid=1420988", "title": "Le Bons", "text": "Le Bons (anticamente \"Labons\") \u00e8 un villaggio di Andorra, nella parrocchia di Encamp che sorge sulla sponda destra della Valira de Encamp con 1.204 abitanti (dato 2010).\nIl centro storico del villaggio, fortificato, \u00e8 costituito da costruzioni databili in diverse epoche, attualmente allo stato di rovine, praticamente abbandonato, ad eccezione della chiesa. L'unico documento storico che ci pu\u00f2 permettere di datare il villaggio \u00e8 l'atto di consacrazione della chiesa, battezzata come chiesa di San Rom\u00e1n d'Aquitania, nel 1163.\nSociet\u00e0.\nTradizioni e folclore.\nA Carnevale si inscena la morte dell'orsa di Encamp per colpa di un gruppo di cacciatori, mentre la gendarmeria accusa i contrabbandieri.\nMonumenti e luoghi di interesse.\nLa chiesa.\nLa chiesa (in catalano \"esgl\u00e9sia de Sant Rom\u00e0\") si trova sopra un piccolo colle dal quale si ha un'ottima vista su tutta la parrocchia. Possiede un campanile a due campane. Al suo interno si trova una ricostruzione delle sue pitture originali, conservate ora al Museo Nazionale dell'Arte catalana a Barcellona. Nella navata si trovano anche resti di pittura murale con elementi gotici e un'immagine di San Rom\u00e1n d'Aquitania.\nSono presenti anche elementi musulmani a testimonianza dell'antichit\u00e0 della chiesa: il \"Bagno della Regina Mora\" (Ba\u00f1o de la Reina Mora) e le \"Torri dei Mori\". La legenda racconta che la moglie del sovrintendente arabo della zona fece costruire un sistema idraulico per portare in cima alla montagna l'acqua necessaria per la sua igiene personale."}
{"id": "1420990", "revid": "767487", "url": "https://it.wikipedia.org/wiki?curid=1420990", "title": "Kidnapping - Pericolo in agguato", "text": "Kidnapping - Pericolo in agguato (\"Man on Fire\") \u00e8 un film del 1987 diretto da Elie Chouraqui. \u00c8 una produzione franco-italiana tratto dal romanzo \"Man on Fire\" di A.J. Quinnell.\nTrama.\nCreasy \u00e8 un reduce del Vietnam e Libano, ex agente della CIA. Si trova a Milano quando, grazie ad un amico, trova lavoro presso una villa del Comasco, con il compito di proteggere la figlia di un importante uomo d'affari. Creasy svolge il suo compito di guardia del corpo della dodicenne Sam in modo scrupoloso, instaurando con la ragazza un ottimo rapporto.\nUn giorno una banda di criminali, capeggiata da un certo Conti, rapisce Sam grazie alla soffiata del cameriere della villa, e Creasy viene brutalmente ferito. Ristabilitosi, d\u00e0 inizio ad una vendetta personale per liberare la ragazza e ripristinare il suo onore. Trova ed elimina ad uno ad uno tutti gli scagnozzi di Conti, fino allo scontro finale con il boss.\nRemake.\nNel 2004 \u00e8 stato realizzato un remake del film intitolato \"Man on Fire - Il fuoco della vendetta\" ad opera di Tony Scott ed interpretato da Denzel Washington."}
{"id": "1420992", "revid": "287204", "url": "https://it.wikipedia.org/wiki?curid=1420992", "title": "Peter Erdo", "text": ""}
{"id": "1420993", "revid": "104485", "url": "https://it.wikipedia.org/wiki?curid=1420993", "title": "Blue Beetle", "text": "Blue Beetle \u00e8 un personaggio immaginario dei fumetti; venne pubblicato negli Stati Uniti d'America da diverse case editrici a partire dal 1940; \u00e8 un supereroe che ha avuto nel tempo diversi alter ego.\nStoria editoriale.\nLa prima versione del personaggio era l'alter ego di Dan Garrett, ed esord\u00ec nella serie \"Mystery Men Comics\" n. 1 (agosto 1939) della Fox Comics, disegnato da Charles Nicholas Wojtkowski (con lo pseudonimo Charles Nicholas), sebbene Grand Comics Database assegni a Will Eisner il ruolo di sceneggiatore gli eredi di Wojtkowski, un altro disegnatore, Charles Nicholas Cuidera, ha disegnato le storie di Blue Beetle in seguito, ed ha dichiarato di essere stato il creatore, ma gli storici del fumetto danno la paternit\u00e0 del personaggio a Wojtkowski.\n\u00c8 stato il protagonista di una serie di fumetti, di una striscia a fumetti e di una serie radiofonica ma, come la maggior parte dei supereroi della Golden Age, fin\u00ec nel dimenticatoio negli anni cinquanta. La serie di fumetti ebbe alcune anomalie nella pubblicazione: 19 numeri, dal n. 12 al n. 30, furono pubblicati dalla Holyoke Publishing; la frequenza di uscita del fumetto vari\u00f2 nel corso del tempo e ci furono dei \"vuoti\" in cui non furono pubblicati dei numeri (soprattutto all'inizio del 1947 e tra il 1948 e il 1950).\nAlla met\u00e0 degli anni cinquanta, la Fox Comics chiuse i battenti e vendette i diritti di Blue Beetle alla Charlton Comics che pubblic\u00f2 poche avventure sporadiche del personaggio della Golden Age prima di rinnovarlo nel 1966. In questa versione rivista di Dan Garrett, egli \u00e8 un archeologo che trova un artefatto magico egiziano, rassomigliante ad uno scarabeo, e che inizia a combattere il crimine. Charlton tent\u00f2 per tre volte di usare il personaggio come protagonista di una serie omonima. Due dei tentativi mantennero la numerazione di un titolo precedente. Queste vennero infine rimpiazzate con nuove testate che portarono avanti la numerazione.\nLa nuova serie ebbe breve durata, e nel 1967, la Charlton introdusse Ted Kord, uno studente di Dan Garrett che assunse l'identit\u00e0 di Blue Beetle dopo la morte di Garrett. Kord era un supereroe ma anche un inventore, che usava una gran variet\u00e0 di gadget. Con il resto della formazione della Charlton, venne venduto nel 1983 alla DC Comics e da allora \u00e8 apparso con diversi gruppi di supereroi, compresa la Justice League.\nNel 2006, la DC ha introdotto un nuovo Blue Beetle, il teenager Jaime Reyes i cui poteri derivano dallo scarabeo, ora mostrato come un oggetto di un'avanzata tecnologia aliena.\nBiografia del personaggio.\nEgli \u00e8 un poliziotto alle prime armi, che per combattere il crimine utilizza un equipaggiamento speciale, un costume a prova di proiettile (talvolta) ed una \"vitamina\" che gli fornisce una superforza, e l'aiuto di un vicino farmacista.\nDan Garrett (1939 - 1966), Golden Age.\nIl primo Blue Beetle era un archeologo di nome Dan Garrett, che ottenne un numero di poteri sovrumani (super-forza, il volo e la capacit\u00e0 di generare un fulmine) da un mistico scarabeo che trov\u00f2 durante uno scavo in Egitto, che era stato usato per imprigionare un malvagio Faraone mummificato.\nDan us\u00f2 i suoi poteri per combattere il crimine, ma quando rimase mortalmente ferito in battaglia, la sua eredit\u00e0 di Blue Beetle pass\u00f2 ad un suo studente, Ted Kord, che divenne il secondo giustiziere ad usare quel nome, ma non il mistico scarabeo.\nAnni dopo Dan torn\u00f2 dalla morte, sotto l'influenza malvagia dello scarabeo, ma venne sconfitto dal suo erede.\nTed Kord (1966 - 2006), Silver Age.\nFiglio dell'industriale Thomas M. Kord ed erede della Kord Inc., Ted era uno studente brillante in diverse materie scientifiche, e da adulto divenne un inventore di successo. Ted aveva uno zio, Jarvis, che era un criminale; quest'ultimo venne affrontato e sconfitto da uno dei professori di Ted, Dan Garret, alias il giustiziere Blue Beetle. Alla morte di questi, Ted decise di proseguirne l'opera, divenendo un supereroe e assumendone il nome. Allen\u00f2 duramente il suo fisico e us\u00f2 le sue finanze e il suo ingegno per creare vari gadget da usare nella sua lotta al crimine, ad esempio il Blue Beetle Bug, un veicolo volante ultra tecnologico.\nTed divenne un membro della Justice League International, e l\u00ec incontr\u00f2 quello che diverr\u00e0 il suo pi\u00f9 grande amico: Booster Gold.\nBeetle e Booster hanno lo stesso senso dell'umorismo, spesso fuoriluogo e inappropriato. Spesso i due hanno escogitato vari modi per arricchirsi sfruttando il marchio della JLA ma non hanno creato nient'altro che guai.\nTed ha avuto per anni problemi di sovrappeso, ma grazie alla sua determinazione e all'allenamento di General Glory, li ha superati. Ha fatto per anni parte della League, ma quando il team affront\u00f2 Doomsday (colui che uccise Superman) Beetle fu colpito e cadde in coma.\nRisvegliatosi, \u00e8 divenuto una riserva della League, e si \u00e8 dedicato agli affari della propria societ\u00e0.\nPoco prima di Crisi infinita, Ted \u00e8 stato ucciso da Maxwell Lord, ex coordinatore della JLA, divenuto al capo dell'organizzazione Checkmate: Lord rivela a Blue Beetle che il suo intento \u00e8 quello di usare l'organizzazione per garantire che i metaumani, compresi i supereroi, siano tenuti sotto la sorveglianza e sotto il controllo da esseri umani. Lord d\u00e0 a Beetle un ultimatum a iscriversi alla sua organizzazione; quando Kord si rifiuta, Lord lo uccide con un proiettile alla testa.\nIl manto di Blue Beetle passa poi a Jaimie Reyes.\nJaime Reyes (2006), Modern Age.\nJaime vive a El Paso, Texas, con il padre, madre e sorella; suo padre possiede un'officina. Jaime si \u00e8 offerto di aiutare il padre nel lavoro, ma suo padre lo ha sempre invitato a concentrarsi sui suoi studi e a godere della sua infanzia fino a quando \u00e8 possibile. Jaime ha un acuto senso di responsabilit\u00e0 per la sua famiglia e gli amici.\nLo scarabeo magico del primo Blue Beetle, da tutti considerato disperso, fu consegnato da Ted Kord al Mago Shazam; quando questi recentemente \u00e8 morto (sostituito nel ruolo da Capitan Marvel) lo scarabeo scomparve dalla Roccia dell'eternit\u00e0 per riapparire sulla Terra, proprio ad El Paso, Texas, dove \u00e8 stato raccolto da Jaime.\nNon molto tempo dopo, apparve Booster Gold a casa di Jaime per recuperare lo scarabeo, ma scopr\u00ec che questi si era fuso nella spina dorsale di Jaime mentre il ragazzo dormiva.\nDurante \"Crisi infinita\", Jaime viene assunto da Booster per aiutare Batman nell'assalto al satellite Brother Eye (creato da Batman e divenuto in seguito senziente), dal momento che lo scarabeo \u00e8 l'unica cosa che in grado di rilevarne la posizione. Utilizzando i poteri dello scarabeo, Jaime \u00e8 stato in grado di trovare il satellite e indicarne la locazione al gruppo capeggiato da Batman, permettendo loro di sconfiggerlo.\nUna volta sconfitto Brother Eye, Jaime \u00e8 scomparso dalla nave, apparentemente teletrasportato lontano dallo scarabeo, che ha cercato di sfuggire ad una delle Lanterne Verdi a bordo, John Stewart.\nJaime ha poi aiutato i Teen Titans nella loro lotta contro Lobo; al termine, sebbene Jaime \u00e8 stato criticato per la sua mancanza di allenamento, i Titans gli hanno esteso l'invito a far loro visita e forse, un giorno, a far parte del team.\nAppare inoltre nella serie \"\".\nAltri media.\nCinema.\nNel 2015 la Warner Bros. ha avviato lo sviluppo di un film dedicato a Blue Beetle e Booster Gold, facente parte del DC Extended Universe. Jaime Reyes sar\u00e0 il protagonista dell'omonimo film, interpretato da Xolo Maridue\u00f1a.\nAnimazione.\nJaime Reyes appare nelle stagioni 2 e 3 di \"Young Justice\".\nTelevisione.\nBlue Beetle appare nell'episodio 18 della decima stagione della serie TV \"Smallville\"."}
{"id": "1420998", "revid": "1418004", "url": "https://it.wikipedia.org/wiki?curid=1420998", "title": "Deon Meyer", "text": "Giornalista, autore di thriller che in breve tempo hanno conquistato un sempre pi\u00f9 numeroso pubblico e sono stati tradotti in tutto il mondo.\nBiografia.\nGli studi e i primi lavori.\nDeon Meyer nasce il 4 luglio 1958 a Paarl, in Sudafrica, tra i sobri paesaggi delle winelands occidentali, ma cresce nel centro di Klerksdorp, nella regione ricca di miniere del nord-ovest. Dopo aver aderito da giovane al servizio militare, ha frequentato gli studi presso la Potchefstroom University, ha quindi ottenuto una laurea a pieni voti in Storia alla University of the Free State (UFS) e un master in Scrittura Creativa presso la US. \u00c8 diventato in seguito giornalista per il giornale \"Die Volksblad\" di Bloemfontein. Prima di divenire uno scrittore a tempo pieno nel 2009, ha lavorato tra l'altro come copywriter di annunci e addetto alla stampa, e si \u00e8 specializzato nella Internet strategy e cimentato nella brand consultancy.\nLa carriera.\nA quattordici anni scrive il suo primo libro che non viene mai pubblicato, merito forse della critica dei suoi due fratelli a cui l'aveva dato da leggere. Probabilmente per questo motivo la sua attivit\u00e0 da scrittore ha risentito di un lungo intermezzo finch\u00e9, intorno ai trent'anni, non ha ripreso in mano la penna e iniziato a pubblicare racconti brevi su alcune riviste. Nel 1994 arriva il suo primo romanzo in lingua afrikaas, tuttavia non tradotto perch\u00e9 ritenuto dalla critica inadatto a competere a livello internazionale. Meyer fruisce dell'esperienza, a dir suo, di grande apprendimento propinatagli dalla sua stesura, tanto che i suoi romanzi sono stati tradotti finora in ben 27 lingue. Numerose sono anche le sceneggiature da lui scritte, principalmente per lungometraggi basati su suoi racconti tra cui Jakhalsdans, Die Ballade van Robbie de Wee, Die Laaste Tango e anche per serie televisive quali Orion e Transito.\nCuriosit\u00e0.\nDeon Meyer vive vicino a Citt\u00e0 del Capo. Ama il motociclismo e, in campo musicale, \u00e8 un fanatico di Wolfgang Amadeus Mozart, nonch\u00e9 del rock 'n roll. \u00c8 un grande lettore, stima bene anche la cucina. \u00c8 inoltre tifoso della nazionale di rugby degli Springboks e della squadra provinciale degli Free State Cheetahs."}
{"id": "1421001", "revid": "767487", "url": "https://it.wikipedia.org/wiki?curid=1421001", "title": "Karula", "text": "Karula \u00e8 un comune rurale dell'Estonia meridionale, nella contea di Valgamaa. Il centro amministrativo \u00e8 la localit\u00e0 (in estone \"k\u00fcla\") di L\u00fcllem\u00e4e, situata presso il confine con la Lettonia.\nLocalit\u00e0.\nOltre al capoluogo, il comune comprende altre 13 localit\u00e0:\nKaagj\u00e4rve - K\u00e4\u00e4rikm\u00e4e - Karula - Kirbu - Koobassaare - Londi - Lusti - Pikkj\u00e4rve - Pugritsa - Raavitsa - Rebasem\u00f5isa - V\u00e4heru - Valtina"}
{"id": "1421005", "revid": "767487", "url": "https://it.wikipedia.org/wiki?curid=1421005", "title": "Ghimbav", "text": "Ghimbav (in ungherese \"Vidomb\u00e1k\", in tedesco \"Weidenbach\") \u00e8 una citt\u00e0 della Romania di 5.357 abitanti, ubicata nel distretto di Bra\u0219ov, nella regione storica della Transilvania.\nA Ghimbav \u00e8 in fase avanzata di costruzione l'aeroporto internazionale di Bra\u0219ov, con una pista della lunghezza di 2.800 m. ed un terminal dimensionato per un milione di passeggeri all'anno; l'apertura, inizialmente prevista per il luglio 2007, dovrebbe avvenire entro il 2008.\nLa citt\u00e0 viene menzionata per la prima volta in una lettera scritta nel 1420 dal Re Sigismondo di Lussemburgo, nella quale invita gli abitanti della localit\u00e0 ad unire le proprie forze con quelle dei villaggi vicini per contribuire alla costruzione delle fortificazioni di Bra\u0219ov.\nDal punto di vista economico, l'industria pi\u00f9 importante \u00e8 la IAR, omonima dell'azienda aeronautica presente a Bra\u0219ov nel periodo tra le due guerre, che si occupa della costruzione di elicotteri e piccoli aerei, tra cui elicotteri Eurocopter su licenza."}
{"id": "1421009", "revid": "729019", "url": "https://it.wikipedia.org/wiki?curid=1421009", "title": "Shao gun", "text": "Lo shao gun era un'arma usata anticamente dalla fanteria cinese, formata da un bastone molto lungo (\"gun\") con incatenato all'estremit\u00e0 un bastone pi\u00f9 corto. Il suo uso principale era quello di disarcionare i cavalieri. \nPer effettuare questo attacco il fante colpiva il cavaliere usando la parte terminale del bastone lungo, mirando all'arma o al corpo dello stesso. La catena e il bastone corto, a causa del contraccolpo giravano vorticosamente annodandosi intorno all'arma, alle braccia o colpendo il cavaliere. \nLa lunghezza della catena poteva variare a seconda di quanto si voleva enfatizzare l'uso descritto. Con una catena pi\u00f9 lunga era pi\u00f9 facile disarcionare un cavaliere, ma ogni altro uso era reso pi\u00f9 difficoltoso. Invece con una catena pi\u00f9 corta (fino a pochi cm) era possibile usare lo shao gun come un gun, attribuendogli in pi\u00f9 la facolt\u00e0 di colpire ulteriormente con la parte mobile."}
{"id": "1421010", "revid": "24099", "url": "https://it.wikipedia.org/wiki?curid=1421010", "title": "Chiesa della Madonna della Neve (Tavarnelle Val di Pesa)", "text": ""}
{"id": "1421018", "revid": "2005184", "url": "https://it.wikipedia.org/wiki?curid=1421018", "title": "Parco del Monte Subasio", "text": "Il parco del Monte Subasio \u00e8 un'area naturale protetta della regione Umbria istituita nel 1995. Il suo territorio si estende in 4 comuni della provincia di Perugia.\nAmbiente.\nNel territorio del Parco sono stati individuati cinque Siti di Interesse Comunitario (SIC), ambiti concepiti per la tutela e la conservazione degli habitat naturali e delle specie animali e vegetali. Essi sono: Fiume Tescio (parte alta); Colli Selvalonga \u2013 Il Monte (Assisi); Monte Subasio (sommit\u00e0); Fosso dell'Eremo delle Carceri (Monte Subasio); Poggio Caselle - Fosso Renaro (Monte Subasio).\nLa fauna.\nLa fauna del parco comprende il lupo, il cinghiale, l'upupa, l'istrice ed il barbagianni."}
{"id": "1421027", "revid": "1652134", "url": "https://it.wikipedia.org/wiki?curid=1421027", "title": "Oflag 83", "text": "Oflag 83 \u00e8 un campo di concentramento di epoca nazista, situato a 1\u00a0km di distanza dalla cittadina di Wietzendorf, in Germania; usato durante la seconda guerra mondiale per imprigionare migliaia di persone, tra cui molti IMI (Internati Militari Italiani), fra i quali Gianrico Tedeschi e Giovannino Guareschi.\nNel maggio 1945 il campo 83 pass\u00f2 sotto comando inglese, fino alla smobilitazione."}
{"id": "1421030", "revid": "1226", "url": "https://it.wikipedia.org/wiki?curid=1421030", "title": "Bonfire Night", "text": ""}
{"id": "1421031", "revid": "767487", "url": "https://it.wikipedia.org/wiki?curid=1421031", "title": "Otep\u00e4\u00e4 (comune rurale)", "text": "Otep\u00e4\u00e4 \u00e8 un comune rurale dell'Estonia meridionale, nella contea di Valgamaa. Il centro amministrativo \u00e8 la citt\u00e0 (in estone \"linn\") di Otep\u00e4\u00e4.\nLocalit\u00e0.\nOltre al capoluogo, il comune comprende 21 localit\u00e0 (in estone \"k\u00fcla\"):\nArula - Ilmj\u00e4rve - K\u00e4\u00e4riku - Kassiratta - Kastolatsi - Kaurutootsi - Koigu - M\u00e4gestiku - M\u00e4ha - M\u00e4rdi - N\u00fcpli - Otep\u00e4\u00e4 - Pedajam\u00e4e - Pilkuse - P\u00fchaj\u00e4rve - Raudsepa - Sihva - T\u00f5utsi - Truuta - Vana-Otep\u00e4\u00e4 - Vidrike"}
{"id": "1421032", "revid": "77639", "url": "https://it.wikipedia.org/wiki?curid=1421032", "title": "Fireworks Night", "text": ""}
{"id": "1421033", "revid": "316629", "url": "https://it.wikipedia.org/wiki?curid=1421033", "title": "Sovrani d'Inghilterra", "text": " \nQuello che segue \u00e8 un elenco dei monarchi inglesi che hanno regnato sull'Inghilterra prima, e sulla Gran Bretagna poi, dal Medioevo a oggi.\nDefinizione.\nCome nell'analogo caso francese, il reale inizio della monarchia inglese \u00e8 discutibile. Gran parte della questione origina dalla nascita dell'Inghilterra come nazione, frutto della fusione dei vari popoli che a ondate raggiunsero l'isola nel corso dei secoli: i Celti in origine, i Romani dall'inizio dell'era volgare, gli Anglosassoni all'inizio del Medioevo, e infine i Vichinghi dapprima provenienti direttamente dalla Scandinavia, e poi giunti dalla Francia come Normanni.\nIl ritiro delle armate romane dalla Britannia nel 410 lasci\u00f2 campo libero agli invasori barbari, che scacciarono le popolazioni natie e smembrarono il territorio in sette piccoli regni. \u00c8 da dirsi tuttavia che recenti studi genetici sembrano ridimensionare l'impatto demografico dalla conquista germanica, che forse lasci\u00f2 agli abitanti indigeni molto pi\u00f9 spazio di quanto finora si credesse.\nAlcuni medievisti stabiliscono l'inizio dell'Inghilterra come tale durante il regno di Egberto del Wessex il quale, sconfitti o sottomessi tra l'802 e l'839 gli altri reami anglosassoni, fu definito per la prima volta \"Re degli inglesi\". La strada per una stabile unit\u00e0 del regno era per\u00f2 ancora lunga, a causa della crescente penetrazione militare dei Danesi: se Alfredo il Grande, sovrano fra l'871 e il 901 si oppose efficacemente contro le scorribande scandinave, fu suo nipote Altelstano del Wessex a governare un territorio ampio quasi come l'Inghilterra attuale a partire dal 924. I reali della dinastia Cerdic garantirono quasi continuativamente l'unit\u00e0 degli inglesi fino al 1016. In questo anno le armate vichinghe di Canuto il Grande assoggettarono il paese sottomettendolo alla Danimarca fino al 1042. Successivamente la vecchia dinastia Cerdic riprese il trono con Edoardo il Confessore tenendolo fino al 1066.\nCon il 1066 si ebbe una svolta definitiva nella storia inglese nella famosa battaglia di Hastings dove il Duca di Normandia Guglielmo il Conquistatore uccise l'ultimo monarca anglosassone Aroldo II e lo sostitu\u00ec sul trono. La conquista normanna segn\u00f2, con l'introduzione della storiografia sul modello francese, l'esordio \"legale\" del regno inglese, con l'inizio dell'enumerazione dei sovrani inglesi da quel momento stabilitisi a Londra. Fin dagli anni novanta, comunque, la questione della nazionalit\u00e0, specialmente per le nazioni che considerano la loro fondazione nel periodo tra il V e il IX secolo, \u00e8 stata presa di mira. Questo riesame ha gi\u00e0 prodotto diversi studi interessanti, alcuni dei quali porteranno sicuramente a un'ulteriore ridefinizione del significato di nazione e di conseguenza su come il concetto di nazionalit\u00e0 pu\u00f2 essere definito.\nNon esiste un sovrano universalmente riconosciuto come il \"primo re d'Inghilterra\". Fra coloro ai quali viene talvolta riconosciuto il primato vi sono Egberto del Wessex, Alfredo il Grande e Atelstano. Alla luce di tutto ci\u00f2, questa lista segue l'elencazione dei sovrani inglesi partendo dal re anglosassone Atelstano, il primo a fregiarsi ufficialmente del titolo di \"Re degli Inglesi\" (in latino \"Rex Anglorum\").\nAnglosassoni (886-1013).\nWessex.\n \nSul finire del IX secolo, Alfredo il Grande, dopo aver sconfitto i danesi e aver posto sotto il proprio controllo il Regno di Mercia, assunse il titolo di Re degli Anglosassoni. Gli succedette nell'899 il figlio Edoardo il Vecchio, e nel 924 i figli di quest'ultimo, prima probabilmente, ma solo per pochi giorni, Etherweard, poi Atelstano. Nel 927, Atelstano conquista ci\u00f2 che restava del regno vichingo di J\u00f3rv\u00edk (York) e ottenuta la sottomissione del regno di Northumbria, Atelstano divenne di fatto il primo re d'Inghilterra con il titolo di \"Rex Anglorum\". I predecessori di Atelstano che furono esclusivamente sovrani del Wessex, sono elencati nella specifica voce: Re del Wessex\nNel 1013, a seguito di un'invasione danese, Etelredo si rifugi\u00f2 in Normandia, mentre l'Inghilterra veniva occupata dalle truppe del re di Danimarca Sweyn I.\nDanesi (1013-1014).\nDopo solo cinque settimane di regno, Sweyn mor\u00ec a Gainsborough. Di conseguenza Etelredo II rientr\u00f2 dal suo esilio e riprese possesso del trono inglese.\nAnglosassoni (1014-1016).\nA seguito della battaglia di Ashingdon del 18 ottobre 1016, Edmondo II dovette firmare un trattato di pace con il re danese Canuto I, cedendogli tutta l'Inghilterra tranne il Wessex. La prematura morte di Edmondo, avvenuta poco pi\u00f9 di un mese dopo la firma del trattato, rese Canuto sovrano dell'intera nazione.\nDanesi (1016-1042).\nCome sovrano d'Inghilterra Canuto I un\u00ec le istituzioni danesi ed inglesi, assicurando all'Inghilterra un periodo di relativa pace e prosperit\u00e0 economica dopo i precedenti decenni di disordini. Nel 1017 divise l'isola in quattro grandi contee ed istitu\u00ec il sistema delle signorie che fu alla base della societ\u00e0 inglese per i secoli successivi. La sua seconda moglie, Emma di Normandia, era direttamente imparentata con Guglielmo il Conquistatore.\nCon la morte di Canuto II la casata di Wessex torn\u00f2 a sedersi sul trono inglese.\nAnglosassoni (1042-1066).\nNel 1066, Guglielmo II, duca di Normandia, vassallo del re di Francia e cugino di Edoardo il Confessore contest\u00f2 la salita al trono di Aroldo II e, facendosi forza dei legami di parentela con il defunto re, invase l'Inghilterra in quella che \u00e8 nota come la Conquista normanna dell'Inghilterra. Guglielmo sconfisse l'esercito anglosassone il 14 ottobre 1066, nella famosa Battaglia di Hastings, dove perse la vita lo stesso Aroldo II. Dopo aver neutralizzato ogni resistenza (comprese le pretese di Edgardo Atheling, proclamato re ma mai incoronato), il 25 dicembre 1066 Guglielmo venne incoronato re Guglielmo I d'Inghilterra nell'Abbazia di Westminster.\nNormanni (1066-1135).\nLa conquista normanna fu un evento epocale per la storia inglese, perch\u00e9 gli eventi messi in moto dall'arrivo dei normanni porteranno alla nascita di una delle pi\u00f9 potenti monarchie europee e di uno dei sistemi di governo pi\u00f9 evoluti dell'Europa occidentale. La conquista normanna port\u00f2 con s\u00e9 anche cambiamenti linguistici e culturali e gett\u00f2 le basi per la lunghissima ostilit\u00e0 anglo-francese che durer\u00e0 fino all\"'Entente cordiale\" del 1904.\nPer i duchi di Normandia predecessori di Guglielmo vedi: Ducato di Normandia\nBlois (1135-1154).\nStefano, conte di Blois era nipote di re Enrico I e fu uno dei primi nobili a giurare fedelt\u00e0 alla cugina Matilde come erede al trono inglese. Alla morte di Enrico I Stefano ruppe il giuramento precedentemente fatto, sbarc\u00f2 in Inghilterra e impose la propria candidatura come sovrano. Il giorno di Natale del 1135 venne solennemente incoronato nell'abbazia di Westminster. Segu\u00ec un periodo noto come Anarchia, caratterizzato da 15 anni di guerra civile tra i sostenitori di Stefano e quelli di Matilde.\nPlantageneti (1154-1485).\nPlantageneti - Angioini (1154-1216).\nNel 1153 mor\u00ec il principe Eustachio, figlio primogenito ed erede di Stefano. Il re, che circa un anno prima aveva anche perso la moglie Matilde, si sent\u00ec vecchio e stanco, senza pi\u00f9 voglia di continuare la lotta per conto del secondo figlio, Guglielmo. Cos\u00ec decise di riconoscere come proprio successore il figlio dell'imperatrice Matilde, Enrico \"FitzEmpress\", che alla sua morte, come concordato, gli succedette sul trono d'Inghilterra.\nPlantageneti (1216-1399).\nAlla morte di Giovanni Senza Terra croll\u00f2 anche il cosiddetto Impero angioino e la dinastia dei Plantageneti perse la connotazione di dinastia francese assumendo una natura ed una caratterizzazione molto pi\u00f9 inglese.\nPlantageneti - Lancaster (1399-1461).\nIl ramo plantageneto dei Lancaster raggiunse il trono con Enrico di Bolingbroke: Riccardo II, sovrano dal carattere dispotico e maniacale, fu vittima delle trame del cugino Enrico, anch'egli nipote di Edoardo III, il quale sobill\u00f2 il popolo facendo arrestare il legittimo re, succedendogli al trono e probabilmente facendolo assassinare un anno dopo. Con Riccardo II ha termine il ramo principale dei Plantageneti. Enrico IV fu il primo sovrano a giurare in lingua inglese dai tempi della conquista normanna.\nEnrico VI diede via via gravi segni di pazzia, dando spazio cos\u00ec alle trame dei nobili a lui ostili. Ne approfitt\u00f2 il duca di York, Edoardo Plantageneto, che lo fece deporre ed esiliare nel 1461, sottraendogli il trono.\nPlantageneti - York (1461-1470).\nIl ramo plantageneto degli York arriv\u00f2 al trono nel 1461 esiliando il sovrano Lancaster, Enrico VI, e scatenando cos\u00ec la Guerra delle Due Rose che dur\u00f2 fino al 1485. In quasi trent'anni di guerra civile, il trono pass\u00f2 alternativamente dagli York ai Lancaster.\nPlantageneti - York (1471-1485).\nRiccardo III, che aveva usurpato il trono di suo nipote Edoardo V, fu ucciso nella battaglia di Bosworth da Enrico Tudor, che gli succedette sul trono.\nTudor (1485-1603).\nEnrico VII fu il capostipite della dinastia Tudor e, grazie ad un'abile politica matrimoniale, mise fine alla guerra nobiliare. Con un'aristocrazia uscita decimata dal conflitto, i Tudor poterono dare il via al periodo assolutista della monarchia inglese, in cui il potere venne comunque esercitato nel rispetto formale delle prerogative del Parlamento.\nStuart (1603-1649).\nAlla morte di Elisabetta, la famiglia Tudor si estinse e il trono pass\u00f2 ai cugini Stuart, discendenti della zia di Elisabetta, la regina di Scozia Margherita Tudor, unendo per sempre le due corone britanniche (formalmente nel 1707).\nLe tensioni religiose destabilizzarono il regno di Carlo, fino a sfociare nella Rivoluzione inglese, che comport\u00f2 l'arresto e la decapitazione del re, e la proclamazione della repubblica.\n\"Commonwealth of England\" (1649-1660).\nA seguito della decapitazione di Carlo I e della proclamazione della repubblica l'Inghilterra fu inizialmente governata da un organo chiamato Consiglio di Stato. Nel 1653 Oliver Cromwell dissolse il consiglio di stato con l'appoggio dell'esercito e, il 16 dicembre dello stesso anno, assunse la carica a vita ed ereditaria di Lord Protettore del Commonwealth di Inghilterra, Scozia ed Irlanda. Alla sua morte la carica pass\u00f2 al figlio Richard Cromwell.\nStuart (1660-1714).\nL'esperienza repubblicana, degenerata in una dittatura guerrafondaia, non sopravvisse alla morte di Cromwell, e gli Stuart furono richiamati sul trono, seppur nel quadro di un deciso rafforzamento del Parlamento.\nHannover (1714-1901).\nPer prevenire la salita al trono di pretendenti cattolici della precedente dinastia, con l\"'Act of Settlement\" il Parlamento offr\u00ec la corona ai principi tedeschi dell'Hannover, in quanto discendenti diretti di Elisabetta Stuart, figlia di Giacomo I.\nSassonia-Coburgo-Gotha (1901-1917).\nIl matrimonio di Vittoria con il Principe Alberto di Sassonia-Coburgo-Gotha port\u00f2 al trono una nuova dinastia.\nWindsor (1917-\"oggi\").\nA causa dei forti sentimenti antitedeschi della popolazione britannica, il 17 luglio 1917, in piena Prima guerra mondiale, re Giorgio V emise un editto reale con il quale cambi\u00f2 il nome della casa regnante da Sassonia-Coburgo-Gotha in Windsor.\nLinea di successione dei re d'Inghilterra.\nViene riportato l'albero genealogico dei re d'Inghilterra, partendo dall'antenato pi\u00f9 antico conosciuto.\nL'ascendenza di Rollone (860-894) \u00e8 piuttosto incerta e si basa su leggende e saghe, gi\u00e0 dalla figura di Ragnvald, del quale si trova traccia ne \"La saga di Harald Harfager\"."}
{"id": "1421034", "revid": "287204", "url": "https://it.wikipedia.org/wiki?curid=1421034", "title": "Dorio (Grecia)", "text": "Dorio () \u00e8 un ex comune della Grecia nella periferia del Peloponneso di 4.069 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Ichalia."}
{"id": "1421036", "revid": "20931", "url": "https://it.wikipedia.org/wiki?curid=1421036", "title": "Qi jie bian", "text": ""}
{"id": "1421037", "revid": "287204", "url": "https://it.wikipedia.org/wiki?curid=1421037", "title": "Colle Clapier", "text": "Il Colle Clapier (2.491\u00a0m s.l.m.) \u00e8 un valico alpino situato nelle Alpi Cozie lungo la linea di confine tra l'Italia e la Francia.\nSi trova a sud del colle del Moncenisio e a nord della Rocca d'Ambin e congiunge il comune di Giaglione (nei pressi della citt\u00e0 di Susa) con il comune francese di Bramans.\nAccesso.\nDal versante italiano il colle \u00e8 raggiungibile partendo dal comune di Giaglione e salendo per sentiero in tutta la sua lunghezza la Val Clarea. Dal versante francese si parte dal colle del Piccolo Moncenisio, si sale per sentiero la \"Valle Savine\" e si costeggia il lago Savine.\nArcheologia.\nIl Colle Clapier \u00e8 ritenuto con forti probabilit\u00e0 il passo utilizzato da Annibale per attraversare le Alpi nella sua marcia verso l'Italia. Le descrizioni riportate in Polibio e in Tito Livio ben si adattano alle caratteristiche geografiche e morfologiche di questo passo.\nSecondo quanto riporta Polibio Annibale, una volta arrivato sul passo, avrebbe tenuto il suo famoso discorso alle truppe per rincuorarle dopo le immani fatiche superate. E nel discorso avrebbe indicato la pianura del Po che sarebbe stata visibile dal passo, cos\u00ec come effettivamente \u00e8 il caso al Colle Clapier.\nTito Livio racconta un episodio secondo il quale, nella discesa del versante italiano, per superare un ostacolo si sarebbe reso necessario tagliare la roccia. Questo venne eseguito accendendo grandi pire di fuoco per riscaldarla e quindi raffreddarla bruscamente gettandovi sopra la razione di vino dell'esercito in modo da renderla friabile, per poi attaccarla con picconi. Uno studio di fisici canadesi ha analizzato rocce provenienti dal lato italiano del colle Clapier proprio sotto il punto pi\u00f9 alto, e presentanti segni di bruciature, e ha trovato che sarebbero dovute a fuoco da legna da ardere. I passi alpini sarebbero stati scavati con mezzi simili in periodi storici pi\u00f9 recenti. Ma normalmente si utilizzavano idrocarburi e non legna da ardere.\nIl Colle \u00e8 stato oggetto di studio archeologico da parte della californiana Stanford University: vedere \"Hannibal in the Alps: Stanford Alpine Archaeology Project 1994-2006\""}
{"id": "1421041", "revid": "287204", "url": "https://it.wikipedia.org/wiki?curid=1421041", "title": "Eira (Peloponneso)", "text": "Eira () \u00e8 un ex comune della Grecia nella periferia del Peloponneso di 997 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Ichalia."}
{"id": "1421042", "revid": "154639", "url": "https://it.wikipedia.org/wiki?curid=1421042", "title": "Diatessaron", "text": "Il Diatessaron (il \u201cVangelo dai quattro\u201d, \u03c4\u1f78 \u03b4\u03b9\u1f70 \u03c4\u03b5\u03c3\u03c3\u03ac\u03c1\u03c9\u03bd \u03b5\u1f50\u03b1\u03b3\u03b3\u03ad\u03bb\u03b9\u03bf\u03bd); noto in siriaco come \"mehallete\", \u201cmescolati\u201d) \u00e8 la pi\u00f9 importante silloge evangelica, composta tra il 160 e il 175 da Taziano il Siro, apologeta del cristianesimo delle origini e asceta. Taziano combin\u00f2 i quattro Vangeli canonici \u2014 il \"Vangelo secondo Matteo\", il \"Vangelo secondo Marco\", il \"Vangelo secondo Luca\" e il \"Vangelo secondo Giovanni\" \u2014 in un'unica narrazione. Non ci \u00e8 dato sapere in quale lingua fu composta l'opera, se in greco o in siriaco, non essendoci noto alcun frammento originale.\nDescrizione.\nL'armonia di Taziano segue da vicino il testo dei vangeli, ma lo dispone in una nuova sequenza, differente sia da quella dei vangeli sinottici che da quella del \"Vangelo secondo Giovanni\"; poich\u00e9 i quattro vangeli sono tra loro differenti, il risultato della loro combinazione \u00e8 inevitabilmente la creazione di un nuovo racconto, diverso dai quattro originali. Come altre armonie evangeliche, il \"Diatessaron\" risolve le contraddizioni tra i vangeli; per esempio, omette le differenti genealogie di Ges\u00f9 contenute in \"Matteo\" e \"Luca\". Taziano omise anche il testo duplicato, specie quello comune ai sinottici. Solo 56 versetti dei vangeli canonici non hanno una controparte nel \"Diatessaron\": si tratta principalmente delle genealogie e della pericope dell'adultera; la lunghezza del \"Diatessaron\" \u00e8 pari al 72% delle lunghezze dei vangeli combinate.\nPrima traduzione del Nuovo Testamento in lingua siriaca, il \"Diatessaron\" fu il testo ufficiale del Nuovo Testamento per alcune Chiese di lingua siriaca fino al V secolo: nel 423 il vescovo Teodoreto ne impose l'abbandono in favore dell'adozione dei quattro vangeli canonici, nella versione nota come \"Peshitta\". Teodoreto ordin\u00f2 la distruzione delle copie esistenti del \"Diatessaron\", che, in siriaco, si \u00e8 conservato solo in maniera indiretta attraverso il commentario di Efrem il Siro. Altre versioni del \"Diatessaron\", pi\u00f9 o meno rimaneggiate, si sono conservate in arabo, armeno e persiano; esistono anche due traduzioni in dialetti italiani (veneto e toscano) dei secoli XIII-XIV.\nImportanza del Diatessaron.\nGli studiosi del canone biblico affermano che l'opera di Taziano il Siro \u00e8 importante per pi\u00f9 ragioni:"}
{"id": "1421043", "revid": "20931", "url": "https://it.wikipedia.org/wiki?curid=1421043", "title": "Pu dao", "text": ""}
{"id": "1421045", "revid": "287204", "url": "https://it.wikipedia.org/wiki?curid=1421045", "title": "Paesaggio minerario della Cornovaglia e del Devon occidentale", "text": "Il Paesaggio minerario della Cornovaglia e del Devon occidentale \u00e8 un patrimonio dell'umanit\u00e0 che comprende miniere sparse per tutta la Cornovaglia e per il Devon nel sud-ovest del Regno Unito. Il sito divenne patrimonio dell'umanit\u00e0 durante la trentesima sessione del Comitato dell'UNESCO a Vilnius, nel luglio 2006. Il paesaggio della Cornovaglia e del Devon \u00e8 stato completamente modificato nel XVIII e XIX secolo dalle miniere di rame e stagno. Le miniere sotterranee, gli edifici sovrastanti, le fonderie, le nuove citt\u00e0, le piccole tenute i porti e le altre industrie rifletterono l'innovazione tecnica che, all'inizio del diciannovesimo secolo, permisero alla regione di produrre i due terzi del fabbisogno mondiale di rame. Alla fine dell'Ottocento la produzione di arsenico aument\u00f2 grazie alle miniere situate nella Cornovaglia orientale e nel Devon occidentale, e rappresent\u00f2 la met\u00e0 della produzione mondiale. L'inizio del XIX secolo vide anche una rivoluzione nella tecnologia del vapore che avrebbe trasformato radicalmente il lavoro all'interno delle miniere in dura roccia. L'alta pressione permise agli ingegneri quali Richard Trevithick di inventare macchinari che permettessero di andare pi\u00f9 in profondit\u00e0. I nuovi macchinari vennero esportati alle fonderie di Hayle, Perranarworthal, Tavistock e in altri posti nel mondo per tutto il secolo. A partire dall'inizio dell'Ottocento molti minatori si trasferirono nelle comunit\u00e0 della Cornovaglia, questo flusso raggiunse il culmine alla fine del XIX secolo. Molti discendenti di questi minatori sono emigrati in giro per il mondo portando con s\u00e9 la tradizione dei padri; case simili a quelle della Cornovaglia si possono trovare in Australia, Nuova Zelanda, Sudafrica, Messico, Isole Vergini britanniche, Spagna oltre ovviamente all'Inghilterra, al Galles, alla Scozia, all'Irlanda e all'isola di Man. Anche dopo il disastro del 1860 l'attivit\u00e0 estrattiva continu\u00f2 in Cornovaglia (anche se su scala ridotta) specializzandosi soprattutto nello stagno. Le miniere metallifere chiusero definitivamente nel 1998 con la sospensione dell'attivit\u00e0 nella miniera di South Crofty, a Pool, ultima miniera di stagno in Europa.\nStoria.\nFino alla met\u00e0 del Cinquecento il Devon produceva approssimativamente il 25-40% dello stagno della Cornovaglia, ma la quantit\u00e0 era relativamente piccola. Dopo il 1540 la produzione della Cornovaglia decoll\u00f2 mentre quella del Devon si ridusse ad un decimo rispetto a quella dei vicini. A partire dalla met\u00e0 del XVI secolo il Devon produceva poca ricchezza per il re, e venne considerato attivit\u00e0 secondaria dal Supremacy of Parliament Act del 1512 (questo atto non si applicava alle industrie della Cornovaglia).\nAree.\nIl patrimonio dell'umanit\u00e0 comprende miniere separate l'una dall'altra, anche se possono essere considerate un corpo unico tra la Cornovaglia ed il Devon. Le aree (il codice deriva dalla nomenclatura del sito) sono:"}
{"id": "1421050", "revid": "1354930", "url": "https://it.wikipedia.org/wiki?curid=1421050", "title": "Otep\u00e4\u00e4", "text": "Otep\u00e4\u00e4 (nota anticamente come Nuustaku, in tedesco \"Odenp\u00e4h\") \u00e8 una localit\u00e0 di circa 2100 abitanti dell'Estonia meridionale, nella contea di Valgamaa, capoluogo del rispettivo comune rurale. Amministrativamente non esistono distinzioni tra la citt\u00e0 e il suo contado.\nSport.\nStazione sciistica specializzata nello sci nordico, \u00e8 attrezzata con uno stadio da biathlon, il trampolino Tehvandi e numerose piste da fondo. Ha ospitato i Campionati mondiali juniores di sci nordico 2011 e numerose tappe della Coppa del Mondo di sci di fondo, oltre i Campionati europei di ciclismo su strada 2004."}
{"id": "1421058", "revid": "287204", "url": "https://it.wikipedia.org/wiki?curid=1421058", "title": "Il caso Jane Eyre", "text": "Il caso Jane Eyre (\"The Eyre Affair\") \u00e8 un romanzo di genere fantastico del 2001, dello scrittore inglese Jasper Fforde. L'opera potrebbe in realt\u00e0 essere ascritta anche al genere \"thriller\" e a quello comico. Si tratta del primo romanzo della serie di Thursday Next.\nLa narrazione della vicenda prosegue nel successivo romanzo dell'autore, dal titolo \"Persi in un buon libro\".\nTrama.\nLa storia \u00e8 ambientata in un anno 1985 ucronico nel quale le regole che definiscono il confine fra realt\u00e0 e fantasia sono estremamente labili. Nell'Inghilterra di questa dimensione parallela la guerra di Crimea contro l'impero russo non \u00e8 ancora terminata dopo pi\u00f9 di un secolo, e il Galles \u00e8 una repubblica indipendente.\nLa genetica ha raggiunto uno sviluppo molto spinto, in particolare nel campo della clonazione di versioni via via modificate di specie animali, come il dodo, tipico uccello da cortile nelle abitazioni.\nNella societ\u00e0 inglese agiscono a vari livelli dei reparti particolari, denominati \"OPS\" (\"Operazioni Speciali\"), fra i quali la Cronoguardia.\nLa protagonista \u00e8 Thursday Next, di professione detective letteraria. Thursday ha perso il fratello Anton in Crimea, possiede un dodo di nome \"Pickwick\", ed \u00e8 una pacifista convinta. La sua mansione \u00e8 la sorveglianza delle opere letterarie, che nella societ\u00e0 descritta hanno un'importanza sociale smisurata. Continui i riferimenti al mistero della paternit\u00e0 delle opere di William Shakespeare, contesa fra \"Baconiani\", \"Marlowiani\" e altre fazioni. A questo mistero l'autore dar\u00e0 una spiegazione di natura fantascientifica (\"v. citazione\").\nLa storia inizia con il furto del romanzo \"Martin Chuzzlewit\" di Charles Dickens, e la comparsa di un diabolico criminale, Acheron Hades, che ha vari poteri, fra i quali l'invulnerabilit\u00e0 alle pallottole e l'invisibilit\u00e0 alle telecamere; egli \u00e8 inoltre in grado di percepire il proprio nome anche se sussurrato a grande distanza. Acheron \u00e8 l'autore del furto dell'opera, ma il suo vero obiettivo \u00e8 l'eclettico Mycroft Next, inventore geniale e zio di Thursday.\nDopo un primo conflitto a fuoco per le vie di Londra, in cui Thursday perde due colleghi (fra i quali un ex fidanzato invecchiato di trent'anni per accumulo temporale accidentale e pertanto a lei irriconoscibile fino alla morte di lui), la ragazza decide di rientrare nella citt\u00e0 natale Swindon (che \u00e8 la citt\u00e0 in cui risiede in realt\u00e0 l'autore del romanzo) e farsi assegnare ad un incarico pi\u00f9 tranquillo. In realt\u00e0 l'idea del trasferimento le \u00e8 stata data da una se stessa proveniente dal futuro.\nMycroft viene sequestrato da Acheron insieme alla moglie Polly, che viene trattenuta prigioniera in una da lei adorata poesia di William Wordsworth, dal titolo \"Vagabondavo solo come una nuvola\". Nella poesia, Polly incontra l'autore medesimo, il quale con l'occasione inizia a corteggiarla sulle rive del lago in cui la rima \u00e8 ambientata. Lo scopo del sequestro di Mycroft \u00e8 l'utilizzo del \"Portale della Letteratura\", un'invenzione attraverso cui \u00e8 possibile entrare ed uscire dalle opere letterarie, con il contributo dei \"Tarli Bibliofili\", animaletti in grado di trasformare qualunque oggetto in parole e poi in letteratura.\nDurante il sequestro, piuttosto che lasciare Acheron in grado di nuocere alla trama del Chuzzlewit, Mycroft riesce a distruggere l'opera. Di conseguenza il criminale decide di aggredire una delle opere pi\u00f9 amate dagli inglesi, e penetra in \"Jane Eyre\", minacciando direttamente l'incolumit\u00e0 della protagonista. In questa sua azione Acheron \u00e8 segretamente appoggiato da Jack Schitt, un dirigente della compagnia Goliath, che controlla l'Inghilterra ed \u00e8 coinvolta nella produzione di un nuovo e devastante fucile al plasma difettoso, che intende riparare costruendo un'opera letteraria in cui esso funzioni e da cui possa quindi essere estratto e riprodotto, per poi venderlo all'esercito inglese e alimentare il prosieguo indefinito della guerra in Crimea.\nCon l'aiuto del protagonista maschile di Jane Eyre, Mr. Rochester, Thursday penetra anch'ella nell'opera e riesce a sconfiggere Acheron. Cos\u00ec facendo produce un cambiamento irreversibile della trama del romanzo, in maniera tale da generare il finale che oggi tutti conoscono come l'unico. Questo nuovo finale piace alla collettivit\u00e0 letteraria molto pi\u00f9 del precedente, nonostante le critiche iniziali della \"Federazione Sorelle Bront\u00eb\". Durante quest'intervento Schitt rimane imprigionato in una poesia di Edgar Allan Poe, intitolata \"Il corvo\". Nel corso di un comizio, Thursday riesce inoltre a svelare in diretta televisiva i difetti del fucile al plasma e scatena un'ondata di indignazione generale che porr\u00e0 fine alla guerra.\nVerso la fine del romanzo il padre di Thursday, disertore latitante della Cronoguardia, il quale appare spesso nel corso della storia sospendendo il flusso del tempo e parlando con sua figlia in una scena immobilizzata, fornir\u00e0 varie spiegazioni su alcuni fatti storici, lasciando intendere di essere in grado di intervenire spesso e volentieri sul corso degli eventi. Alla fine, Thursday si sposa con l'amato Landen Parke-Laine, che era il migliore amico di suo fratello sul fronte della guerra in Crimea. Questo matrimonio sembra cos\u00ec celebrare in modo speculare il nuovo (e vero) finale di Jane Eyre, ovvero le agognate nozze fra Jane e Rochester."}
{"id": "1421059", "revid": "2014155", "url": "https://it.wikipedia.org/wiki?curid=1421059", "title": "Luisa dei Paesi Bassi", "text": "Biografia.\nInfanzia.\nLuisa era figlia del principe Federico dei Paesi Bassi. e di sua moglie, la principessa Luisa di Prussia. I suoi nonni paterni erano il re Guglielmo I dei Paesi Bassi e Guglielmina di Prussia e quelli materni erano il re Federico Guglielmo III di Prussia e Luisa di Meclemburgo-Strelitz.\nMatrimonio.\nNel 1849 il principe ereditario di Svezia e Norvegia Carlo, futuro re con il nome di Carlo XV, figlio del re Oscar I di Svezia e della regina Giuseppina di Leuchtenberg, intraprese un viaggio nel Regno dei Paesi Bassi. Durante la sua permanenza presso la corte del Regno conobbe la principessa Luisa. \nIl matrimonio venne organizzato solo dopo che le trattative per un matrimonio tra Carlo e una principessa prussiana fallirono. Oscar I voleva proteggere l'unione tra la nuova dinastia Bernadotte e le vecchie dinastie reali d'Europa, e una principessa protestante era vista come necessaria per essere la prossima regina del regno protestante di Svezia-Norvegia, dopo due precedenti regine cattoliche. Luisa soddisf\u00f2 queste credenziali e c'erano anche aspettative per la grande dote prevista dalla ricca dinastia olandese. Il segretario di gabinetto Manderstr\u00f6m era stato inviato ad ispezionare presso la corte olandese, e diplomaticamente fece sapere nel suo rapporto che Luisa aveva una formazione eccellente e un buon carattere, ma che non era attraente. \nIl loro fidanzamento ufficiale venne annunciato nel febbraio del 1850. In realt\u00e0, per\u00f2, la sua dote si rivel\u00f2 essere molto piccola. Durante il fidanzamento, Luisa studi\u00f2 la lingua svedese e la storia; non impar\u00f2 mai il norvegese, per\u00f2. Poich\u00e9 il governo olandese aveva sostenuto il matrimonio, lei non dovette rinunciare ai suoi diritti al trono olandese. Il matrimonio venne celebrato nella cattedrale di Stoccolma il 19 giugno 1850..\nDopo il matrimonio, il suocero l'accompagn\u00f2 in un tour attraverso la Svezia per introdurla al paese.\nPrincipessa ereditaria.\nIl rapporto tra Luisa e Carlo era infelice. La coppia aveva diverse personalit\u00e0: Luisa era introversa, timida e preferiva condurre una vita semplice, e Carlo era estroverso, amante delle feste e della vita sociale. Luisa era innamorata di Carlo, il quale la trovava poco attraente e le era infedele. Dal 1852 fino al 1860, Carlo ebbe una relazione con Josephine Sparre, damigella d'onore di Luisa, che provoc\u00f2 uno scandalo. \nA causa di una complicazione collegata all'ultimo parto, Luisa non fu in grado di avere altri figli. Nel 1854, suo figlio mor\u00ec di polmonite. Siccome la successione femminile, che era stata precedentemente concessa in Svezia, era vietata dalla costituzione del 1809, sua figlia non poteva considerarsi l'erede al trono. \nNon venne considerata un successo sociale, e la sua natura timida e schiva, non venne apprezzata dalla societ\u00e0 a causa della sua posizione ufficiale. Tra il 1857 e il 1859, Carlo fu nominato reggente durante l'incapacit\u00e0 del padre, e lei assunse le funzioni di rappresentanza della suocera.\nRegina.\nLuisa divenne regina di Svezia e Norvegia alla morte del suocero, l'8 luglio 1859. Era la prima regina dell'unione di Svezia-Norvegia ad essere incoronata in Svezia e in Norvegia, in quanto la Norvegia aveva rifiutato di incoronare le sue due precedenti perch\u00e9 erano cattoliche. Luisa venne incoronata come regina di Svezia a Stoccolma il 3 maggio 1859 e come regina di Norvegia a Trondheim il 5 agosto 1860. Era la prima regina ad essere incoronata in Norvegia fin dal Medioevo. Fu molto popolare durante la sua visita in Norvegia.\nLuisa non esercit\u00f2 mai alcuna influenza sugli affari di stato n\u00e9 mostr\u00f2 alcuna ambizione di farlo. Il fatto che lei non si immischiasse nella politica venne visto come un buon modello di ruolo rispetto alle regine del passato.\nLuisa prefer\u00ec usare la sua posizione regale all'attivit\u00e0 filantropica fondando organizzazioni di carit\u00e0. Era interessata alla musica e alla storia e prese lezioni di pianoforte dal pianista svedese Adolf Fredrik Lindbland. Insieme alla figlia fu una allieva di Nancy Edberg. Nel 1867 assunse la prima dentista femminile della Svezia, Rosalie Fougelberg, come sua dentista ufficiale. Preferiva una vita familiare tranquilla e anonima e preferiva evitare doveri cerimoniali e di rappresentanza ogni volta che poteva, a volte simulando malesseri. A Carlo, per\u00f2, non piaceva apparire senza di lei in occasioni formali e, occasionalmente, la costringeva a rappresentare. \nCarlo XV amava le feste e balli in maschera e la sua vita di corte al Castello di Ulriksdals veniva paragonata con la vita a Versailles. Dopo la morte della suocera, Luisa ricopr\u00ec un ruolo molto importante a corte. La sua corte era stata presieduta dal Wilhelmina Bonde per quasi tutta la sua permanenza in carica come regina. Secondo quanto riferito, Luisa veniva ripetutamente tradita e fece del suo meglio per competere con le sue rivali e sua suocera le consigli\u00f2 di far sposare le sue damigelle d'onore, quando Carlo era attratto da loro. Carlo ebbe una relazione con Hanna Styrell (1860-1869) e con Wilhelmine Schr\u00f6der (1869-1872). \nLuisa soffriva di cattiva salute. In almeno un'occasione, durante una gita in barca sul M\u00e4laren, ebbe forse un attacco epilettico, che era stato interpretato come una reazione isterica a causa della trascuranza del marito.\nMorte.\nNel 1870, la regina Luisa visit\u00f2 i Paesi Bassi ed era presente al letto di morte della madre. Durante una passeggiata in carrozza contrasse la polmonite. Mor\u00ec il 30 marzo 1871 nella capitale svedese.\nDiscendenza.\nLuisa e Carlo XV di Svezia ebbero due figli:"}
{"id": "1421062", "revid": "253269", "url": "https://it.wikipedia.org/wiki?curid=1421062", "title": "Scott Glenn", "text": "Biografia.\nNato a Pittsburgh in Pennsylvania, figlio di Elizabeth e Theodore Glenn, \u00e8 cresciuto vicino ai monti Appalachi e ha origini irlandesi e native americane. Durante l'infanzia ebbe seri problemi di salute a causa della scarlattina che lo costrinse a letto quasi un anno. Dopo essersi ristabilito ed aver terminato gli studi si iscrive al \"William and Mary College\" dove si diploma in lingua e letteratura inglese. Dopo aver studiato giornalismo passa tre anni nel corpo dei Marines. Terminata l'esperienza militare inizia a lavorare come giornalista di cronaca nera e a scrivere commedie. Per affinare il suo modo di scrivere ed aiutarsi nella stesura di una sua commedia decide di prendere lezioni di recitazione, si appassiona cos\u00ec tanto alla settima arte che si iscrive all'Actors Studio.\nDopo aver lavorato in teatro ed aver partecipato ad alcune serie tv debutta sul grande schermo nel film \"A.A.A. Ragazza affittasi per fare bambino\" (1970). Dopo altre produzioni televisive ottiene un ruolo in \"Nashville\" (1975) di Robert Altman e \"Apocalypse Now\" (1979) di Francis Ford Coppola. Negli anni seguenti partecipa ai film \"L'ultima sfida\" (1982), \"Uomini veri\" (1983), \"Il fiume dell'ira\" (1984), \"Silverado\" (1985), \"Kidnapping - Pericolo in agguato\" (1987), \"Saigon\" (1988), \"Regina senza corona\" (1989) e \"Caccia a Ottobre Rosso\" (1990) .\nNel 1991 interpreta l'agente FBI Jack Crawford nel pluripremiato \"Il silenzio degli innocenti\" di Jonathan Demme e nello stesso anno recita in \"Fuoco assassino\" (1991) di Ron Howard. Negli anni successivi alterna partecipazioni a produzioni importanti, come \"Il coraggio della verit\u00e0\" (1996), \"Training Day\" (2001), \"Buffalo Soldiers\" (2001), \"The Bourne Ultimatum - Il ritorno dello sciacallo\" (2007) ed a film indipendenti come \"Lesser Prophets\" e \"Larga distancia\". Nel 2008 avrebbe dovuto ricoprire il ruolo di Clay Morrow nella serie tv Sons of Anarchy salvo poi essere sostituito da Ron Perlman. Nel 2015 interpreta Stick, un misterioso maestro di arti marziali che allena Matt Murdock, nella serie televisiva \"Daredevil\" dei Marvel Studios.\nVita privata.\nDal 1968 \u00e8 sposato con Carol Schwartz e ha due figlie, Dakota e Rio.\nDoppiatori italiani.\nNelle versioni in italiano delle opere in cui ha recitato, Scott Glenn \u00e8 stato doppiato da:"}
{"id": "1421063", "revid": "15756", "url": "https://it.wikipedia.org/wiki?curid=1421063", "title": "Caterina Davinio", "text": "Biografia.\nScrittrice e artista multimediale, dall'inizio degli anni novanta ha creato opere sperimentali tra scrittura, arti visive e nuovi media, usando il video, il computer, Internet, la fotografia digitale. Negli anni ottanta ha utilizzato anche tecniche tradizionali, come la pittura, partecipando a mostre personali e collettive. Nel 1997 ha esposto computer poetry in \"VeneziaPoesia\", mostra a cura di Nanni Balestrini nella 47\u00aa Biennale di Venezia. Nel 1999 ha partecipato come poeta e videoartista al \"Progetto Oreste\" nel Padiglione Italia della 48\u00aa Biennale di Venezia, dove ha curato anche una rassegna di videopoesia.\nDal 1992 ha organizzato e curato una serie di rassegne video e di computer art in varie citt\u00e0 italiane, in spazi istituzionali e alternativi, con la partecipazione di numerosi artisti internazionali, contribuendo a creare un ponte tra la poesia sperimentale e il circuito delle arti elettroniche; tra queste: \"Electron\u00ece d'arte e altre scritture\" (1994-95), \"Videometropoli\" (1995), \"Poevisioni elettroniche\" (1996, 1997, 1998), \"Parole virtuali\" (1999), \"Techno-Poetry\" (2001), e altre. Nel 1997 ha contribuito a \"netOper@\" di Sergio Maltagliati, primo lavoro italiano interattivo e collaborativo attraverso Internet. Nel 2009 ha realizzato nella 53\u00aa Biennale di Venezia l'installazione virtuale su Second Life \"The First Poetry Space Shuttle Landing on Second Life\"\nNel 2014 ha partecipato, con l'installazione di net-poetry \"Big Splash\", al festival internazionale di letteratura elettronica OLE.01, inclusa nella sezione storica dei maestri nella Sala Dorica di Palazzo Reale a Napoli;\nNet-Poetry e video.\nTra le opere di net-poetry:\nTra i video:\nMostre.\nCaterina Davinio ha partecipato a oltre trecento mostre in numerosi Paesi del mondo, tra queste:\nScritti.\nRomanzi\nRacconti\nLibri di poesia\nTra le antologie poetiche\nSaggistica e altro"}
{"id": "1421064", "revid": "767487", "url": "https://it.wikipedia.org/wiki?curid=1421064", "title": "Palupera", "text": "Palupera \u00e8 un comune rurale dell'Estonia meridionale, nella contea di Valgamaa. Il centro amministrativo \u00e8 la localit\u00e0 (in estone \"k\u00fcla\") di Hellenurme.\nLocalit\u00e0.\nOltre al capoluogo, il comune comprende altre 12 localit\u00e0:\nAstuvere - Atra - Hellenurme - Lutike - M\u00e4elooga - Makita - Miti - Neeruti - N\u00f5uni - P\u00e4idla - R\u00e4bi - Pastaku - Urmi"}
{"id": "1421070", "revid": "287204", "url": "https://it.wikipedia.org/wiki?curid=1421070", "title": "Appuntato capo", "text": "Lappuntato capo: \"appoint\u00e9-chef\", \"obergefreiter\"; \u00e8 un grado militare dell'esercito svizzero.\nConseguimento.\nNell'esercito svizzero, il grado di appuntato (abbreviato: app) \u00e8 attribuito in virt\u00f9 dell'articolo 58 dell'Ordinanza concernente gli obblighi militari:\nPu\u00f2 essere ottenuto in due maniere:"}
{"id": "1421071", "revid": "1573940", "url": "https://it.wikipedia.org/wiki?curid=1421071", "title": "Okenia kondoi", "text": "Okenia kondoi \u00e8 un mollusco nudibranchio della famiglia Goniodorididae.\nL'epiteto specifico \u00e8 un omaggio al malacologo statunitense Yoshio Kondo (1910 - 1990).\nDistribuzione e habitat.\nSi trova al largo del Giappone, delle Filippine e delle isole Marshall."}
{"id": "1421074", "revid": "1646297", "url": "https://it.wikipedia.org/wiki?curid=1421074", "title": "Pedofilia", "text": "La parola pedofilia, termine derivante dal tema greco \"\u03c0\u03b1\u1fd6\u03c2\" (bambino) e \"\u03c6\u03b9\u03bb\u03af\u03b1\" (amicizia, affetto ma anche amore), indica una parafilia che si manifesta con azioni, ricorrenti impulsi e fantasie erotiche che implicano attivit\u00e0 sessuali con bambini prepuberi. L'attrazione verso neonati si chiama infantofilia. Per individui adolescenti si parla invece di efebofilia o ebefilia.\nAnalisi del fenomeno.\nReati di pedofilia si sono verificati in tutti i luoghi dove sono presenti bambini: famiglie (nel qual caso potrebbe trattarsi di incesto), centri religiosi (seminari, oratori), scuole d'infanzia, associazioni giovanili (negli Stati Uniti d'America i \"boy-scout\"). Data l'estrema ampiezza di tipi di reati che talvolta non richiedono nemmeno il contatto fisico col bambino (per esempio l'esibizionismo, la riproduzione di materiale pedopornografico, ecc.), la diffusione dei reati di pedofilia \u00e8 considerata elevatissima. \u00abIl 10-30% circa dei bambini subisce molestie sessuali entro i 18 anni. L'attrazione del pedofilo pu\u00f2 essere rivolta sia verso i bambini sia verso le bambine, ma sembra che queste ultime siano le vittime pi\u00f9 frequenti (88%).\u00bb\nNel maggio 2007 tutti i media hanno parlato ripetutamente di notizie su reati commessi da membri del clero, sulla base del fatto che oltre 4000 sacerdoti sono stati accusati di abuso di minori negli USA e in Canada. Si tratta per\u00f2 del numero totale delle accuse raccolte in un arco di 50 anni e comprende non solo i casi di pedofilia in senso stretto, ma anche i rapporti con adolescenti minori di anni 18. Sino a oggi le condanne per pedofilia hanno riguardato 40 casi su 4000. Nel giugno 2009 il cardinale Cl\u00e1udio Hummes, Prefetto della Congregazione per il Clero, ha dichiarato al settimanale cattolico spagnolo \"Vida Nueva\" che \u00abi casi di pedofilia a volte non arrivano nemmeno al 4% dei sacerdoti\u00bb. Questa dichiarazione rettifica una precedente intervista dello stesso cardinale Hummes del 5 gennaio 2008 all\"'Osservatore Romano\" in cui dichiarava che tra i sacerdoti \u00abneppure l'1% ha a che fare con problemi di condotta morale e sessuale\u00bb.\nNel settembre del 2009 l'arcivescovo Silvano Tomasi, osservatore permanente della Santa Sede all'ONU di Ginevra, in una dichiarazione emessa in una riunione del Consiglio dei Diritti Umani delle Nazioni Unite a Ginevra in relazione ai crimini sessuali sui minori, ha dichiarato che \u00abnel clero cattolico solo tra l'1,5% e il 5% dei religiosi ha commesso atti di questo tipo\u00bb.\nLa cifra del 4% \u00e8 stata contestata anche dallo studioso Massimo Introvigne sulla base di uno studio indipendente (il John Jay Report) condotto dal \"John Jay College of Criminal Justice\" della \"City University of New York\", che non \u00e8 un'universit\u00e0 cattolica ed \u00e8 unanimemente riconosciuta come la pi\u00f9 autorevole istituzione accademica degli Stati Uniti in materia di criminologia.\nNel 2009 \u00e8 uscito in libro \"Atti impuri. La piaga dell'abuso sessuale nella chiesa cattolica\" che riporta cifre aggiornate sulla pedofilia nella Chiesa statunitense. Tra il 1950 e il 2004 si sono registrati undicimila casi documentati di abusi sessuali su minori i cui autori sono preti (vedi John Jay Report). Mediamente i preti diocesani implicati negli abusi sono il 4,3 per cento e in alcuni anni queste percentuali sono state particolarmente elevate: nel 1963, 1966, 1970 e nel 1974 si \u00e8 arrivati all'otto per cento di predatori diocesani, fino al nove per cento del 1975. Nel libro si fanno anche delle estrapolazioni su quelli che possono essere i limiti del fenomeno pedofilia (abusi su minori) nella Chiesa e si stima che i casi sono stimabili in quaranta-sessantamila che farebbero salire il tasso dei preti abusanti a percentuali altissime.\nIn Europa.\nUn'indagine condotta dall'OMS rivela che 18.000.000 (diciotto milioni) di minori in Europa siano stati vittime di abusi sessuali, con una netta prevalenza delle bambine rispetto ai bambini.\nIn Italia.\nSecondo i dati raccolti da Telefono Azzurro e pubblicati nel Rapporto Nazionale sulla Condizione dell'Infanzia e dell'Adolescenza, quasi il 60% degli abusi su minori avviene in famiglia. Nel panorama internazionale emerge che in Francia e in Inghilterra i minorenni vittime di abuso sessuale sono molto pi\u00f9 numerosi, ma ci\u00f2 che preoccupa in Italia \u00e8 il \"sommerso\": infatti \u00e8 probabile che alcune situazioni di abuso non arrivino alla denuncia. Per il CENSIS, le cui cifre si basano sui dati ministeriali elaborati dal prof. Mastronardi, circa lo 0,07% dei casi di pedofilia in Italia riguarda il clero; questa \u00e8 infatti la percentuale di sacerdoti italiani condannati per pedofilia in 50 anni, mentre nella societ\u00e0 civile esistono invece 21\u00a0000 casi di pedofilia ogni anno (1 ogni 400 minori)\nPer quanto riguarda i crimini pi\u00f9 efferati, uno studio del Centro Aurora di Bologna (Centro Nazionale per i bambini scomparsi e sessualmente abusati) ha evidenziato che in Italia dal 2004 al 2007 sono scomparsi 3.399 minori, non ritrovati nel periodo considerato.\nPedofilia on-line.\nSono state individuate alcune caratteristiche proprie dei pedofili online che sembrano, almeno in parte, differenziarli rispetto agli altri pedofili:\nColoro che compiono tentativi di adescamento online:\nRecenti ricerche hanno contribuito a definire due profili distinti: coloro che si limitano alla detenzione e allo scambio di materiale pedopornografico e coloro che, oltre a detenere questo materiale, cercano di coinvolgere bambini e adolescenti direttamente in atti sessuali.\nAll'interno di questo secondo profilo \u00e8 stata individuata nello specifico la presenza di due sottogruppi:\nSecondo uno studio dell'Universit\u00e0 di Lancashire (2003), sono ipotizzabili cinque fasi dell'adescamento \"online\":\nAspetti medici e psicologici.\nLa diagnosi.\nSecondo il DSM-5 i criteri diagnostici del \"disturbo pedofilico\" sono i seguenti:\n\"Specificare\" quale:\n\"Specificare\" se:\n\"Specificare\" se:\nGeneralmente si parla di \"disturbo pedofilico\" se vengono rispettati tutti e tre i Criteri (A, B e C), nel caso siano rispettati i Criteri A e C ma non il Criterio B si parla di \"\"interesse sessuale pedofilico\" ovvero di una preferenza sessuale non patologica (parafilia).\nLa \"ninfolessia\" (conosciuta anche come \"complesso di Lolita\"\") viene considerata dall\"'APA Dictionary of Psychology\" come una forma di pedofilia.\nL'efebofilia pu\u00f2 essere distinta dalla pedofilia essendo una preferenza sessuale che riguarda gli adolescenti in et\u00e0 avanzata (in genere individui sui 15-16 anni d'et\u00e0).\nL'attrazione per bambini maschi risulta mediamente pi\u00f9 resistente fra i \"child molester\": il tasso di recidiva dei soggetti attratti da bambini \u00e8 circa doppio di quelli attratti da bambine. Tali aspetti sono anche meglio dettagliati nell'ambito della psicopatologia sessuale dei \"Sexual Offender\", vale a dire di quella categoria di persone che a motivo della loro compulsivit\u00e0 sessuale rientrano nelle casistiche giudiziarie e attuano comportamenti che vengono riconosciuti come penalmente rilevanti.\nIl Tipo Indifferenziato inoltre sembra essere mediamente pi\u00f9 grave del Tipo Differenziato.\nD'altra parte, il criterio categoriale del DSM non considera l'aspetto dimensionale del disturbo: vale a dire che nell'ambito della stessa diagnosi esistono svariate manifestazioni di gravit\u00e0 della stessa che solamente un accurato esame della psicopatologia sessuale \u00e8 in grado di definire con precisione.\nDal punto di vista penalistico, il fatto che la rara ed eventuale presenza di una patologia mentale possa temporaneamente ridurre la capacit\u00e0 di intendere e di volere del reo, in particolare la capacit\u00e0 di inibire la pulsione sessuale verso il minore, non esclude la responsabilit\u00e0 derivante dalla condotta omissiva e negligente per non avere intrapreso per tempo i trattamenti psicologici e farmacologici preventivi verso un tipo di disturbo, che, in letteratura e nella sua stessa definizione clinica nel DSM, \u00e8 preceduto da un crescendo di sintomi eccitatori e di disagio personale che, per intensit\u00e0 e durata nel tempo, \u00e8 impossibile non siano avvertiti dal soggetto.\nAspetti anatomici e funzionali del cervello.\nI progressi delle tecniche diagnostiche disponibili per la ricerca neuroscientifica hanno permesso di individuare alcune alterazioni strutturali e/o funzionali che si riscontrerebbero nel cervello di soggetti pedofili, con conseguenti effetti sull'orientamento e sul comportamento sessuale di queste persone:\nLa numerosit\u00e0 dei campioni presi in considerazione, riferiti al 2015, non consente ancora di prevedere quanto queste alterazioni anatomiche e funzionali del cervello siano diffuse nella popolazione di pedofili per mettere a punto una diagnosi e cura preventiva, prima che si manifestino sintomi di eccitazione sessuale o atti di violenza nei confronti dei minori. La popolazione carceraria di pedofili \u00e8 il campione pi\u00f9 esteso a disposizione per un'indagine di questo tipo.\nLa presenza di alterazioni anatomiche e funzionali del cervello pone un potenziale problema sul piano penale, per la ridotta capacit\u00e0 di intendere e di volere (e inibire una pulsione sessuale), cos\u00ec come della responsabilit\u00e0 penalmente perseguibile di atti (consumo di alcune sostanze psicoattive che generano la perdita permanente di volume della massa grigia nel cervello, e quindi alle capacit\u00e0 di eccitazione e autocontrollo sessuale), ovvero omissioni (il rifiuto di sottoporsi a diagnosi e trattamenti psichiatrici e farmacologici non obbligatori e coattivi per legge), scelte che hanno poi un successivo effetto secondario sulla condotta del pedofilo, effetto noto e non trascurabile.\nDette alterazioni interessano aree del cervello che nel corso della vita dell'uomo comune possono subire modifiche anatomiche e funzionali. Sono quindi attribuibili in minima parte a fattori innati ed ereditari, e maggiormente a fattori ambientali, fra i quali in primo luogo una condotta libera e consapevole, che come altri atti finalizzati e ripetuti nel tempo, diviene poi naturalizzata e parte integrante del carattere dell'individuo.\nEventuale terapia o trattamento.\nIl programma terapeutico si pone queste mete:\nLa psicoterapia cognitivo-comportamentale \u00e8 utile per interrompere i comportamenti parafilici appresi. Validi risultati si ottengono anche con la terapia di gruppo. Analogo alla castrazione chimica \u00e8 il ricorso agli agonisti-GnRH (la Flutamide, il Casodex, la Nilutamide). Qualora il disturbo sia contraddistinto da un'ipersessualit\u00e0, si ricorre a un trattamento psicofarmacologico usando il ciproterone acetato (CPA) e il medrossiprogesterone acetato (MPA), con durata superiore anche ai quattro anni. Se la pedofilia \u00e8 associata ad altri disturbi psichiatrici, si pu\u00f2 intervenire con antidepressivi e antipsicotici.\nAnalizzando la letteratura scientifica sul tema, emerge che i trattamenti farmacologici e medici sono una frazione di quelli disponibili, e che quelli principalmente utilizzati sul panorama internazionale per gli autori di reati sessuali sono:\nI risultati ottenuti relativamente all'efficacia di questi trattamenti, tuttavia, sono al momento discordanti tra loro\nA questo proposito, in Europa e negli USA gli esempi sono diversi: in Germania, il \u201cProgetto Dunkelfeld\u201d si serve di campagne mediatiche per pubblicizzare servizi di cura per persone che si auto-definiscono pedofili ma sentono di avere bisogno di aiuto. Nel Regno Unito, NSPCC (\"National Society for the Prevention of Cruelty to Children\") ha predisposto un servizio telefonico che gli abusanti possono chiamare nel momento in cui temono di poter commettere nuovamente un reato sessuale verso un bambino, per avere consigli o assistenza immediata. Il servizio provvede ad informare immediatamente la polizia e i servizi sociali della chiamata in modo da garantire protezione al bambino prima che sia coinvolto. In Danimarca (brydcirklen.dk), \u00e8 stato messo a punto un sito web rivolto ad adulti che riconoscono di avere un interesse sessuale verso i bambini descrivendone i differenti comportamenti e invitandoli a cercare aiuto psicologico, chiamando una linea telefonica dedicata, prima che commettano abusi.\nAnche negli USA, l'organizzazione B4UACT24 (Before You Act) promuove servizi di aiuto e assistenza per soggetti (adulti e adolescenti) che riconoscono di essere sessualmente attratti da bambini.\nLa castrazione chimica \u00e8 un trattamento farmacologico da ripetere a vita, perch\u00e9 la situazione si ripristina non appena il trattamento viene sospeso, anche dopo anni di trattamento. Il trattamento sanitario pu\u00f2 essere condizionato alla sospensione della pena detentiva, ma chiaramente non pu\u00f2 essere reso obbligatorio quando il reo ha estinto la pena e viene rimesso in libert\u00e0.\nAspetti legali.\nLa materia non \u00e8 regolata da direttive o regolamenti a livello europeo, restando il diritto penale competenza esclusiva degli Stati membri. Le linee guida sono indicate dalla Convenzione del Consiglio d'Europa per la protezione dei minori contro lo sfruttamento e l'abuso sessuale, firmata a Lanzarote il 25 ottobre 2007, non vincolante, recepita in Italia come L. n. 172 del 1 ottobre 2012.\nCon dichiarazione stampa del 28 marzo 2014, la CEI ha ribadito che sussiste un obbligo morale di cooperare con le autorit\u00e0, ma dal punto di vista del diritto canonico nessun obbligo di denuncia alle autorit\u00e0 civili e penali dei casi di pedofilia, perch\u00e9 non nell'ordinamento italiano l'obbligo \u00e8 in capo ai soli pubblici ufficiali e non al cittadino comune e i membri delle gerarchie ecclesiastiche non rivestono la qualifica di pubblici ufficiali: l'obbligo di denuncia non vige n\u00e9 in capo agli autori del reato (cui non pu\u00f2 essere imposto di autorit\u00e0), n\u00e9 da parte di terzi che venissero a conoscenza dei fatti (confessori, membri del tribunale canonico, vescovi della diocesi in cui si \u00e8 verificato il fatto, o in cui il sacerdote compie il suo ministero). Resta agli ordinamenti penali dei singoli Stati la facolt\u00e0 di imporre l'obbligo di denuncia per specifici reati, come quelli sessuali, estendendo l'obbligo a tutti i cittadini, compresi i sacerdoti delle diverse confessioni religiose.\nIl diritto canonico in s\u00e9 non prevede nessuna forma di cooperazione particolare fra le autorit\u00e0 religiose, a partire dall'obbligo di segnalazione o denuncia, e quelle civili o penali dello Stato in cui avvengono i reati a sfondo sessuale.\nLa cittadinanza vaticana, riservata a specifici casi selezionati, non prevede l'istituto dell'estradizione.\nNell'ordinamento italiano, come nella quasi totalit\u00e0 delle altre nazioni, \u00e8 punito con il carcere il compimento di atti sessuali su persone che non hanno raggiunto l'et\u00e0 del consenso.\nL'attendibilit\u00e0 delle testimonianze infantili.\nIn Italia \u00e8 stato messo a punto un protocollo realizzato dalla collaborazione interdisciplinare tra avvocati, magistrati, psicologi, psichiatri, criminologi e medici legali dopo il convegno \"Abuso sessuale sui minori e processo penale\", tenutosi a Noto il 9 giugno 1996. Questo documento chiamato appunto \"Carta di Noto\", aggiornato il 7 luglio 2002, prescrive la prassi da seguire nel ricevere la testimonianza del bambino o della bambina.\nLa Corte Costituzionale ha pi\u00f9 volte ribadito che le direttive contenute nella \"Carta di Noto\" rappresentano delle mere indicazioni metodologiche non tassative, con la conseguenza che l'eventuale inosservanza di dette prescrizioni non comporta la nullit\u00e0 dell'esame.\nIl successivo Protocollo di Venezia del 21 gennaio 2004 stabilisce che i casi di abuso minorili siano procedibili anche in presenza di una notizia di reato \u00abindiretta, lacunosa, anonima, poco circostanziata\u00bb.\nLe fantasie infantili secondo Freud.\nIn psicologia, \u00e8 noto che una persona pu\u00f2 avere un ricordo molto vivo e dettagliato di eventi, che sinceramente crede che siano accaduti, ma che non si sono mai verificati in realt\u00e0. Perci\u00f2, anche se la testimonianza proviene da un bambino, che non pu\u00f2 avere interesse a testimoniare il falso, le indagini devono trovare riscontri probatori oggettivi, per non fondare la pubblica accusa solo sulla base di testimonianze oculari.\nLe accuse di pedofilia talora rivolte da bambini minorenni nei confronti dei genitori potrebbero rientrare in \u00absogni a occhi aperti\u00bb, che sono un appagamento compensativo nell'immaginazione di desideri che il bambino avverte come pericolosi, reprime e tende a dimenticare. La soddisfazione avviene in un modo semplice, producendo un ricordo che \u00e8 identico a quello che si sarebbe voluto che accadesse nella realt\u00e0. Quando la personalit\u00e0 diviene pi\u00f9 forte, nell'adulto, la compensazione e rimozione divengono pi\u00f9 capaci di soddisfare un desiderio in modo diverso dalla volont\u00e0 iniziale, ma con azioni nella vita reale, senza forzare la memoria e i ricordi.\nLa tesi di Sigmund Freud e della figlia Anna (che parl\u00f2 pi\u00f9 esplicitamente di queste fantasie infantili) \u00e8 stata a volte portata come prova nei tribunali per smentire accuse di pedofilia. Tuttavia la loro tesi \u00e8 stata oggetto della pi\u00f9 feroce critica da parte di Jeffrey Moussaieff Masson, che durante i primi anni ottanta era direttore dei \"Freud Archives\":\nPresunti abusi infantili sono anche riemersi nella memoria di migliaia di pazienti adulti sottoposti a psicoterapia o altre cure analoghe, determinando un vivace dibattito scientifico sulla loro attendibilit\u00e0 e un seguito di contenziosi legali.\nDa oggetti a soggetti.\nSecondo alcuni studi, una rilevante percentuale dei condannati per pedofilia ha a sua volta subito abusi durante l'infanzia. \u00ab\u00c8 stato osservato che i bambini che erano stati oggetto di attenzioni pedofiliche mostrano da adulti un comportamento analogo con maggior frequenza rispetto alla popolazione generale.\u00bb\nFreud afferm\u00f2 che i traumi infantili in generale sono inguaribili e lasciano ferite che non rimarginano pi\u00f9 e che provocano, negli adulti con una storia di abusi nella loro infanzia, una molteplicit\u00e0 di fenomeni a carico della sfera emotiva, relazionale, sociale, comportamentale di varia profondit\u00e0.\nTale fatto determina due elementi di rilievo per la legislazione in materia: da un lato evidenzia la gravit\u00e0 del danno subito dal bambino (e quindi della colpa del reo), dall'altro lascia intuire la difficolt\u00e0 di stabilire capacit\u00e0 di intendere e di volere del reo, in quanto \u00e8 possibile che sia affetto da turbe psichiche (o raptus improvvisi) a causa di violenze pregresse subite nell'infanzia.\nD'altra parte la complessit\u00e0 del problema emerge chiaramente in ambito clinico a fronte delle difficolt\u00e0 nelle quali si vengono a trovare i professionisti (psichiatri e psicologi) che trattano le persone affette da pedofilia.\nLa pedofilia femminile.\nSebbene gran parte dei pedofili sia di sesso maschile, una percentuale stimata almeno al 4% da un rapporto FBI del luglio 2000 \u00e8 rappresentata da adulti di sesso femminile.\nAttualmente, non \u00e8 chiaro se la pedofilia al femminile sia un fenomeno effettivamente raro rispetto a quella maschile o se sia invece sottostimato. Le ricerche a nostra disposizione, relative al pi\u00f9 ampio\ntema degli abusi sessuali, suggeriscono che, sebbene le donne rappresentino un campione estremamente eterogeneo, alcuni fattori di rischio aiutano a definire un particolare profilo:\nSulla base dell'osservazione clinica, alcuni studiosi hanno cercato di delineare alcune tipologie di donne che commettono abusi sessuali:\nAlcune questioni aperte.\nLa prescrizione del reato.\nNell'ordinamento penale italiano il reato di pedofilia si estingue e non \u00e8 pi\u00f9 perseguibile dopo 10 anni dal fatto. La norma \u00e8 oggetto di dibattito tenuto conto dell'et\u00e0 media delle vittime e dei tempi per la presa di coscienza degli abusi subiti, oltre alla gravit\u00e0 del danno che potrebbe giustificare da sola l'assenza di qualsiasi prescrizione.\nA ci\u00f2 si aggiunge che, senza un'iniziativa penale dei familiari del minore o di ufficio, la legge in questo modo esclude dalla tutela giurisdizionale proprio le vittime precoci fino a otto anni di et\u00e0, che vedono decorrere i 10 anni di prescrizione prima ancora di avere raggiunto la maggiore et\u00e0 e il diritto ad agire autonomamente in giudizio.\nTutela del minore e privacy del pedofilo.\nUSA.\nNegli USA \u00e8 in vigore la cosiddetta \"Legge Megan\", che prende il nome da Megan Kanka, bimba di sette anni rapita, violentata e uccisa nel 1994 da un vicino di casa pluripregiudicato per reati sessuali su minori. La legge prevede che chiunque venga condannato per qualsiasi genere di reato a sfondo sessuale perda essenzialmente ogni diritto alla privacy per un periodo variabile, da un minimo di 10 anni dalla data del rilascio fino a tutta la vita, con l'obbligo di registrare presso le Forze dell'ordine il proprio domicilio e i propri spostamenti, il divieto assoluto di frequentare, o risiedere nelle vicinanze di luoghi abitualmente frequentati da minori o dal genere di persona normalmente bersaglio dei propri crimini, e in taluni casi l'affissione di tali dati in un registro pubblicamente consultabile; alcune municipalit\u00e0 statunitensi offrono la possibilit\u00e0 a chiunque di accedere a tali dati tramite appositi siti Internet.\nLa legge 18 U.S. Code \u00a7 2258A (-\"Reporting requirements of electronic communication service providers and remote computing service providers\") impone agli \"Internet Service Provider\" di segnalare casi sospetti di pedofilia al CyberTipline, sistema centralizzato nazionale per la reportistica su casi sospetti di abuso sessuale su minori, gestito dal \"National Center for Missing and Exploited Children\".\nLa legge non impone nello specifico una scansione delle immagini inviate all'interno o in allegato alle e-mail, come opera ad esempio Google sugli utenti Gmail.\nRegno Unito.\nCome l'UK's National Crime Squad, diversi Paesi hanno dotato le Forze dell'Ordine di \"database\" con le immagini di siti pedopornografici, foto e dati biometrici di vittime e protagonisti dei reati a sfondo sessuale. Appositi programmi sono in grado di incrociare i dati, \"scandire\" le foto e riconoscere al loro interno quelle di un pedofilo o presunto tale.\nUnione Europea.\nLa materia di abuso e sfruttamento dei minori, pornografia minorile sono regolate dalla Direttiva 2011/93/UE.\nLa Convenzione di Lanzarote, inapplicata in questo punto dalla maggior parte degli Stati membri, gi\u00e0 nel 2007 prevedeva la registrazione e alla conservazione dei dati relativi all'identit\u00e0, nel rispetto della privacy e ad uso interno, nonch\u00e9 al profilo genetico (DNA) delle persone condannate per reati sessuali, affidati ad un'unica autorit\u00e0 nazionale che doveva interfacciarsi con le altre autorit\u00e0 degli Stati membri. Non si pronuncia, invece, per un equivalente UE alla legge Megan statunitense, ovvero in merito alla pubblicazione di nomi e foto di condannati in un \"database\" consultabile pubblicamente da chiunque.\nDibattito.\nUn'ampia parte dell'opinione pubblica USA sostiene la legge Megan, basandosi sul fatto che i predatori sessuali tendono a un alto grado di recidiva; tuttavia alcuni Stati e comunit\u00e0 ancora rifiutano di applicarla, sulla base del fatto che interessa persone che hanno pagato il loro debito con la societ\u00e0 scontando una pena detentiva, e che la violazione della loro \"privacy\" pu\u00f2 mettere essi e le loro famiglie in pericolo di ritorsioni.\nUn'altra argomentazione \u00e8 che non solo per la pedofilia, ma per i reati contro la persona e il patrimonio negli ordinamenti penali generalmente chiunque pu\u00f2 ottenere un documento che riporta la situazione penale di un altro cittadino, cos\u00ec come evidenza delle singole sentenze di condanna, salvo eccezioni espressamente previste dalla legge con istituti equivalenti alla beneficio della non-menzione. Come la sospensione della pena detentiva durante la sua esecuzione, cos\u00ec al termine dell'estinzione della pena, un beneficio della non-menzione, sempre revocabile, pu\u00f2 essere un efficace incentivo a proseguire, e parimenti un deterrente a non interrompere, trattamenti farmacologici, quali la castrazione chimica, che non possono essere resi coattivi su una persona rimessa in libert\u00e0, e devono essere ripetuti a vita, dato che una loro interruzione, seppur graduale e dopo anni di trattamento, ripristina in breve tempo la situazione di disordine psichiatrico che pu\u00f2 indurre alla reiterazione del reato sessuale.\nRapporti fra uno Stato e una Chiesa o un'associazione.\nCon dichiarazione stampa del 28 marzo 2014, la CEI ha ribadito che sussiste un obbligo morale di cooperare con le autorit\u00e0, ma dal punto di vista del diritto canonico nessun obbligo di denuncia alle autorit\u00e0 civili e penali dei casi di pedofilia, perch\u00e9 non nell'ordinamento italiano l'obbligo \u00e8 in capo ai soli pubblici ufficiali e non al cittadino comune e i membri delle gerarchie ecclesiastiche non rivestono la qualifica di pubblici ufficiali: l'obbligo di denuncia non vige n\u00e9 in capo agli autori del reato (cui non pu\u00f2 essere imposto di autorit\u00e0), n\u00e9 da parte di terzi che venissero a conoscenza dei fatti (confessori, membri del tribunale canonico, vescovi della diocesi in cui si \u00e8 verificato il fatto, o in cui il sacerdote compie il suo ministero). Resta agli ordinamenti penali dei singoli Stati la facolt\u00e0 di imporre l'obbligo di denuncia per specifici reati, come quelli sessuali, estendendo l'obbligo a tutti i cittadini, compresi i sacerdoti delle diverse confessioni religiose.\nIl diritto canonico in s\u00e9 non prevede nessuna forma di cooperazione particolare fra le autorit\u00e0 religiose, a partire dall'obbligo di segnalazione o denuncia, e quelle civili o penali dello Stato in cui avvengono i reati a sfondo sessuale.\nLa cittadinanza vaticana, riservata a specifici casi selezionati, non prevede l'istituto dell'estradizione.\nIl rapporto fra l'ordinamento giuridico della Chiesa Cattolica, il diritto canonico, e il diritto penale degli stati laici \u00e8 cosa molto differente dal rapporto fra le legislazioni di stati diversi, sopra descritto. Il diritto canonico regolamenta l'agire dei fedeli, mentre il codice penale ha a che vedere solo con i reati. Per lo pi\u00f9 i reati sono anche peccati, e nel caso della pedofilia peccati gravissimi, ma si tratta di cose concettualmente diverse.\n\u00c8 indispensabile non confondere sul piano giuridico la Chiesa Cattolica con il Vaticano. La Chiesa \u00e8 una comunit\u00e0 internazionale (articolata in chiese nazionali) retta da una \"costituzione\" (il diritto canonico, appunto), che gioca un ruolo identico a quello svolto dallo statuto di qualunque associazione. La Citt\u00e0 del Vaticano, invece, \u00e8 uno Stato, dotata di un territorio e di un proprio sistema legislativo e in quanto tale ha in comune con la Chiesa Cattolica solo il fatto di essere guidato dal Papa e nulla pi\u00f9. Ai cittadini dello Stato del Vaticano \u00e8 applicato il codice penale Zanardelli del 1889, tuttora vigente: il codice non prevede il reato di pedofilia, ma punisce la \u00abcorruzione mediante atti di libidine\u00bb (art. 335) fino a 30 mesi di reclusione, e le \u00ablesioni personali gravi\u00bb incluso il danno psicologico (art. 372) con la reclusione da uno a cinque anni: quindi, con questi capi di imputazione, i chierici che compiono atti di pedofilia, rischiano pene che complessivamente arrivano fino a nove anni di reclusione. Inoltre, la legge VIII emanata dal Pontefice nel luglio 2013, la detenzione del materiale pedopornografico, a prescindere dalla sua effettiva fruizione, con l'aggravante dell'ingente quantit\u00e0, \u00e8 punita con la reclusione fino a 24 mesi.\nCome tutte le comunit\u00e0, la Chiesa ha stabilito anche delle regole per sospendere o escludere i membri indegni e dei tribunali per applicare queste norme (in un'associazione \u00e8 il collegio dei probiviri). Chi abbia commesso un grave crimine, come ad esempio la pedofilia, sar\u00e0 sottoposto dallo Stato (o dagli Stati) competente a processo penale.\nNella chiesa cattolica la repressione dei crimini contro sacramenti e contro la morale, fra cui la pedofilia, \u00e8 regolata dalla \"De Delictis Gravioribus\", che ha sostituito nel 2001 la \"Crimen sollicitationis\" a seguito della riforma del codice di Diritto Canonico.\nGi\u00e0 la \"Crimen sollicitationis\" equiparava la pedofilia, dal punto di vista penale, ai casi pi\u00f9 gravi di molestie sessuali durante il Sacramento della Penitenza (\u00a773); per questi reati \u00e8 prevista la pena massima possibile, cio\u00e8 la riduzione allo stato laicale (\u00a761).\n\u00c8 previsto l'insediamento nella diocesi interessata di un tribunale \"ad hoc\" presieduto dal vescovo e composto di soli sacerdoti esperti di diritto canonico (non di avvocati rotali laici). Le sedute sono a porte chiuse e gli atti del processo secretati, data la natura infamante delle accuse. L'eventuale verdetto di condanna, per\u00f2, \u00e8 ampiamente diffuso per consentire l'implementazione delle pene (sospensione a divinis, scomunica, ecc.). Il secondo grado \"di appello\" \u00e8 presso la Congregazione per la Dottrina della Fede a Roma.\nCon \"motu proprio\" del 4 giugno 2016, papa Francesco ha stabilito un dettato di cinque articoli secondo il quale che \u00abla negligenza grave rispetto ai casi di abusi sessuali compiuti su minori ed adulti vulnerabili\u00bb, s\u00eca motivo per la rimozione dall'ufficio ecclesiastico di vescovi, eparchi o superiori maggiori, come stabiliva il Motu Proprio di Giovanni Paolo II, \"Sacramentorum Sanctitatis Tutela\", aggiornato da Benedetto XVI. Con la nuova norma il vescovo pu\u00f2 essere \u00ablegittimamente rimosso dal suo incarico, se abbia, per negligenza, posto od omesso atti che abbiano provocato un danno grave ad altri\u00bb, che pu\u00f2 essere \u00abfisico, morale, spirituale o patrimoniale\u00bb. Spetta al pontefice la decisione finale di rimozione, dopo l'istruttoria condotta dalle Congregazioni competenti, che per atti di negligenza nell'ufficio sono: Vescovi; Evangelizzazione dei popoli; Chiese Orientali; Istituti di Vita Consacrata e Soc. Vita Apostolica; la Congregazione per la Dottrina della Fede ha invece competenza per delitti di abuso.\nIl tribunale ecclesiastico, data la sua natura e finalit\u00e0, non ha autorit\u00e0 per chiedere al colpevole di costituirsi presso le autorit\u00e0 civili e subire anche un processo da parte dello Stato, n\u00e9 a membri del tribunale o a testimoni oculari di denunciare il fatto.\nResta naturalmente per tutti l'obbligo morale grave di fare tutto quanto \u00e8 possibile per impedire che eventuali atti di pedofilia vengano ripetuti. Perci\u00f2 i dettami del \"diritto divino naturale\" (uno dei fondamenti del diritto canonico) comportano l'obbligo perentorio di denunciare il presunto reo alle istituzioni ecclesiali. Lo stesso obbligo morale sussiste implicitamente verso i tribunali civili, fatte salve le notizie coperte da segreto pontificio (cio\u00e8 quelle acquisite dalle udienze del processo: ad esempio un'eventuale confessione del reo), che sono coperte dal segreto del confessionale, e fatto salvo il diritto di autotutela di vittime e testimoni, spesso riluttanti a procedere a denunce penali.\nGli Stati laici riconoscono sia l'autonomia del diritto canonico sia la legittimit\u00e0 del segreto del confessionale. Ovviamente gli stessi sacerdoti o vescovi, se esecutori di atti penalmente rilevanti, sono assoggettati come chiunque al giudizio delle corti statali, secondo quanto \u00e8 previsto dall'ordinamento giuridico di ogni nazione.\nLe dichiarazioni della Chiesa cattolica.\nPer quanto riguarda le denunce di pedofilia nei confronti di sacerdoti cattolici, le dichiarazioni e i gesti di Benedetto XVI hanno assunto nel tempo i toni di una crescente condanna:"}
{"id": "1421075", "revid": "115392429", "url": "https://it.wikipedia.org/wiki?curid=1421075", "title": "Encamp", "text": "Encamp \u00e8 un comune di Andorra, nella parte orientale del paese con 14.357 abitanti (dato 2010). La localit\u00e0 principale, sede municipale, conta 8.830 abitanti (dato 2010). Da essa parte la \"Funicamp\", una teleferica di 6200 metri, costruita nel 1999, una tra le pi\u00f9 lunghe d'Europa. I suoi abitanti si chiamano \"encampadans\" e la festa patronale cade il 10 dicembre mentre la cosiddetta \"festa major\" ricorre il 15 agosto.\nSono da visitare il Museo dell'automobile, con una sezione dedicata alla storia della bicicletta, la chiesa romanica di Santa Eul\u00e0lia d'Encamp in frazione Encamp, il convento romanico fondato nel 1163 di Sant Rom\u00e0 de Bons in frazione Les Bons, Pas de La Casa, passo a 2085 m al confine con la Francia, l'unica parte del paese sul versante atlantico.\nGeografia antropica.\nFrazioni.\nOltre al capoluogo, la parrocchia \u00e8 formata dai seguenti villaggi:"}
{"id": "1421080", "revid": "729019", "url": "https://it.wikipedia.org/wiki?curid=1421080", "title": "Domus del Mito", "text": "La Domus del Mito \u00e8 un sito archeologico situato nel territorio del comune di comune di Sant'Angelo in Vado (PU).\nDescrizione.\nLa \"Domus\", situata presso il \"Campo della Pieve\" \u00e8 stata eretta verso la fine del I secolo d.C. ed \u00e8 ampia circa 1.000 metri quadrati e impreziosita da un ricco complesso di mosaici figurati bicromi e policromi. La \"Domus\" rappresenta il pi\u00f9 importante ritrovamento archeologico venuto alla luce negli ultimi 50 anni; l'elevato numero di figure, per lo pi\u00f9 legate alla mitologia classica, le ha valso l'appellativo di \"Domus del Mito\". I pavimenti musivi, di buona e ottima qualit\u00e0, e per lo pi\u00f9 splendidamente conservati, esibiscono soggetti vari che mostrano l'inserimento dell'antica citt\u00e0 di \"Tifernum Mataurense\" nel circuito di cartoni e maestranze specializzate, e la presenza in essa di una committenza colta e raffinata. Fra i temi raffigurati spiccano: Nettuno e Anfitrite sul carro del trionfo trainati da cavalli marini, seguiti da Dioniso, dio del vino per poi giungere al viso pietrificante di Medusa. Altra stanza spettacolare \u00e8 il \"triclinium\" in cui sono raffigurate una scena di caccia e una di pesca contornate da un festoso repertorio di motivi geometrici in bianco e nero."}
{"id": "1421081", "revid": "101783638", "url": "https://it.wikipedia.org/wiki?curid=1421081", "title": "Dublin Corporation", "text": "La Dublin Corporation (in italiano \"Consiglio comunale di Dublino\"), conosciuta da generazioni di dublinesi semplicemente come The Corpo, \u00e8 il nome con cui era conosciuta l'amministrazione municipale di Dublino tra il XIII secolo e il 1\u00ba gennaio 2002, quando cambi\u00f2 il nome in \"Dublin City Council\".\nIl nome completo era The Lord Mayor, Aldermen and Burgesses of the City of Dublin.\nConsiglio comunale a due camere.\nL'instaurazione della Dublin Corporation avvenne alla fine del Duecento, sotto il controllo anglo-normanno. Consisteva in due camere, la camera alta degli aldermanni e la camera bassa, conosciuta come la \"Sheriffs and Commons\", che consisteva in 48 rappresentanti degli sceriffi e 96 rappresentanti delle gilde. La camera alta era presieduta da un sindaco che era eletto dagli aldermanni.\nLa riforma del XIX secolo.\nLa moderna Dublin Corporation fu ristrutturata tra la fine del XIX e l'inizio del XX secolo, in particolare dal \"Municipal Corporations (Ireland) Act 1840\", che riduceva il corpo elettivo ad una singola camera chiamata \"Dublin City Council\", presieduta dal sindaco, il \"Lord Mayor of Dublin\", una carica istituita dal re Carlo I ma mai applicata e ricostituita dopo la Restaurazione della Corona da parte di Carlo II.\nCambio del nome nel XXI secolo.\nIl 1\u00ba gennaio 2002, a seguito di un'importante e controversa riforma del governo locale che, tra le altre cose, aboliva il titolo di aldermanno, la \"Dublin Corporation\" prese il nome di \"Dublin City Council\", che precedentemente si riferiva solamente alla singola camera della \"Dublin Corporation\"."}
{"id": "1421082", "revid": "1153612", "url": "https://it.wikipedia.org/wiki?curid=1421082", "title": "Pascal Persiano", "text": "Biografia.\nDopo il diploma di ragioneria si trasferisce a Roma e si iscrive all'I.S.E.F.. Gioca a calcio in Serie D con la Cavese, e in Serie C con la , ma a causa di un grave infortunio abbandona la carriera di calciatore.\nSuccessivamente lavora come modello, si dedica al canto e alla recitazione, diplomandosi alla scuola teatrale \"Fersen\". Inizia a lavorare come attore di fotoromanzi delle riviste \"Lancio\" e \"Grand Hotel\", per poi recitare in teatro, cinema e televisione.\nTra i suoi film, ricordiamo: \"D\u00e8moni 2\" (1986) diretto da Lamberto Bava, \"Voci dal profondo\" (1991), regia di Lucio Fulci \"Fermo posta Tinto Brass\" (1995), di Tinto Brass, e \"La donna lupo\" (1999), regia di Aurelio Grimaldi.\nIn televisione ha recitato in varie fiction tv, tra le quali: la miniserie tv \"L'ombra nera del Vesuvio\", regia di Steno, e il film tv \"Le lunghe ombre\", Gianfranco Mingozzi, del 1987, \"La dolce casa degli orrori\" (1989), film tv diretto da Lucio Fulci, la miniserie tv \"Un caso di coscienza\" (2003), regia di Luigi Perelli, la soap-opera di Canale 5, \"CentoVetrine\", nel ruolo del cattivo \"Leonardo Valli\", e un episodio de \"La squadra\", serie tv trasmessa da Rai 3. Nel 2008 e in poche puntate del 2009 torna a recitare nella soap \"CentoVetrine\" nel ruolo del medico \"Davide Lisino\". Ritorna nella soap nel marzo 2010."}
{"id": "1421086", "revid": "647919", "url": "https://it.wikipedia.org/wiki?curid=1421086", "title": "Seleucides melaneoleuca", "text": ""}
{"id": "1421087", "revid": "1318658", "url": "https://it.wikipedia.org/wiki?curid=1421087", "title": "Parco fluviale del Tevere", "text": "Il parco fluviale del Tevere \u00e8 un'area naturale protetta istituita nel 1990 e gestita dal WWF.\nIl territorio del parco \u00e8 compreso nei Comuni di Baschi, Orvieto, Montecchio, Guardea, Alviano, Todi e Monte Castello di Vibio. Copre una superficie di 7.295 ettari, parte anche della comunit\u00e0 montana dell'Amerino.\nNel parco sono presenti aree archeologiche nei comuni di Baschi e Orvieto.\nLa flora.\nLa flora del parco \u00e8 caratterizzata dalle vegetazioni tipiche delle zone umide.\nTipici del parco sono il leccio, il salice bianco ed il pioppo.\nLa fauna.\nLa fauna del parco comprende il falco pescatore, il cigno, l'airone bianco maggiore, l'airone cinerino, il cormorano. la poiana ed il germano reale \nTra i pesci vi \u00e8 il pesce persico, il luccio e la carpa."}
{"id": "1421090", "revid": "248219", "url": "https://it.wikipedia.org/wiki?curid=1421090", "title": "Teshia digitata", "text": ""}
{"id": "1421096", "revid": "767487", "url": "https://it.wikipedia.org/wiki?curid=1421096", "title": "Puka", "text": "Puka \u00e8 un comune rurale dell'Estonia meridionale, nella contea di Valgamaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 18 localit\u00e0 (in estone \"k\u00fcla\").\nAakre - K\u00e4hri - Kibena - Kolli - Komsi - Kuigatsi - Meegaste - Palamuste - Pedaste - Plika - P\u00f5ru - Prange - P\u00fchaste - Purtsi - Rebaste - Ruuna - Soontaga - Vaardi"}
{"id": "1421097", "revid": "647919", "url": "https://it.wikipedia.org/wiki?curid=1421097", "title": "Seleucidis melaneoleuca", "text": ""}
{"id": "1421099", "revid": "155613", "url": "https://it.wikipedia.org/wiki?curid=1421099", "title": "Neoromanico", "text": ""}
{"id": "1421100", "revid": "155613", "url": "https://it.wikipedia.org/wiki?curid=1421100", "title": "Neo-romanico", "text": ""}
{"id": "1421101", "revid": "767487", "url": "https://it.wikipedia.org/wiki?curid=1421101", "title": "P\u00f5drala", "text": "P\u00f5drala \u00e8 un comune rurale dell'Estonia meridionale, nella contea di Valgamaa. Il centro amministrativo \u00e8 la localit\u00e0 (in estone \"k\u00fcla\") di Riidaja.\nLocalit\u00e0.\nOltre al capoluogo, il comune comprende altre 13 localit\u00e0.\nKaru - Kaubi - Kungi - Leebiku - Liva - L\u00f5ve - Pikasilla - Pori - Reti - Rulli - Uralaane - Vanam\u00f5isa - Voorbahi"}
{"id": "1421105", "revid": "155613", "url": "https://it.wikipedia.org/wiki?curid=1421105", "title": "Neoromanici", "text": ""}
{"id": "1421106", "revid": "155613", "url": "https://it.wikipedia.org/wiki?curid=1421106", "title": "Neo-romanici", "text": ""}
{"id": "1421107", "revid": "767487", "url": "https://it.wikipedia.org/wiki?curid=1421107", "title": "Sangaste", "text": "Sangaste \u00e8 un comune rurale dell'Estonia meridionale, nella contea di Valgamaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 13 localit\u00e0 (in estone \"k\u00fcla\").\n\u00c4du - Keeni - Kurevere - Lauk\u00fcla - Lossik\u00fcla - M\u00e4ek\u00fcla - M\u00e4giste - Pringi - Restu - Risttee - Sarapuu - Tiidu - Vaalu"}
{"id": "1421108", "revid": "830939", "url": "https://it.wikipedia.org/wiki?curid=1421108", "title": "Loreto Apruzzese", "text": "Biografia.\nL'arciprete Loreto Apruzzese fu maestro di teologia e dotto giurista. Dal 1806 insegn\u00f2 istituzioni di diritto romano presso la Regia Universit\u00e0 di Napoli.\nIn seguito alla pubblicazione di un commentario in sei tomi, ossia il \"Corso di diritto novissimo contenuto nel Codice Napoleone\" (Napoli, 1809-1810), ottenne l'insegnamento del codice civile napoleoneo, nell'ambito della cattedra di codice civile, che resse dal 1811 al 1816. Dal 1821 tenne, invece, la cattedra di leggi civili.\nLa sua opera pi\u00f9 celebre e corposa \u00e8 costituita dal \"Corso di studio legale contenente un commento alla prima parte delle leggi civili per lo Regno delle Due Sicilie\", stampato a Napoli, in nove tomi, tra il 1819 e il 1827.\nFu anche membro e presidente della Giunta per la pubblica istruzione del Regno delle Due Sicilie."}
{"id": "1421111", "revid": "125628748", "url": "https://it.wikipedia.org/wiki?curid=1421111", "title": "Gino Redi", "text": "Biografia.\nNasce a Roma il 26 novembre del 1908 in una famiglia di musicisti. Il padre era direttore di una banda musicale militare. Trascorre l'infanzia a Brescia, dove compie gli studi musicali, poi nel Conservatorio di Parma dove si diploma in composizione, per poi trasferirsi a Milano nel 1931, dove frequenta presso l'Accademia di Brera un corso di arti figurative.\nNel capoluogo lombardo entra come strumentista in varie orchestre, iniziando a comporre canzoni. Per\u00f2 dovr\u00e0 aspettare alcuni anni prima che un editore decida di pubblicare i suoi primi lavori. Il primo successo lo ottiene con \"\u00c8 finito il bel tempo che fu\" del 1934, poi \"Sogno tzigano\" e \"Bambina dall'abito blu\" lanciata da Luciana Dolliver.\nCompone altri successi come (\"Piccola Butterfly, Carovaniere, Notte e d\u00ec\"). L'incontro con Nisa (Nicola Salerno) diventa l'occasione per fortunate composizioni (\"Eulalia Torricelli, Bambina dall'abito blu, Tango del mare\" che venne appositamente scritta per Oscar Carboni), che lo portano al successo nazionale e nel 1949 scrive una delle canzoni pi\u00f9 belle della sua carriera \"Perch\u00e9 non sognar\" del 1949, lanciata da Nilla Pizzi e Lia Origoni.\nDopo la guerra entra nel campo cinematografico e compone colonne sonore per la Ponti-De Laurentiis. Per il film \"Anna\" crea la canzone \"T'ho voluto bene\" che viene cantata da Flo Sandon's. Ripresa successivamente dall'orchestra di Percy Faith e poi da Nat King Cole, che ebbe modo di incontrare in Italia nel 1961, diventa un successo internazionale con il titolo di \"Non dimenticar\". Partecipa a diversi festival di Sanremo fino a quello del 1961 con la composizione \"Io amo tu ami\".\nAccanto alla sua attivit\u00e0 di musicista, continua, quando ne ha la possibilit\u00e0 e il tempo, a seguire quella che \u00e8 la sua seconda passione: dipingere, partecipando anche ad alcune mostre d'arte.\nPartecipa al Festival di Napoli 1961 con \"Ll'onne\", interpretata da Claudio Villa e Wanda Romanelli, che viene per\u00f2 eliminata.\nMuore a Roma il 24 settembre 1962."}
{"id": "1421122", "revid": "767487", "url": "https://it.wikipedia.org/wiki?curid=1421122", "title": "Taheva", "text": "Taheva \u00e8 un comune rurale dell'Estonia meridionale, nella contea di Valgamaa. Il centro amministrativo \u00e8 la localit\u00e0 (in estone \"k\u00fcla\") di Laanemetsa, situata presso il confine con la Lettonia.\nLocalit\u00e0.\nOltre al capoluogo, il comune comprende altre 12 localit\u00e0.\nHargla - Kallik\u00fcla - Koikk\u00fcla - Koiva - Korkuna - Lepa - Lutsu - Ringiste - Sooblase - Taheva - T\u00f5rvase - Tsirgum\u00e4e"}
{"id": "1421125", "revid": "6923", "url": "https://it.wikipedia.org/wiki?curid=1421125", "title": "La donna lupo", "text": "La donna lupo \u00e8 un film diretto da Aurelio Grimaldi uscito nelle sale cinematografiche nel 1999, con protagonista Loredana Cannata.\nTrama.\nIn Sicilia, di giorno Giulia lavora come assistente sociale, ma di notte abbandona le maschere tipiche del perbenismo borghese e si trasforma in una seduttrice estremamente disinibita, una donna lupo. Usando diverse identit\u00e0, colleziona il maggior numero possibile di avventure sessuali, seducendo varie categorie di uomini: professionisti in viaggio di lavoro, studenti, ragazzotti in cerca di sesso facile.\nUn giorno per\u00f2 conosce il giovane e ingenuo Valerio, che si innamora di lei e ne rimane talmente folgorato da corteggiarla insistentemente pur non sapendo nulla della sua vera identit\u00e0. La donna lupo, colpita dall'interessamento del ragazzo, sembra avere dei ripensamenti sulle sue scelte di vita e i due si abbandonano alla passione.\nProduzione.\nSulla famosa scena della fellatio, Loredana Cannata ha rivelato che le fu detto il giorno stesso in cui la girarono che sarebbe stata \u201cnon simulata\u201d. \"Ebbi un attimo di panico, la troupe mi disse: 'la giriamo dopo mangiato, cosi\u2019 stai piu\u2019 rilassata', ma non toccai cibo! Mi portavano mandarini sul set, tutti erano gentili, ma rimasi tesa fino al ciak!\" L'attrice ha aggiunto che quella non \u00e8 stata la sola scena di sesso reale del film e che anche il cunnilingus che le pratica Pascal Persiano in una piscina non era simulato.\nCritica.\nIl film ricevette recensioni generalmente negative dalla critica.\nRoberto Nepoti su \"La Repubblica\" lo defin\u00ec un \"film pornografico\", giudicandolo \"parecchio brutto\".\nSu Filmtv.it riassunse la pellicola cos\u00ec: \"Ambizioni pasoliniane, perversit\u00e0 che ormai si comprano al supermercato fatte passare per trasgressioni estreme e una noia non imparentata con Moravia\".\nMorando Morandini scrisse \"Grimaldi approda qui alla sua inevitabile spiaggia: un porno-film arty dove assembla spogliarelli hard, iniezioni di un sociologismo d'accatto, un pasolinismo di terza mano, lavaggi igienici di organi sessuali, acrobatici congressi carnali subacquei, una misoginia di fondo accanitamente negata a parole\", aggiungendo per\u00f2 che esso \u00e8 \"a modo suo, un film d'autore\".\nFabrizio Caleffi sul sito Mymovies.it fu pi\u00f9 lapidario: \"Le vere vittime [del film, NdR] sono gli spettatori\"."}
{"id": "1421127", "revid": "125891791", "url": "https://it.wikipedia.org/wiki?curid=1421127", "title": "Paola Rivetta", "text": "Biografia.\nFiglia di un nobile piemontese, funzionario della FAO, la Rivetta studi\u00f2 a Roma dalle suore di Nevers per poi laurearsi in Politica internazionale presso la Libera universit\u00e0 internazionale degli studi sociali Guido Carli (Luiss); successivamente intraprese la carriera di giornalista.\nInizi\u00f2 la sua carriera televisiva con l'emittente Rete A, sotto la direzione di Emilio Fede che, appena abbandonata la Rai, aveva creato il primo telegiornale privato italiano, il TgA. Quindi approd\u00f2 al nascente telegiornale di Mediaset Studio Aperto seguendo il direttore Fede, per poi entrare nella redazione del TG5.\nLa sera prima della morte di Giovanni Paolo II, la Rivetta era in collegamento con lo studio del TG5 (l'edizione era condotta da Cesara Buonamici) e leggendo in diretta il bollettino medico che non lasciava pi\u00f9 speranze al pontefice, scoppi\u00f2 a piangere.\nSposata con il collega Sebastiano Sterpa (figlio del politico Egidio Sterpa), nel 2002 ha avuto da lui il figlio Andrea Maria.\nHa condotto la diretta del \"family day\", manifestazione indetta dalle associazioni in difesa della famiglia per contrastare la nascente legge sui diritti delle coppie di fatto.\nDa dicembre 2007 conduce l'edizione delle 13:00 del TG5, dapprima con Salvo Sottile e poi in solitaria."}
{"id": "1421129", "revid": "1543377", "url": "https://it.wikipedia.org/wiki?curid=1421129", "title": "Augusto Imperiali", "text": "La disfida.\nBuffalo Bill arriv\u00f2 in Italia la prima volta nel 1890, sbarcando a Napoli dove fece i primi spettacoli, quindi la carovana si spost\u00f2 verso Roma fermandosi nella zona di Cisterna di Latina, dove a seguito di una discussione col duca Onorato Gaetani sulle abilit\u00e0 di domare e cavalcare i cavalli, sfid\u00f2 i butteri locali a sellare e cavalcare alcuni puledri americani, senza essere sbalzati dalla sella, nell'arena dello spettacolo circense Wild West Show.\nA capo di un gruppo di nove compagni, Imperiali, l'8 marzo 1890 a Prati di Castello (Roma), vinse la sfida lanciata da Buffalo Bill.\nL'evento fu molto seguito dalla popolazione e dalla stampa. Si legge, ne \"Il Messaggero\" del 10 marzo 1890:\nImperiali, soprannominato \"Augustarello\" divenne famoso come un eroe, la sua vittoria entr\u00f2 a far parte della memoria storica locale, a Cisterna di Latina gli fu dedicata una scuola elementare, una statua, la sua figura ispir\u00f2 libri e anche un fumetto biografico .\nAugusto Imperiali mor\u00ec nel 1954, all'et\u00e0 di 89 anni. Le sue spoglie riposano nel cimitero di Cisterna.\nLa polemica su Panariello.\nNel 2004, durante il variet\u00e0 di Rai Uno \"Ma il cielo \u00e8 sempre pi\u00f9 blu\", il comico Giorgio Panariello attribu\u00ec la vittoria ai butteri maremmani innescando le proteste degli eredi di Imperiali, delle associazioni dei butteri e dell'Amministrazione Comunale di Cisterna: il cui sindaco Mauro Carturan, annunci\u00f2 che se Panariello non avesse rettificato, il Comune avrebbe chiesto un risarcimento milionario alla Rai. La \"querelle\", di cui si occuparono fra gli altri lo scrittore pontino Antonio Pennacchi, \"Le Iene\", si chiuse una settimana dopo, con la rettifica di Panariello."}
{"id": "1421132", "revid": "1872770", "url": "https://it.wikipedia.org/wiki?curid=1421132", "title": "L'amore fatale (romanzo)", "text": "L'amore fatale (\"Enduring Love\") \u00e8 un romanzo del 1997 scritto da Ian McEwan.\nTrama.\nMentre sta facendo un picnic con la compagna Clarissa, lo scrittore Joe Rose scorge una mongolfiera che, sfuggita al controllo, sta per innalzarsi in volo con un bambino a bordo. Insieme ad altre quattro persone, Joe si aggrappa alle corde per impedire al pallone di allontanarsi, ma quando la situazione si fa pi\u00f9 pericolosa a causa del vento forte, qualcuno molla la presa, segu\u00ecto da tutti gli altri. Solo uno, il medico John Logan, resta aggrappato alla sua corda fino a quando la mongolfiera si solleva di parecchi metri e l'uomo, senza pi\u00f9 forza per tenersi, precipita a terra sfracellandosi al suolo. Dopo l'incidente Joe Rose scambia qualche parola di circostanza con Jed Parry, un altro dei soccorritori. Da quel momento, Joe diventa l'oggetto di una implacabile persecuzione amorosa (che mina sempre di pi\u00f9 il rapporto di coppia con Clarissa) da parte di Jed, fanatico religioso che, come si scoprir\u00e0 nel corso della vicenda, \u00e8 affetto da un raro disturbo mentale: la sindrome di de Cl\u00e9rambault, che lo porta a credersi ricambiato nonostante tutte le evidenze.\nJoe incontra Jean, la moglie di Logan, nella sua casa a Oxford. Joe le dice che suo marito era un uomo coraggioso mosso da un istinto paterno nel proteggere un bambino vulnerabile. Jean, per\u00f2, crede che il marito la stesse tradendo, e porge a Joe un cestino da picnic e una sciarpa che odora di acqua di rose, entrambi trovati nella sua automobile, oltre a chiedergli di telefonare alle altre persone che erano presenti all'incidente per accertarsi se avessero visto qualcuno insieme al marito. Inoltre Jean afferma che suo marito era un uomo cauto, e che probabilmente \u00e8 morto perch\u00e9 si stava mettendo in mostra con la probabile amante, cercando di dimostrare la sua virilit\u00e0 e quindi assumendosi rischi inutili, piuttosto che rimanere indietro e al sicuro.\nDurante un pranzo con Clarissa e il suo padrino, Joe assiste al tentato omicidio di un uomo, seduto a un tavolo accanto al loro, che viene colpito alla spalla. Tuttavia, Joe si rende conto che il proiettile era destinato a lui stesso, e che forse la composizione simile del gruppo di persone all'altro tavolo ha indotto i due sicari a pensare che l'altro uomo fosse il loro bersaglio. Prima che il sicario possa sferrare il colpo fatale, Jed interviene per salvare la vita dell'uomo innocente prima di fuggire dalla scena. Nella successiva deposizione alla polizia, Joe insiste insiste nel ritenere Jed la mente che ha ordinato l'aggressione, ma il detective non gli crede, forse perch\u00e9 Joe sembra non ricordare con esattezza alcuni fatti dell'incidente. Joe \u00e8 sempre pi\u00f9 frustato non solo perch\u00e9 si sente continuamente osservato, ma anche perch\u00e9 Clarissa \u00e8 scettica sul fatto che Jed stia perseguitando Joe. Temendo per la sua sicurezza, Joe acquista una pistola tramite un conoscente, John Well. Durante il viaggio di ritorno a casa, Joe riceve una telefonata da Jed, che si trova a casa di Joe e Clarissa. Giunto all'appartamento, Joe vede Jed seduto sul divano con Clarissa. In lacrime, Jed chiede perdono a Joe, poi estrae un coltello e lo punta contro la propria gola, minacciando di suicidarsi. Per impedire a Jed di compiere un gesto estremo, Joe gli spara a un braccio.\nJoe e Clarissa incontrano Jean, la moglie di Logan, e accompagnano lei e i suoi due bambini piccoli a fare un picnic vicino a un fiume. L\u00ec invitano anche la giovane donna con cui Jean sospettava che suo marito avesse una relazione. Si scopre che il giorno dell'incidente della mongolfiera, la giovane donna era in compagnia di un suo docente universitario (trent'anni pi\u00f9 vecchio di lei) con il quale aveva una relazione segreta: entrambi per\u00f2 rifiutavano di rendere pubblica la relazione per la vergogna che ne sarebbe scaturita. John Logan aveva semplicemente offerto a entrambi un passaggio dopo che l'auto del docente si era guastata. Il romanzo si conclude con Joe che racconta ai bambini una storia su come il fiume \u00e8 composto da molte particelle.\nNella prima appendice del romanzo (un rapporto medico sulle condizioni di Jed) apprendiamo che Joe e Clarissa si sono finalmente riconciliati e hanno adottato un bambino. Nella seconda appendice (una lettera di Jed indirizzata a Joe) viene rivelato che, nonostante siano passati tre anni, Jed non \u00e8 guarito (e secondo i medici non guarir\u00e0) e ora vive in un ospedale psichiatrico.\nAdattamento cinematografico.\nDal romanzo \u00e8 stato tratto nel 2004 il film \"L'amore fatale\" (\"Enduring Love\"), diretto da Roger Michell e con Daniel Craig, Rhys Ifans e Samantha Morton nei tre ruoli principali."}
{"id": "1421136", "revid": "228587", "url": "https://it.wikipedia.org/wiki?curid=1421136", "title": "Llargues", "text": "Il llargues \u00e8 una specialit\u00e0 sferistica di palla valenciana.\nRegolamento.\nIl llargues si pratica prevalentemente su pubbliche strade e in alcuni tipi di sferisterio, al coperto o all'aperto, che sui muri laterali hanno ringhiere e tettoie artificiali. Sul campo a forma rettangolare, lungo 70\u00a0m, si affrontano due squadre di 3 o 4 o 5 giocatori che colpiscono a mano nuda una palla rivestita di cuoio ovino o bovino che pesa massimo 40 g con diametro 3,8\u00a0cm. Il punteggio \u00e8 diviso in giochi con tre cacce: ogni gioco realizzato vale 5 punti e per vincere un gioco si devono totalizzare 4 punti. Chi totalizza 12 giochi, che valgono in totale 60 punti, vince la partita. Le due varianti di gioco definite \"palma\" e \"perxa\" differiscono poco dal regolamento originario."}
{"id": "1421137", "revid": "124123", "url": "https://it.wikipedia.org/wiki?curid=1421137", "title": "Jon Fogarty", "text": " Vince per due volte il campionato di Champ Car Atlantic Championship nel 2002 e nel 2004, la competizione motoristica meglio conosciuta in Europa come Formula Atlantic, campionato in cui ha mosso i primi passi da professionista l'indimenticabile Gilles Villeneuve.\nBiografia.\nNel 2002 Jon Fogarty ottiene 4 Pole position (a Chicago, Toronto, Elkhart Lake e Montr\u00e9al) e due Vittorie (a Monterrey e Denver), termina le gare per 3 volte al secondo posto (a Cleveland, Elkhart Lake e Montr\u00e9al) e per due volte al terzo posto (a Long Beach e a Portland), per un totale di sette podi stagionali. Vince il campionato con un totale di 153 punti iridati.\nNel 2004 Jon Fogarty ottiene 6 Pole Position (a Milwaukee, Portland -gara1-, Toronto, Denver, Montr\u00e9al e Laguna Seca) e sei vittorie (a Milwaukee, Portland -gara1 e gara 2-, Toronto, Montr\u00e9al e Laguna Seca), termina le gare per due volte al secondo posto (a Vancouver e Road America) e non arriva mai al terzo posto, collezionando cos\u00ec un totale di otto podi e 327 punti iridati che per la seconda volta nella sua carriera gli permettono di diventare nuovamente campione iridato."}
{"id": "1421139", "revid": "1573940", "url": "https://it.wikipedia.org/wiki?curid=1421139", "title": "Goniodoris aspersa", "text": "Goniodoris aspersa \u00e8 un mollusco nudibranchio della famiglia Goniodorididae.\nDescrizione.\nIl colore di fondo \u00e8 bianco, con larghe chiazze nere sul dorso, sui rinofori e sui lati.\nDistribuzione e habitat.\nRinvenuta nell'oceano Indiano, al largo delle coste indonesiane."}
{"id": "1421141", "revid": "21880", "url": "https://it.wikipedia.org/wiki?curid=1421141", "title": "Damigella di Numidia", "text": ""}
{"id": "1421144", "revid": "287204", "url": "https://it.wikipedia.org/wiki?curid=1421144", "title": "Association of European Airlines", "text": "LAssociation of European Airlines (AEA) era un'associazione che comprendeva diverse compagnie aeree europee.\nLo scopo dell'associazione era quello di rappresentare le compagnie aeree all'interno dell'Unione europea e di altri organismi internazionali. Un totale di 346.475.239 passeggeri hanno viaggiato su queste compagnie aeree nel 2005.\nStoria.\nL'AEA ha avuto inizio nel 1952, quando i presidenti di Air France, KLM, Sabena e Swissair hanno costituito un gruppo di studio congiunto. Questo gruppo si \u00e8 in seguito allargato per comprendere molte altre importanti compagnie aeree europee come British Airways, Lufthansa, Alitalia, Iberia Airlines e Scandinavian Airlines System.\nNel 2015, British Airways e Iberia hanno lasciato l'AEA per poi entrare nell'ELFAA, l'associazione delle compagnie aeree \"low cost\". Sempre nel 2015 anche l'Air Berlin e l'Alitalila - SAI hanno lasciato l'AEA e sono diventate \"Etihad Airways Partners\", in quanto partecipate da Etihad Airways. In entrambi i casi, una delle cause di queste fuoriuscite \u00e8 la politica dell'AEA riguardo alle compagnie aeree del golfo.\nL'Airlines for Europe (A4E) \u00e8 creata nel gennaio 2016 come concorrente dell'Association of European Airlines; l'AEA ferma nel novembre 2016."}
{"id": "1421146", "revid": "6923", "url": "https://it.wikipedia.org/wiki?curid=1421146", "title": "Bittersweet White Light", "text": "Bittersweet White Light \u00e8 il nono album in studio da solista della cantante statunitense Cher, prodotto da Snuff Garrett e pubblicato nel 1973 dalla MCA Records.\nDescrizione.\nComposto da otto tracce (tutte cover), il disco \u00e8 uno dei pi\u00f9 sottovalutati della carriera di Cher ed \u00e8 considerato il secondo flop della cantante per gli anni settanta. Nel mondo l'album vendette 800,000 copie. \nNel 1999 fu pubblicata una compilation intitolata semplicemente \"Bittersweet\" contenente gli otto pezzi originali pi\u00f9 altre otto ballate registrate da Cher nel 1971-72 (tra cui la hit \"The Way of Love\") che ebbe un discreto successo di mercato."}
{"id": "1421147", "revid": "125592933", "url": "https://it.wikipedia.org/wiki?curid=1421147", "title": "Nando Cicero", "text": "Biografia.\nDiplomato al Centro sperimentale di cinematografia, mosse i suoi primi passi sul grande schermo con registi impegnati quali Luchino Visconti (\"Senso\", 1953), Roberto Rossellini (\"Vanina Vanini\", 1961) Francesco Rosi (\"Salvatore Giuliano\", 1962) e Alberto Lattuada (\"La steppa\", 1962). Erano per\u00f2 tutte parti molto limitate, con pochissime battute: pertanto Cicero decise di terminare la sua carriera da interprete ed iniziare quella dietro la cinepresa.\nInizialmente fu aiuto regista di Visconti e di Rosi, poi nel 1966 cominci\u00f2 la sua carriera autonoma dirigendo \"Lo scippo\", film che ebbe scarso successo. Nel 1970, con la pellicola \"Ma chi t'ha dato la patente?\", cominci\u00f2 il suo sodalizio artistico con la coppia Franco Franchi/Ciccio Ingrassia, che furono protagonisti anche del suo \"Armiamoci e partite!\" (1971).\nNel 1973 usc\u00ec nelle sale quello che rimane forse il suo lavoro pi\u00f9 celebre, \"Ultimo tango a Zagarol\", film parodia fin dal titolo del capolavoro di Bernardo Bertolucci \"Ultimo tango a Parigi\", con protagonista Franco Franchi.\nCon \"L'insegnante\" del 1975 Cicero si inser\u00ec nel filone della commedia sexy all'italiana, di cui diede prove notevoli come \"La dottoressa del distretto militare\" e \"La soldatessa alle grandi manovre\". Scelse quasi sempre come sua musa Edwige Fenech, ma fece un'eccezione nel controverso \"W la foca\" (1982) in cui affid\u00f2 il ruolo della protagonista all'emergente Lory Del Santo.\nRitiro e morte.\nNegli ultimi anni ridusse molto la sua vita mondana, preferendo ritirarsi dalle scene nel 1983. Mor\u00ec a Roma nel 1995."}
{"id": "1421149", "revid": "767487", "url": "https://it.wikipedia.org/wiki?curid=1421149", "title": "T\u00f5lliste", "text": "T\u00f5lliste \u00e8 un comune rurale dell'Estonia meridionale, nella contea di Valgamaa. Il centro amministrativo \u00e8 il borgo (in estone \"alevik\") di Laatre, situato presso il confine con la Lettonia.\nLocalit\u00e0.\nOltre al capoluogo, il comune comprende un altro borgo, Tsirguliina, e 13 localit\u00e0 (in estone \"k\u00fcla\").\nIigaste - Jaanikese - Korij\u00e4rve - Muhkva - Paju - Rampe - Sooru - Supa - Tagula - Tinu - T\u00f5lliste - V\u00e4ljak\u00fcla - Vilaski"}
{"id": "1421151", "revid": "465169", "url": "https://it.wikipedia.org/wiki?curid=1421151", "title": "Estasia", "text": ""}
{"id": "1421156", "revid": "125707278", "url": "https://it.wikipedia.org/wiki?curid=1421156", "title": "Gremio dei viandanti", "text": "Il Gremio dei Viandanti (in sassarese \"lu gremiu di li viaggianti\" o \"carrattuneri\") \u00e8 una delle corporazioni di arti e mestieri che operavano a Sassari e che partecipano alla \"Faradda di li candareri\" (discesa dei candelieri).\nStoria.\nLa nascita di una vera e propria corporazione dei trasportatori in Sassari si perde nei fumi della storia. Gi\u00e0 nei duecenteschi Statuti Sassaresi il mestiere dei \"Carratores\" veniva disciplinato da uno specifico capitolo.\nTuttavia i trasportatori della citt\u00e0 di Sassari non vollero, almeno inizialmente, costituirsi in corporazione, istituendo invece una confraternita devozionale, la \"Confrar\u00eca di Nuestra Se\u00f1ora de Itria\", attiva nella chiesa di Sant'Agostino almeno dal 1480, la cui Patrona era per\u00f2 venereta nel tempio agostiniano quantomeno dal decennio prima.\nDopo un breve periodo di attivit\u00e0 nella vicina chiesa del Santo Spirito, la confraternita torner\u00e0 nel tempio agostiniano, trovando per\u00f2 radicata una corporazione devota a Santa Monica, con la quale si fonder\u00e0 nel 1632, costituendo la \"Confrar\u00eca de Nuestra Se\u00f1ora di Buen Camino\". Tale titolo che si rif\u00e0 totalmente alla devozione mariana precedente, in quanto il termine greco \"Hodeghitria\", da cui il titolo mariano Itria, significa appunto \"Colei che protegge o che guida nel Cammino\".\nCon atto del 30 giugno 1633, compilato dal notaio Gavino Tolo, e con lo statuto dell'agosto dello stesso anno, si costituisce la \"Confraternidad de los Viandantes\" nucleo originale della corporazione che assumer\u00e0 il nome di Gremio dei Viandanti solo nel novembre 1775. Per la prima volta i Viandanti appaiono scissi ed autonomi dall'altra categoria di trasportatori, i Carradori, con i quali condivideranno la foggia della divisa, con la cappa di Nostra Signora d'Itria e la cintura di Santa Monica, ma che rimarranno gli unici obbligati allo scioglimento del voto del 14 agosto. \nLa necessit\u00e0 di scindere i due mestieri probabilmente discende dal fatto che i Viandanti trasportassero merci proprie nei centri minori dell'isola, dove, per \"fueros\" iberici, era vietato aprire rivendite fisse, mentre i carradori si occupavano dei trasporti locali per conto terzi.\nCon il regolamento del 1633, la confraternita fece una convenzione con i frati agostiniani, nella cui chiesa il gremio festeggiava e festeggia tuttora la B.V. del Buon Cammino, la cui festa ricorre la seconda domenica d'agosto.\nA confermare la data di fondazione del Gremio vi sono i documenti storici che risalgono appunto al 1633. La corporazione si doter\u00e0 di nuovo statuto nel 1775, assumendo il nome di Gremio e conformandosi alle norme che regolavano le altre corporazioni turritane.\nPer buona parte dell'Ottocento, dopo l'abbandono da parte degli agostiniani, diverr\u00e0 custode e gestore dell'intera chiesa di Sant'Agostino, fino ai primi anni del Novecento.\nIl Gremio dei Viandanti, essendo in principio parte integrante della medesima corporazione dei Carradori, non aveva, al momento della sua costituzione, un proprio candeliere con il quale prender parte alla discesa dei candelieri, ma fu in ogni modo ammesso allo scioglimento del voto partecipando alla provessione del 14 agosto con la sola bandiera e continu\u00f2 a farlo allo stesso modo sino al 1941.\nCon un verbale del 14 agosto 1941 il gremio rappresentato dai suoi due membri, Edoardo Toschi Pilo e Pietro Pintore, fu obbligato dal Comitato Provinciale per le arti popolari, rappresentato dal presidente cav. Giovanni Lavagna, a prendere possesso dell'antico cero dei \"Carradori\", poco tempo prima scomparsi per debiti insoluti, con l'obbligo di prender parte con questo ogni anno al corteo del 14 agosto.\nIl gremio possiede un secondo candeliere (1978) che viene portato ad anni alterni con quello storico; \u00e8 inoltre membro dell'Intergremio citt\u00e0 di Sassari.\nDivisa.\nil Gremio dei Viandanti \u00e8 organizzato secondo un rigido sistema gerarchico, per il quale i gremianti vengono distinti in diverse categorie: novizio, obriere di candeliere, obriere maggiore o anziano.\nTale distinzione viene rimarcata anche dalle divise indossate dagli appartenenti al sodalizio (uniche fra tutte quelle dei gremi sassaresi ad essere rimaste totalmente inalterate dalla fondazione), le quali sono tutte di foggia seicentesca, ma che differiscono fra di loro in base al ruolo ricoperto all'interno della corporazione.\nCandeliere.\nIl candeliere del Gremio dei Viandanti \u00e8 il quarto nell'ordine di sfilata l'ottavo nell'ingresso in chiesa. \nIl candeliere antico dei Viandanti, in origine di propriet\u00e0 del Gremio dei Carradori, \u00e8 del 1700 ed uno dei pi\u00f9 antichi ad oggi conservati, insieme ai candelieri degli Ortolani, dei Massai, dei Muratori e dei Contadini (ex Pastori).\nIl Gremio possiede un secondo candeliere, copia non identica dell'originale, realizzato nel 1978 dall'artigiano Alfonso Russo e dipinto dalla nota pittriceLiliana Cano, che viene portato alternativamente a quello storico.\nBase.\nLa base del candeliere antico \u00e8 color marrone e non presenta fregi.\nNel candeliere novecentesco invece \u00e8 di colore rosso con particolari in oro. Nella facciata principale \u00e8 presente un'incisione color oro con scritto \"Gremio dei Viandanti Alfonso Russo - 1978\" in ricordo dello scultore e dell'anno di realizzazione.\nFusto.\nIn entrambi i candelieri fusto o colonna presenta vari fregi su cui spicca un drappeggio verde acqua sorretto da tre putti. Al centro della colonna, in un medaglione sopra un drappeggio rosso-mattone \u00e8 raffigurata la patrona (in due versioni: nel candeliere antico vestita di nero e in quello nuovo di bianco).\nNei due ceri, sul retro, \u00e8 rappresentato anche un altro medaglione, quello raffigurante il Santissimo Sacramento nell'ostensorio a ricordo del compatrono del sodalizio.\nCapitello.\nIl capitello dei due candelieri \u00e8 di simile forma ma \u00e8 diverso nelle raffigurazioni.\nNel cero pi\u00f9 antico i sei riquadri raffigurano degli arabeschi oro su sfondo roseo con motivi fitomorfi, mentre in quello nuovo sono rappresentanti la Patrona, il Santissimo Sacramento e dei motivi floreali.\nCorona.\nLa corona \u00e8 decorata con bandiere rosse, gialle, arancioni e blu e con \"bora-bora\" di colori caldi, a ricordo delle due bandiere del gremio.\nParticolarit\u00e0 dei due candelieri.\nI due candelieri del sodalizio dei Viandanti sono i ceri pi\u00f9 alti partecipanti alla \"faradda\". Il candeliere settecentesco \u00e8 alto 6,15 m completo di allestimento e 3,55 m senza, mentre il pi\u00f9 recente 6,20 m con gli addobbi e 3,65 senza.\nIl peso dei due candelieri \u00e8 molto differente, se il cero del Settecento raggiunge i 217\u00a0kg senza stanghe, e 244\u00a0kg con stanghe quello del 1978 pesa 290\u00a0kg con stanghe e 263 e \u00a0kg senza stanghe. Il candeliere del novecento \u00e8 anche uno dei pi\u00f9 pesanti tra tutti i candelieri presenti alla festa.\nDevozione a Nostra Signora del BuonCammino.\nLe origini del culto e la solennit\u00e0 nella storia.\nNonostante la data di fondazione del Gremio risulti il 30 giugno 1633, all'arrivo dei frati agostiniani nella chiesa di Sant'Agostino nel 1477 si trovava nel tempio gi\u00e0 radicata una profonda devozione per la Vergine del BuonCammino, talvolta nominata Madonna d'Itria.\nGi\u00e0 dal 1477 aveva propria sede nella Chiesa anche una confraternita che aveva posto N.S. del BuonCammino come patrona, da cui, dopo la fusione con la confraternita di Santa Monica e la separazione dal Gremio dei Carradori, nascer\u00e0 l'attuale Gremio dei Viandanti.\nNelle cronache degli anni '20 e '30 del secolo passato troviamo riscontri di quanto la festa di Nostra Signora del BuonCammino fosse amata dal popolo sassarese, sino al venire definita dal quotidiano locale, La Nuova Sardegna, \"seconda solo alla festa dei Candelieri\".\nLa B.V.M del BuonCammino e la Santa Sede.\nNegli anni recenti la festa ha ancora pi\u00f9 accresciuto la sua fama, fino alla concessione, con decreto del 14 luglio 2014, da parte della Santa Sede, dell'indulgenza plenaria per tutti i fedeli comunicati e sinceramente pentiti che partecipano alla solennit\u00e0 della Vergine di BuonCammino.\nDopo essere stata eletta come Protrettrice Celeste della Brigata \"Sassari\", insignita di 4 medaglie e della fascia da ufficiale dell'Esercito Italiano, Nostra Signora del BuonCammino il 12 febbraio 2015 ha ricevuto in dono da Papa Francesco un rosario in perle da lui stesso benedetto, che va ad aggiungersi ai numerosissimi gioielli ed ex voto che adornano il suo abito, segno d'innumerevoli grazie da Lei concesse nei secoli.\nIl 4 giugno 2017, su espressa richiesta del Pontefice Massimo, in occasione della Solennit\u00e0 di Pentecoste, il Miracoloso Simulacro di Nostra Signora del BuonCammino \u00e8 stato esposto sull'Altare Papale in Piazza San Pietro in Vaticano.\n\u00c8 la prima volta, dal suo arrivo nel '700 da Napoli, che la veneratissima Statua della Vergine lascia Sassari e la Sardegna alla volta del cuore della Cristianit\u00e0, come sempre accompagnata dal Suo Gremio.\nLa sera dello stesso giorno, presso l'Altare della Cattedra nella Basilica Vaticana, sono stati intonati in Suo onore i Vespri Solenni alla presenza di numerosi Cardinali.\nFeste e ricorrenze legate al gremio.\nIl gremio dei viandanti festeggia la sua patrona, la Madonna del Buoncammino, nella sua \"festa grande\" la domenica precedente la Discesa dei candelieri (in genere la seconda del mese di agosto) nella chiesa di Sant'Agostino.\nLa \"festa piccola\" del gremio \u00e8 invece il Corpus Domini, domenica successiva alla Pentecoste, in occasione del quale si sorteggiano le cariche per l'anno successivo e si ufficializza l'ingresso dei novizi.\nLa B.V.M. del BuonCammino e la Brigata \"Sassari\".\nOgni sabato mattina il gremio officia, nella propria cappella, una messa solenne in suffragio delle anime dei soci defunti. All'interno della celebrazione dall'anno 2011 \u00e8 stata inserita una preghiera per porre sotto la protezione della Vergine i soldati della Brigata Sassari impegnati nelle missioni in patria e all'estero. In occasione della solennit\u00e0 il generale Luciano Portolano ha voluto presenziare offrendo un omaggio floreale durante la Santa Messa e facendo accompagnare la Santa da un picchetto d'onore. Nel 2013 il rapporto fra il gremio e la Brigata si \u00e8 ancor pi\u00f9 stretto grazie alla consegna da parte del generale Manlio Scopigno della medaglia d'onore per la missione \"strade sicure\" (per l'impegno in Sicilia e Calabria) alla Vergine del BuonCammino il 2 marzo e la presenza (con officiazione di una messa per i caduti) della Brigata alla solennit\u00e0 della santa. Nello stesso anno il candeliere, vestito coi colori della Brigata, \u00e8 stato addobbato all'interno della caserma Lamarmora. Su di esso \u00e8 stata porta (nel retro della croce) una bandiera recante lo stemma della Brigata.\nIl 25 settembre 2014, al rientro dalla missione ISAF in Afganistan, lo stesso Scopigno ha consegnato la croce commemorativa NATO al miracoloso simulacro e la propria sciarpa azzurra da generale, in ricordo di un voto personale per la buona riuscita della missione. Il 1\u00ba marzo 2015, a chiusura del triduo di festeggiamenti per il centenario di fondazione, \u00e8 stato officiata una messa solenne in ricordo dei caduti di tutte le guerre. In loro ricordo \u00e8 stata donata al miracoloso simulacro una lanterna recante i simboli della prima guerra mondiale.\nLa devozione per la Madonna si \u00e8 sempre pi\u00f9 intensificata fino al completo affidarsi alla Madonna del Buon Cammino anche per la missione in Libano del 2016. L'affidamento alla patrona dei viandanti \u00e8 stato suggellato con una messa solenne nell'aprile 2016, durante la quale il generale Arturo Nitti ha voluto mettere sotto la protezione della Madonna tutti i soldati impegnati con i caschi blu dell'ONU nelle terre libanesi."}
{"id": "1421159", "revid": "767487", "url": "https://it.wikipedia.org/wiki?curid=1421159", "title": "\u00d5ru", "text": "\u00d5ru \u00e8 un comune rurale dell'Estonia meridionale, nella contea di Valgamaa. Il centro amministrativo \u00e8 l'omonimo borgo (in estone \"alevik\"), situato presso il confine con la Lettonia.\nLocalit\u00e0.\nOltre al capoluogo, il comune comprende 8 localit\u00e0 (in estone \"k\u00fcla\").\nKillinge - Kivik\u00fcla - Lota - Mustumetsa - \u00d5latu - \u00d5ruste - Priipalu - Unik\u00fcla"}
{"id": "1421165", "revid": "339392", "url": "https://it.wikipedia.org/wiki?curid=1421165", "title": "51imo stato", "text": ""}
{"id": "1421175", "revid": "1543377", "url": "https://it.wikipedia.org/wiki?curid=1421175", "title": "Parco nazionale dell'Appennino Lucano Val d'Agri Lagonegrese", "text": "Il parco nazionale dell'Appennino Lucano Val d'Agri Lagonegrese \u00e8 un parco nazionale situato in Basilicata ed istituito nel 2007 ed \u00e8, in ordine cronologico, il penultimo parco nazionale italiano ad essere stato istituito..\nStoria.\nL'iter che ha portato alla costituzione del parco ha avuto una durata pi\u00f9 che decennale.\nL'istituzione del parco della Val d'Agri era stata prevista gi\u00e0 a partire dalla legge quadro n. 394/1991 e successivamente ribadita dalla legge n. 426 del 1998, secondo la quale, nell'articolo 2, comma 5, si sarebbe dovuto attuare un provvedimento istitutivo del parco che fu poi emanato nel 2006. Il DPR del 25 luglio 2006, tuttavia, non ottenne il parere favorevole dalla conferenza unificata, sicch\u00e9, di fatto, un altro provvedimento fu necessario, ossia il DPR dell'8 dicembre 2007. Il forte ritardo, rispetto al periodo dei primi anni novanta in cui fu ideato il progetto e che ancora si registra nell'istituzione degli organi di rappresentanza, \u00e8 da imputare alle forti pressioni di alcune multinazionali petrolifere .\nTerritorio.\nIl parco ha un'estensione di ettari lungo l'Appennino lucano, comprende 29 comuni della Basilicata e 9 comunit\u00e0 montane. \nIl territorio del parco si suddivide in tre zone, secondo quanto indicato dall'art. 1, allegato A del D.P.R. 8-12-2007:\nComuni.\nAbriola, Anzi, Armento, Brienza, Calvello, Carbone, Castelsaraceno, Gallicchio, Grumento Nova, Lagonegro, Laurenzana, Lauria, Marsico Nuovo, Marsicovetere, Moliterno, Montemurro, Nemoli, Paterno, Pignola, Rivello, San Chirico Raparo, San Martino d'Agri, Sarconi, Sasso di Castalda, Satriano di Lucania, Spinoso, Tito, Tramutola, Viggiano\nIl suo perimetro si staglia su una larga parte dell'Appennino Lucano, lungo un articolato confine che dalle vette dei monti Volturino e Pierfaone si estende fino al massiccio del Sirino, che comprende alcune delle maggiori cime dell'Appennino meridionale. Tra questi due complessi, imponenti e frastagliati, si aprono a ventaglio le cime pi\u00f9 dolci del massiccio della Maddalena, una catena montuosa, dal profilo dolce e meno elevato, che racchiude l'alta valle del fiume Agri. La sua posizione geografica ne fa un perfetto corridoio ambientale tra le due grandi riserve naturali del parco nazionale del Pollino e del parco nazionale del Cilento e Vallo di Diano, al centro del sistema regionale delle aree protette.\nAmbiente.\nFlora.\nIl territorio \u00e8 ricco di boschi. Dal punto di vista vegetazionale e floristico, la fascia altitudinale inferiore presenta il querceto sempreverde e le boscaglie termofile con roverella, carpino bianco, frassino, orniello. Nelle fasce superiori sono diffusi i cerri e le faggete miste con agrifoglio, acero di Lobelio o abete bianco. Da sottolineare la residua abetina di Laurenzana.\nFauna.\nTra i vari animali presenti vanno segnalati in particolare il lupo,il cervo,il capriolo il cinghiale e la lontra lungo il fiume Agri\nTurismo.\nil parco nazionale dell\u2019Appennino lucano, Val d\u2019Agri Lagonegrese ha ottenuto il riconoscimento della Carta europea per il turismo sostenibile."}
{"id": "1421184", "revid": "26415", "url": "https://it.wikipedia.org/wiki?curid=1421184", "title": "Ghiandaia Marina", "text": ""}
{"id": "1421189", "revid": "26415", "url": "https://it.wikipedia.org/wiki?curid=1421189", "title": "Airone grigio", "text": ""}
{"id": "1421194", "revid": "88740", "url": "https://it.wikipedia.org/wiki?curid=1421194", "title": "La scomparsa di Majorana", "text": "La scomparsa di Majorana \u00e8 un saggio del 1975 di Leonardo Sciascia fondato sul noto episodio di cronaca della presunta morte o scomparsa del fisico siciliano Ettore Majorana, avvenuta nel 1938. L'autore raccoglie le notizie frammentarie sul fatto, le dichiarazioni di persone vicine a Majorana rielaborandole in modo personale, affascinante e suggestiva, a tratti quasi romanzata, delineando in modo efficace la peculiare personalit\u00e0 del personaggio, giocando con il mito dell'intelligenza suprema e delle sue presunte capacit\u00e0 profetiche nonch\u00e9 con le sue contraddizioni.\nDescrizione.\nL'opera comparve per la prima volta sul quotidiano torinese \u00abLa Stampa\u00bb, in 8 puntate, dal 31 agosto al 7 settembre del 1975. Nell'ottobre di quello stesso anno Einaudi provvide a rilasciarlo in volume. Come si evince da alcune lettere ritrovate nel 2012, durante le fasi del trasloco della redazione del quotidiano e pubblicate in un articolo sullo stesso quotidiano da Vittorio Sabadin, fu lo stesso Sciascia a proporre al direttore Arrigo Levi e al vicedirettore Carlo Casalegno la pubblicazione in anteprima sul quotidiano.\nTrama.\nLa sera del 25 marzo 1938 Ettore Majorana, trentunenne, si imbarca a Napoli sul traghetto diretto a Palermo lasciando due lettere nelle quali preannuncia la propria \"scomparsa\". Giunto a Palermo scrive per\u00f2 di ignorare le lettere che aveva inviato il giorno prima e annuncia di essere di ritorno a Napoli l'indomani. Tuttavia, il fisico non si fa pi\u00f9 vedere e scompare nel nulla. Sciascia si interroga quindi sulle congetture fatte in proposito formulandone anche di proprie. In particolare ipotizza che Majorana si sia ritirato in un convento ricusando il suo ruolo di scienziato in seguito a un'intuizione circa il possibile sviluppo della bomba atomica e le conseguenze disastrose che ne sarebbero potute scaturire.\nRiferimenti culturali.\nNel film del 2001 \"L'ultima lezione\", sulla scomparsa dell'economista Federico Caff\u00e8, \u00e8 contenuto un riferimento al saggio di Sciascia. Si ipotizza che Caff\u00e8 vi si sia ispirato per pianificare la propria scomparsa."}
{"id": "1421198", "revid": "124623485", "url": "https://it.wikipedia.org/wiki?curid=1421198", "title": "Ready to Die", "text": "Ready to Die \u00e8 il primo album del rapper statunitense The Notorious B.I.G., pubblicato il 13 settembre 1994 dalla Bad Boy Records.\n\u00c8 l'unico album da solista uscito mentre l'artista era ancora in vita. I singoli estratti sono: \"Juicy\", \"Big Poppa\" e \"One More Chance\". \u00c8 considerato un classico della storia dell'hip hop: nel corso degli anni successivi alla pubblicazione, l'album \u00e8 stato inserito in numerose liste dei migliori album di sempre.\nDescrizione.\nL'album venne registrato a New York (principalmente nello studio The Hit Factory) in due fasi nel 1993 e nel 1994. Biggie aveva 21 anni quando complet\u00f2 il disco. Nel 1992 aveva firmato un contratto discografico con la Uptown Records dell'A&amp;R Sean \"Puffy\" Combs. Biggie cominci\u00f2 la registrazione del suo album di debutto nel 1993 a New York, dopo aver fatto numerose apparizioni come ospite in dischi di colleghi d'etichetta. Le prime tracce incise furono quelle meno commerciali, dal contenuto meno \"radio-friendly\" (incluse \"Ready to Die\", \"Gimme the Loot\" e \"Things Done Changed\").\nQuando il produttore esecutivo Sean \"Puffy\" Combs venne licenziato dalla Uptown, la carriera di Biggie rimase in una sorta di limbo, dato che l'album era solo parzialmente completato. Dopo un breve periodo passato a spacciare droga nella Carolina del Nord, Biggie torn\u00f2 in studio l'anno seguente per la nuova etichetta di Combs, la Bad Boy Records, e complet\u00f2 l'album.\nL'album venne pubblicato con la foto di un bambino con i capelli afro in copertina, in riferimento al concetto dell'album sulla vita dell'artista dalla nascita alla sua morte.\nProduzione e testi.\nLa produzione dell'album fu affidata principalmente a Easy Mo Bee e The Hitmen, che ricorsero a campionamenti di percussioni funk. I testi di Notorious B.I.G. furono generalmente lodati dai critici, che gradirono la sua abilit\u00e0 di narratore nel raccontare storie dal taglio quasi cinematografico, trattando tematiche autobiografiche che vertono su argomenti quali crimine e violenza con assoluta onest\u00e0. Nelle liriche si scorge un generale tono oscuro e un sinistro senso della depressione. Il testo della canzone \"Things Done Changed\" \u00e8 uno dei pochi brani hip hop inclusi nella \"The Norton Anthology of African American Literature\".\nIn generale, i testi di \"Ready to Die\" tendono ad affrontare argomenti come la violenza, il suicidio, lo spaccio di droga, le donne, l'alcol e il consumo di marijuana, ed altri elementi del vissuto di Biggie Smalls. L'album pu\u00f2 essere definito un vago \"concept\" autobiografico che inizia con un'introduzione che descrive in dettaglio la sua nascita, la sua prima infanzia, l'adolescenza e la sua vita al momento dell'uscita dell'album.\nSingoli.\nDall'album furono estratti tre singoli: \"Juicy\", \"Big Poppa\", \"One More Chance\" e una traccia promozionale di Biggie: \"Warning\". Secondo la rivista \"XXL\" il \"sound\" pi\u00f9 commerciale dei singoli rispetto al resto dell'album fu il risultato dei consigli di Sean Combs durante la seconda fase delle sessioni di registrazione.\n\"Juicy\" venne pubblicata l'8 agosto 1994, e raggiunse la posizione numero 27 nella classifica statunitense \"Billboard\" Hot 100, la numero 14 nella Hot R&amp;B/Hip-Hop Singles &amp; Tracks e la terza nella Hot Rap Singles. Il singolo vendette 500,000 copie negli Stati Uniti e fu certificato disco d'oro dalla RIAA il 16 novembre 1994. Prodotta da Combs, la canzone include un campionamento tratto da \"Juicy Fruit\" nell'esecuzione di James Mtume. Il produttore Pete Rock, al quale fu affidato il remix della traccia, nel corso di un'intervista concessa a \"Wax Poetics\", accus\u00f2 Puffy di avergli rubato l'idea per il \"beat\" originale della canzone dopo averlo sentito da lui durante una visita.\n\"Big Poppa\" fu pubblicato come secondo singolo il 24 dicembre 1994 e come il singolo precedente, fu un grosso successo di classifica e vendite. Raggiunse la sesta posizione nella classifica \"Billboard\" Hot 100, la quarta nella Hot R&amp;B/Hip-Hop Singles &amp; Tracks e la numero uno nella Hot Rap Singles. Le vendite furono superiori al milione di dollari e fu certificato disco di platino dalla RIAA il 23 maggio 1995. Prodotta da Combs e Chucky Thompson dei The Hitmen, la traccia campiona \"Between the Sheets\" degli Isley Brothers. La canzone ricevette una nomination all'edizione 1996 dei premi Grammy nella categoria Best Rap Solo Performance, ma perse in favore di \"Gangsta's Paradise\" di Coolio.\nIl terzo singolo estratto da \"Ready to Die\" fu \"One More Chance\", pubblicato il 9 giugno 1995. Il singolo era una versione remix della traccia dell'album. Fu prodotta da Combs e include un campionamento del brano \"Stay With Me\" di DeBarge. Si classific\u00f2 in seconda posizione nella \"Billboard\" Hot 100, mentre raggiunse la vetta di entrambe le classifiche Hot R&amp;B/Hip-Hop Singles &amp; Tracks e Hot Rap Singles. Vendette oltre un milione di copie e fu certificato disco di platino dalla RIAA il 31 luglio 1995.\nAccoglienza critica.\n\"Ready to Die\" fu accolto da recensioni molto positive da parte della critica musicale. Nella sua recensione dell'album sulla rivista \"Rolling Stone\", Cheo H. Coker scrisse: \"\"Ready to Die\" \u00e8 il milgliore album rap di debutto solista sin dai tempi di \"AmeriKKKa's Most Wanted\" di Ice Cube. Dal momento mozzafiato della sua nascita al finale Cobainesco in \"Suicidal Thoughts\", l'album di B.I.G. si dimostra un ascolto accattivante. \u00c8 difficile fartelo uscire dalla testa una volta provato ci\u00f2 che ha da offrire\". Robert Christgau di \"The Village Voice\" comment\u00f2: \"I suoi rap sessuali sono erotici, le battute sono divertenti, e la sua musica fa sembrare la vita criminale meno spaventosa e invece piuttosto lussuosamente rilassata. Quando prende in considerazione il suicidio, non solo lo prendo in parola, ma spero sinceramente che trovi un altro modo\". \"The New York Times\" scrisse: \"Sebbene lo spaccio di droga abbia un enorme valore eroico per alcuni giovani abitanti delle citt\u00e0, egli sacrifica il potenziale romantico della figura dello spacciatore di quartiere. I suoi rap riconoscono sia l'eccitazione dello spaccio di droga sia lo stress causato dalla minaccia di altri spacciatori, ladri, polizia e genitori, a volte i propri. Nel presentare il lato negativo di quella vita, \"Ready to Die\" offre forse il ritratto pi\u00f9 equilibrato e onesto della vita di uno spacciatore di qualsiasi altro nell'hip-hop\".\nLa rivista inglese \"Q\" assegn\u00f2 a \"Ready to Die\" tre stelle su cinque, scrivendo \"il rap naturale, l'uso intelligente degli effetti sonori e dei dialoghi recitati, e l'elemento concettuale (da un bambino che nasce all'inizio al battito cardiaco che svanisce alla fine) lo distinguono bene dal gangsta medio che si vanta della grandezza del suo cazzo\". Nella recensione originale di \"Ready to Die\", \"The Source\" assegn\u00f2 un voto di quattro e mezzo su cinque, scrivendo: \"Grandi storie intrecciate come un direttore della fotografia, ogni canzone \u00e8 come un'altra scena del suo stile di vita. Nel complesso, questo pacchetto \u00e8 completo: ritmi ridicoli, armonie smielate, effetti sonori malati, scenari criminali e \"hook\" familiari\".\nEredit\u00e0.\nFin dalla sua uscita nel 1994 \"Ready to Die\" \u00e8 stato acclamato dalla critica. Nel 1998, \"The Source\" lo incluse nella lista \"100 Best Rap Albums of All Time\", e nel 2002, lo recens\u00ec nuovamente assegnando al disco il massimo dei voti questa volta. Anche la considerazione di \"Rolling Stone\" verso \"Ready to Die\" \u00e8 cresciuta con il passare degli anni. Nel 2003, la rivista lo posizion\u00f2 133\u00ba nella lista dei migliori 500 album di sempre, 134\u00ba nell'aggiornamento del 2012, e 22\u00ba nella terza revisione del 2020 della suddetta classifica. Kilian Murphy di \"Stylus Magazine\" recens\u00ec favorevolmente l'album in una recensione retrospettiva, e concluse: \"Dolce, ipocrita, sensibile, violento, depresso e giubilante; queste parole potrebbero tutte descrivere adeguatamente B.I.G. in vari punti di \"Ready to Die\".\"\nSteve Huey del sito web AllMusic diede cinque stellette su cinque al disco, scrivendo: \"L'album che reinvent\u00f2 l'East Coast rap per l'era gangsta, \"Ready to Die\" rese Notorious B.I.G. una star. Oggi \u00e8 considerato uno dei migliori album hardcore rap mai incisi, e questo principalmente grazie all'abilit\u00e0 di Biggie di raccontare storie\". Nel 2006, \"Time\" incluse il disco nella lista \"100 Greatest Albums of All Time\", e scrisse: \"In \"Ready to Die\", Wallace prese le sue esperienze di strada e le filtr\u00f2 attraverso il suo notevole fascino. Il risultato fu un disco che mescolava lunghi momenti minacciosi con romanticismo e molto umorismo. Nessun rapper ha mai fatto suonare cos\u00ec morbide delle rime multi-sillabiche\". L'album \u00e8 stato inoltre incluso nel libro \"1001 Albums You Must Hear Before You Die\".\nCausa per violazione di copyright.\nIl 24 marzo 2006, Bridgeport Music e Westbound Records vinsero una causa federale intentata contro la Bad Boy Records per violazione del copyright; il giudice stabil\u00ec che Sean Combs e la Bad Boy avevano utilizzato illegalmente alcuni campionamenti senza le dovute autorizzazioni nelle canzoni \"Ready to Die\", \"Machine Gun Funk\" e \"Gimme the Loot\". La giuria assegn\u00f2 un risarcimento di 4.2 milioni di dollari ai due querelanti, e il giudice federale Todd Campbell emise un immediato divieto sulle vendite dell'album e delle tracce in questione. In appello, la Sesta Circoscrizione ritenne i danni incostituzionalmente elevati e in violazione delle norme di un equo processo e rinvi\u00f2 il caso, a quel punto il giudice Campbell ridusse l'ammenda a 2.8 milioni; tuttavia, il verdetto di colpevolezza fu confermato. Da tutte le versioni dell'album pubblicate dopo la causa legale sono stati eliminati i campionamenti incriminati."}
{"id": "1421201", "revid": "26415", "url": "https://it.wikipedia.org/wiki?curid=1421201", "title": "Ginepro Coccolone", "text": ""}
{"id": "1421204", "revid": "287204", "url": "https://it.wikipedia.org/wiki?curid=1421204", "title": "Maktum bin Rashid Al Maktum", "text": "Biografia.\nMaktum bin Rashid nacque ad al-Shindagha, Dubai, il 15 agosto 1943 ed era figlio di R\u0101shid bin Sa\u02bf\u012bd \u0100l Makt\u016bm e dalla consorte Shaykha F\u0101\u1e6dima bint \u1e24amd\u0101n \u0100l Nahy\u0101n.\nFu il primo capo del governo del suo paese dal 9 dicembre 1971 al 25 aprile 1979, quando fu sostituito da suo padre. Alla morte di quest'ultimo, il 7 ottobre 1990 gli succedette come emiro di Dubai e vicepresidente della Federazione e riprese la sua carica di capo dell'esecutivo federale. Mantenne i tre incarichi fino alla sua morte il 4 gennaio 2006.\nMakt\u016bm fu per un breve periodo, nei giorni 2 e 3 novembre 2004, ovvero tra la morte dell'emiro Zayed bin Sultan Al Nahyan e la proclamazione e investitura del di lui figlio Khalifa, presidente degli Emirati Arabi Uniti in seguito alla morte.\nLo sceicco Maktoum gestiva l'emirato di Dubai insieme ai suoi due fratelli, Mo\u1e25ammed (principe ereditario e ministro della Difesa) e Hamdan (ministro federale dell'emirato).\nA livello internazionale, era anche conosciuto per l'essere comproprietario (con i suoi fratelli) delle scuderie Godolphin di Dubai, che gareggia in importanti corse di cavalli in tutto il mondo.\nMor\u00ec durante il soggiorno presso l'Hotel Palazzo Versace di Gold Coast, in Queensland, la mattina del 4 gennaio 2006 per un attacco di cuore all'et\u00e0 di 62 anni. Gli succedette suo fratello Mo\u1e25ammed, sia come sovrano di Dubai che come vicepresidente della Federazione e capo del governo federale. La sua salma fu rimpatriata e sepolta a Dubai."}
{"id": "1421209", "revid": "339392", "url": "https://it.wikipedia.org/wiki?curid=1421209", "title": "Campionato italiano di pallavolo maschile 2006", "text": ""}
{"id": "1421211", "revid": "339392", "url": "https://it.wikipedia.org/wiki?curid=1421211", "title": "Campionato italiano di pallavolo maschile 2007", "text": ""}
{"id": "1421214", "revid": "339392", "url": "https://it.wikipedia.org/wiki?curid=1421214", "title": "Campionato italiano di pallavolo maschile 2008", "text": ""}
{"id": "1421216", "revid": "1043", "url": "https://it.wikipedia.org/wiki?curid=1421216", "title": "Aeroporto internazionale Luis Mu\u00f1oz Mar\u00edn", "text": ""}
{"id": "1421217", "revid": "339392", "url": "https://it.wikipedia.org/wiki?curid=1421217", "title": "Campionato italiano di pallavolo maschile 2005", "text": ""}
{"id": "1421220", "revid": "339392", "url": "https://it.wikipedia.org/wiki?curid=1421220", "title": "Campionato italiano di pallavolo maschile 2004", "text": ""}
{"id": "1421223", "revid": "339392", "url": "https://it.wikipedia.org/wiki?curid=1421223", "title": "Campionato italiano di pallavolo maschile 2003", "text": ""}
{"id": "1421225", "revid": "339392", "url": "https://it.wikipedia.org/wiki?curid=1421225", "title": "Campionato italiano di pallavolo maschile 2002", "text": ""}
{"id": "1421227", "revid": "339392", "url": "https://it.wikipedia.org/wiki?curid=1421227", "title": "Campionato italiano di pallavolo maschile 2001", "text": ""}
{"id": "1421229", "revid": "339392", "url": "https://it.wikipedia.org/wiki?curid=1421229", "title": "Campionato italiano di pallavolo maschile 2000", "text": ""}
{"id": "1421231", "revid": "339392", "url": "https://it.wikipedia.org/wiki?curid=1421231", "title": "Campionato italiano di pallavolo maschile 1998", "text": ""}
{"id": "1421234", "revid": "339392", "url": "https://it.wikipedia.org/wiki?curid=1421234", "title": "Campionato italiano di pallavolo maschile 1999", "text": ""}
{"id": "1421235", "revid": "339392", "url": "https://it.wikipedia.org/wiki?curid=1421235", "title": "Campionato italiano di pallavolo maschile 1997", "text": ""}
{"id": "1421236", "revid": "26751", "url": "https://it.wikipedia.org/wiki?curid=1421236", "title": "Gru coronata grigia", "text": ""}
{"id": "1421237", "revid": "339392", "url": "https://it.wikipedia.org/wiki?curid=1421237", "title": "Campionato italiano di pallavolo maschile 1996", "text": ""}
{"id": "1421239", "revid": "339392", "url": "https://it.wikipedia.org/wiki?curid=1421239", "title": "Campionato italiano di pallavolo maschile 1995", "text": ""}
{"id": "1421241", "revid": "339392", "url": "https://it.wikipedia.org/wiki?curid=1421241", "title": "Campionato italiano di pallavolo maschile 1994", "text": ""}
{"id": "1421243", "revid": "125161795", "url": "https://it.wikipedia.org/wiki?curid=1421243", "title": "M\u00f5isak\u00fcla", "text": "M\u00f5isak\u00fcla \u00e8 un ex comune dell'Estonia situato nella contea di Viljandimaa, nell'Estonia meridionale, in prossimit\u00e0 del confine con la Lettonia; era classificato come comune urbano e citt\u00e0 (in estone \"linn\").\nIl 24 ottobre 2017 \u00e8 confluito, insieme ad Abja, Halliste e Karksi, nel nuovo comune di Mulgi."}
{"id": "1421244", "revid": "339392", "url": "https://it.wikipedia.org/wiki?curid=1421244", "title": "Campionato italiano di pallavolo maschile 1993", "text": ""}
{"id": "1421247", "revid": "729019", "url": "https://it.wikipedia.org/wiki?curid=1421247", "title": "March\u00e9 aux fleurs et aux oiseaux", "text": "Il March\u00e9 aux fleurs et aux oiseaux (letteralmente \"mercato dei fiori e degli uccelli\") viene svolto a Parigi ogni domenica, sull'\u00cele de la Cit\u00e9, nel cuore della citt\u00e0.\nIl nome pu\u00f2 essere ingannevole: al mercato infatti si vendono anche roditori e mammiferi da compagnia."}
{"id": "1421248", "revid": "287204", "url": "https://it.wikipedia.org/wiki?curid=1421248", "title": "Castelli della provincia di Brindisi", "text": "Questo \u00e8 l'elenco dei principali castelli e palazzi baronali presenti sul territorio della provincia di Brindisi:"}
{"id": "1421249", "revid": "26415", "url": "https://it.wikipedia.org/wiki?curid=1421249", "title": "San Vito Dei Normanni", "text": ""}
{"id": "1421250", "revid": "1016862", "url": "https://it.wikipedia.org/wiki?curid=1421250", "title": "Storia dei Greci", "text": "La Storia dei Greci \u00e8 un saggio storico scritto da Indro Montanelli, edito da Rizzoli a Milano nel 1959.\n\u00ab\"L'ho chiamata \"Storia dei Greci\" perch\u00e9, a differenza di quella di Roma, \u00e8 una storia di uomini, pi\u00f9 che una storia di popolo, di nazione, o di stato.\"\u00bb\nI personaggi infatti non sono i generali achei o spartani ma Minosse, Omero, Eraclito, Aristofane o addirittura il grande archeologo Heinrich Schliemann. Scopo di Montanelli non \u00e8 quello di fornire un arido elenco di avvenimenti, ma di guidare il lettore con passione nel mondo e soprattutto nella cultura greca, seguendo un ordine del tutto personale, cronologico nella sua impostazione generale ma non certo asfissiato da questo, come dimostra del resto la presenza di Heinrich Schliemann.\nAl centro dell'opera non \u00e8 il singolo evento storico ma le emozioni e le passioni che vi stanno dietro; scelta questa che rende i personaggi dei nostri contemporanei, certamente pi\u00f9 umani di quanto non siamo soliti considerarli."}
{"id": "1421253", "revid": "123727035", "url": "https://it.wikipedia.org/wiki?curid=1421253", "title": "Xilani", "text": "Gli xilani sono dei polisaccaridi appartenenti alla categoria delle emicellulose, caratterizzati dalla presenza di xilosio quale unit\u00e0 monomerica di base.\nGli xilani sono da ritenersi fra le sostanze di origine naturale pi\u00f9 diffuse in natura in quanto entrano a far parte della parete cellulare vegetale e rientrano pertanto nella composizione di materiali legnosi, semilegnosi, di paglie, gusci, ecc.\nStruttura.\nLa catena principale degli xilani \u00e8 costituita da D-\u03b2-xilopiranosio le cui unit\u00e0 sono legate fra loro con legame 1\u21924; irregolarmente e con frequenza variabile a seconda della specie vegetale e/o della parte della pianta interessata, su questa catena possono innestarsi ramificazioni, costituite ancora da xilosio, oppure da (in ordine di frequenza decrescente): arabinosio (in forma L-arabinofuranosidica), acido 4-O-metil-glucuronico, mannosio, galattosio, ramnosio.\nL'abbondanza delle ramificazioni costituite da arbinosio, nel pi\u00f9 dei casi singole unit\u00e0 legate in posizione 2 e/o 3 sullo xilosio, giustifica l'identificazione di una sottoclasse di emicellulose anch'essa molto frequente in natura, gli arbino-xilani.\nGli xilani mostrano una solubilit\u00e0 in acqua ridottissima o nulla, che pu\u00f2 tuttavia aumentare con la riduzione del grado di polimerizzazione della molecola.\nIn natura gli xilani risultano per lo pi\u00f9 interconnessi con le molecole di lignina, tramite legami chimici di tipo etere o estere. In particolare il legame pi\u00f9 frequente si realizza fra un gruppo fenolico della lignina ed un'unit\u00e0 di ramificazione secondaria di arabinosio o di acido 4-O-metil-glucuronico dell'emicellulosa. I legami con la lignina costituiscono un notevole fattore di complicazione qualora si desiderasse dal punto di vista tecnologico operare l'estrazione di xilani puri, in quanto \u00e8 frequente che, nel tentativo di separare le due molecole, frammenti di lignina costruiti da uno o pi\u00f9 strutture aromatiche, restino legate allo xilano, impartendone una colorazione beige-bruna e modificandone inevitabilmente alcune propriet\u00e0 chimico-fisiche.\nAlimentazione.\nDal punto di vista alimentare gli xilani sono classificati come fibra, non essendo di per s\u00e9 stessi idrolizzabili per mezzo del corredo enzimatico umano, e di conseguenza non risultano digeribili. A livello dell'intestino crasso tuttavia gli xilani, specie quelli a corta catena, solubili, possono essere idrolizzati ed utilizzati come fonte energetica da parte della microflora batterica, ed in particolar modo da parte di quella cosiddetta \"utile\", come i Bifidobacterium. In virt\u00f9 di questa caratteristica, gli xilani e gli arabinoxilani a corta catena, detti \"xilooligosaccaridi\" (XOS) ed \"arbinoxilooligosaccaridi\" (AXOS) posso vantare caratteristiche prebiotiche."}
{"id": "1421261", "revid": "729019", "url": "https://it.wikipedia.org/wiki?curid=1421261", "title": "Crystal Klein", "text": "Biografia.\nHa frequentato la facolt\u00e0 di psicologia presso l'Universit\u00e0 di Vienna, per due anni, senza conseguire la laurea. Nel gennaio 2003, interrompe gli studi e si trasferisce a Maui; l\u00ec, trovatasi in difficolt\u00e0 economiche inizia a sfilare come modella di costumi da bagno. Dopo aver avuto una spiacevole esperienza con un finto fotografo che si spacciava corrispondente della rivista \"Hustler\", viene notata da un agente della Matrix Model, e si trasferisce a Los Angeles, dove inizia a lavorare con i pi\u00f9 importanti fotografi di riviste per adulti, persone del calibro di Suze Randall, Earl Miller e Stephen Hicks.\n\u00c8 una delle poche donne a essere nominate \"Playboy\" Playmate (edizione croata dell'ottobre 2004) e \"Penthouse\" Pet of the Month (marzo 2005).\n\u00c8 apparsa nel video \"Sheer Hosed Showoffs\", e ha partecipato al \"The Howard Stern Show\" suonando il piano completamente nuda."}
{"id": "1421267", "revid": "339392", "url": "https://it.wikipedia.org/wiki?curid=1421267", "title": "Campionato italiano di pallavolo femminile 2008", "text": ""}
{"id": "1421269", "revid": "1543377", "url": "https://it.wikipedia.org/wiki?curid=1421269", "title": "V\u00f5hma", "text": "V\u00f5hma \u00e8 un ex comune dell'Estonia situato nella contea di Viljandimaa, nell'Estonia meridionale; era classificato come comune urbano e citt\u00e0 (in estone \"linn\").\nIl 21 ottobre 2017 \u00e8 confluito, insieme a K\u00f5o, K\u00f5pu e Suure-Jaani (comune rurale), nel nuovo comune di P\u00f5hja-Sakala."}
{"id": "1421270", "revid": "339392", "url": "https://it.wikipedia.org/wiki?curid=1421270", "title": "Campionato italiano di pallavolo femminile 2007", "text": ""}
{"id": "1421272", "revid": "339392", "url": "https://it.wikipedia.org/wiki?curid=1421272", "title": "Campionato italiano di pallavolo femminile 2006", "text": ""}
{"id": "1421273", "revid": "339392", "url": "https://it.wikipedia.org/wiki?curid=1421273", "title": "Campionato italiano di pallavolo femminile 2005", "text": ""}
{"id": "1421278", "revid": "207756", "url": "https://it.wikipedia.org/wiki?curid=1421278", "title": "Brian Harold May", "text": ""}
{"id": "1421281", "revid": "287204", "url": "https://it.wikipedia.org/wiki?curid=1421281", "title": "Aeroporto Luis Munoz Marin", "text": ""}
{"id": "1421282", "revid": "207756", "url": "https://it.wikipedia.org/wiki?curid=1421282", "title": "John Richard Deacon", "text": ""}
{"id": "1421287", "revid": "767487", "url": "https://it.wikipedia.org/wiki?curid=1421287", "title": "Abja", "text": "Abja \u00e8 un ex comune dell'Estonia situato nella contea di Viljandimaa, nell'Estonia meridionale. Classificato come comune rurale, il centro amministrativo era la citt\u00e0 (in estone \"linn\") di Abja-Paluoja.\nIl 24 ottobre 2017 \u00e8 confluito, insieme a Karksi, Halliste e a M\u00f5isak\u00fcla nel nuovo comune di Mulgi.\nLocalit\u00e0.\nOltre al capoluogo, il centro abitato comprende 15 localit\u00e0 (in estone \"k\u00fcla\").\nAbja-Vanam\u00f5isa - Abjaku - Atika - Kamara - Laatre - Lasari - Penuja - P\u00f5lde - R\u00e4\u00e4gu - Raamatu - Saate - Sarja - Umbsoo - Veelikse - Veskim\u00e4e"}
{"id": "1421295", "revid": "1833487", "url": "https://it.wikipedia.org/wiki?curid=1421295", "title": "Asa Griggs Candler", "text": "Dal 1916 al 1919 fu sindaco di Atlanta. Il Campo Candler su cui sorge l'attuale aeroporto internazionale Hartsfield-Jackson prende il nome in suo onore.\nBiografia.\nAsa nacque a Villa Rica, in Georgia. Inizi\u00f2 la sua carriera di uomo d'affari come proprietario di una farmacia e brevettatore di medicinali. Nel 1887 acquist\u00f2 la formula della Coca-Cola dal suo inventore, John Pemberton, e dagli altri detentori dei diritti per 2\u00a0300 dollari. Il 29 gennaio 1892 fond\u00f2 la \"The Coca-Cola Company\". Il successo della Coca-Cola si deve soprattutto all'abilit\u00e0 e all'aggressivit\u00e0 che egli mostr\u00f2 nel propagandarla con abili operazioni di \"marketing\" e pubblicit\u00e0 su ampia scala.\nDivenne milionario grazie a queste manovre e ci\u00f2 gli permise di fondare la Central Bank e la Trust Company, investire nel settore immobiliare e divenire uno dei maggiori filantropi della chiesa metodista. Don\u00f2 un milione di dollari e un terreno all'Emory University, che a quel tempo era un collegio metodista, affinch\u00e9 l'ateneo potesse trasferirsi da Oxford ad Atlanta; la donazione gli fu suggerita dal fratello minore Warren Akin Candler, anch'egli metodista, che in seguito divenne presidente dell'Emory. La biblioteca originale della scuola, che ora ospita aule e sale di lettura, \u00e8 intitolata a lui cos\u00ec come l\"'endowed chairs\" del dipartimento di chimica. In seguito don\u00f2 diversi milioni di dollari per l'ospedale e terreni per la citt\u00e0.\nNel 1906 complet\u00f2 la costruzione del pi\u00f9 alto edificio di Atlanta, il grattacielo Candler. Nel 1916 divenne sindaco della citt\u00e0 e concluse la sua gestione quotidiana della Coca-Cola. In qualit\u00e0 di sindaco gest\u00ec il bilancio del comune e coordin\u00f2 gli sforzi per la ricostruzione dopo il grande incendio del 1917 che distrusse oltre millecinquecento abitazioni. Nel 1919 trasfer\u00ec al figlio la maggior parte della propriet\u00e0 della Coca-Cola, in seguito venduta a una cordata d'investitori capeggiata da Ernest Woodruff. Nel 1922 don\u00f2 alla citt\u00e0 pi\u00f9 di cinquanta acri di terreno della zona Druid Hills che divennero il parco Candler. Nel 1926 fu colpito da ictus e mor\u00ec il 12 marzo del 1929. Fu tumulato nel cimitero di Westview."}
{"id": "1421297", "revid": "1428919", "url": "https://it.wikipedia.org/wiki?curid=1421297", "title": "Abja-Paluoja", "text": "Abja-Paluoja \u00e8 una citt\u00e0 dell'Estonia meridionale, nella contea di Viljandimaa, capoluogo del comune rurale di Mulgi. Amministrativamente non esistono distinzioni tra la citt\u00e0 e il suo contado."}
{"id": "1421299", "revid": "28941", "url": "https://it.wikipedia.org/wiki?curid=1421299", "title": "Asa Candler", "text": ""}
{"id": "1421300", "revid": "287204", "url": "https://it.wikipedia.org/wiki?curid=1421300", "title": "Shefali Chowdhury", "text": "\u00c8 nota per aver interpretato il ruolo di Cal\u00ec Patil in alcuni film della saga di Harry Potter."}
{"id": "1421302", "revid": "110157", "url": "https://it.wikipedia.org/wiki?curid=1421302", "title": "Halliste", "text": "Halliste \u00e8 un ex comune dell'Estonia situato nella contea di Viljandimaa, nell'Estonia meridionale. Classificato come comune rurale, il centro amministrativo era l'omonimo borgo (in estone \"alevik\").\nIl 24 ottobre 2017 \u00e8 confluito, insieme ad Abja, Karksi e M\u00f5isak\u00fcla, nel nuovo comune di Mulgi.\nLocalit\u00e0.\nOltre al capoluogo, il centro abitato comprende un altro borgo, \u00d5isu, e 23 localit\u00e0 (in estone \"k\u00fcla\").\nEreste - H\u00f5bem\u00e4e - Kaarli - Kalvre - Kulla - Maru - M\u00f5\u00f5naste - Mulgi - Naistevalla - Niguli - P\u00e4idre - P\u00e4igiste - Pornuse - Raja - Rimmu - Saksak\u00fcla - Sammaste - Tilla - Toosi - \u00dclem\u00f5isa - Uue-Kariste - Vabamatsi - Vana-Kariste"}
{"id": "1421305", "revid": "481666", "url": "https://it.wikipedia.org/wiki?curid=1421305", "title": "Gli uomini preferiscono le bionde", "text": "Gli uomini preferiscono le bionde (\"Gentlemen Prefer Blondes\") pu\u00f2 riferirsi a:\nVedi anche:"}
{"id": "1421307", "revid": "767487", "url": "https://it.wikipedia.org/wiki?curid=1421307", "title": "Karksi", "text": "Karksi \u00e8 un ex comune dell'Estonia situato nella contea di Viljandimaa, nell'Estonia meridionale. Classificato come comune rurale, il centro amministrativo era la citt\u00e0 (in estone \"linn\") di Karksi-Nuia.\nIl 24 ottobre 2017 \u00e8 confluito, insieme ad Abja, Halliste e M\u00f5isak\u00fcla, nel nuovo comune di Mulgi.\nLocalit\u00e0.\nOltre al capoluogo, il centro abitato comprende 20 localit\u00e0 (in estone \"k\u00fcla\").\nAinja, Allaste, Hirmuk\u00fcla, Karksi, K\u00f5vak\u00fcla, Leeli, Lilli, Metsak\u00fcla, Morna, Muri, M\u00e4ek\u00fcla, Oti, Polli, P\u00e4rsi, P\u00f6\u00f6gle, Sudiste, Suuga, Tuhalaane, Univere, \u00c4rik\u00fcla."}
{"id": "1421312", "revid": "938449", "url": "https://it.wikipedia.org/wiki?curid=1421312", "title": "Karksi-Nuia", "text": "Karksi-Nuia \u00e8 una citt\u00e0 dell'Estonia meridionale, nella contea di Viljandimaa, capoluogo del comune rurale di Mulgi. Amministrativamente non esistono distinzioni tra la citt\u00e0 e il suo contado."}
{"id": "1421316", "revid": "547034", "url": "https://it.wikipedia.org/wiki?curid=1421316", "title": "Marketing urbano", "text": "Il marketing urbano \u00e8 uno strumento specifico ed importante per la gestione strategica di una citt\u00e0. \nDiversi sono i settori in cui pu\u00f2 essere applicato: la progettazione di beni e servizi urbani; la creazione di incentivi per gli utenti dei servizi offerti; il miglioramento dell'accesso ai servizi urbani; la promozione dei valori e dell'immagine della citt\u00e0 per farne conoscere i vantaggi ai potenziali utenti; ecc. \nFondamentale per il successo di tale politica \u00e8 la cooperazione dei vari soggetti che, direttamente o indirettamente, sono coinvolti nella gestione della citt\u00e0: l'amministrazione comunale, gli enti pubblici, le societ\u00e0 e le imprese private, i cittadini. Ciascuno di tali soggetti deve lavorare congiuntamente agli altri per raggiungere l'obiettivo prestabilito perch\u00e9 una efficiente gestione urbana non pu\u00f2 essere realizzata se non tenendo conto degli interessi, dei suggerimenti e degli orientamenti di tutti gli attori coinvolti.\nPer determinare la riuscita di un progetto di riqualificazione e/o di rivitalizzazione promosso dalla pubblica amministrazione \u00e8 necessario utilizzare un linguaggio comprensibile dai vari attori coinvolti, soprattutto dagli eventuali investitori privati, la cui presenza \u00e8 fondamentale all'interno dei programmi complessi. Un abile promotore pubblico riesce non solo a mobilitare risorse pubbliche di diversa provenienza (regionali, nazionali, europee) ma anche ad attrarre le risorse e i capitali privati.\nPer stimolare il consenso e la partecipazione della popolazione e di tutti gli attori che potrebbero essere coinvolti in un progetto che investe la citt\u00e0 (soprattutto nelle realt\u00e0 socio-economiche pi\u00f9 povere dove a volte pu\u00f2 essere difficile attrarre i finanziamenti privati), pu\u00f2 costituire un valido aiuto la messa a punto di iniziative volte all'avvio delle operazioni di marketing urbano, sperimentate gi\u00e0 in molte citt\u00e0 europee e pi\u00f9 recentemente anche in molti comuni italiani, soprattutto nell'ambito delle politiche di recupero e rivitalizzazione dei centri storici."}
{"id": "1421317", "revid": "767487", "url": "https://it.wikipedia.org/wiki?curid=1421317", "title": "Kolga-Jaani", "text": "Kolga-Jaani \u00e8 un ex comune dell'Estonia situato nella contea di Viljandimaa, nell'Estonia meridionale; il centro amministrativo era l'omonimo borgo (in estone \"alevik\").\nIl 24 ottobre 2017 \u00e8 stato accorpato, insieme a Tarvastu, nel comune rurale di Viljandi.\nLocalit\u00e0.\nOltre al capoluogo, il centro abitato comprende 15 localit\u00e0 (in estone \"k\u00fcla\").\nEesnurga - J\u00e4rtsaare - Kaavere - Lalsi - L\u00e4tkalu - Leie - Meleski - Oiu - Otik\u00fcla - Odiste - Oorgu - Parika - Taganurga - Vaibla - Vissuvere"}
{"id": "1421322", "revid": "484362", "url": "https://it.wikipedia.org/wiki?curid=1421322", "title": "Lingua morta", "text": ""}
{"id": "1421323", "revid": "599013", "url": "https://it.wikipedia.org/wiki?curid=1421323", "title": "Aeroporto di San Juan", "text": ""}
{"id": "1421324", "revid": "446353", "url": "https://it.wikipedia.org/wiki?curid=1421324", "title": "Francesco Mimbelli", "text": "Prest\u00f2 servizio con la Regia Marina durante la seconda guerra mondiale e gli fu conferita la medaglia d'oro al valor militare.\nBiografia.\nAppartenente ad una famiglia livornese proveniente dalla citt\u00e0 dalmata di Sabbioncello (in Croato Orebi\u0107), frequent\u00f2 a partire dal 1918 l'Accademia Navale della sua citt\u00e0 conseguendo nel 1923 il grado di guardiamarina. Successivamente venne imbarcato sulle cannoniere \"Caboto\" e \"Carlotto\", dislocate nel Mar della Cina, ottenendo la promozione a sottotenente di vascello e rimpatriando nel 1926.\nPromosso nel 1928 Tenente di vascello, nel 1930 fece parte della delegazione italiana inviata alla Conferenza Navale di Londra. Rientrato in Italia, prima imbarc\u00f2 sull'incrociatore \"Trento\" poi, promosso capitano di corvetta ebbe il comando di torpediniere nel 1937 partecipando nel 1939 alle operazioni in Albania.\nDopo essere stato promosso capitano di fregata ed aver prestato servizio al Ministero della Marina, allo scoppio della seconda guerra mondiale chiese ed ottenne nel dicembre 1940 il comando di una squadriglia torpediniere imbarcato sul \"Lupo\" al comando del quale fu protagonista di un'azione avvenuta nel corso della battaglia di Creta. Il \"Lupo\", chiamato a scortare fino a Creta un convoglio di caicchi, piccoli pescherecci sui quali erano imbarcati \"Gebirgjaeger\" (truppe alpine) tedeschi la notte tra il 21 e il 22 maggio 1941 dovette affrontare una formazione inglese composta dagli incrociatori \"Ajax\", \"Orion\", \"Dido\" e dai cacciatorpediniere \"Hereward\", \"Hasty\", \"Janus\" e \"Kimberley\", riuscendo a tenere testa alla formazione di navi inglesi, proteggendo il convoglio. Nella mischia il \"Lupo\" stese una cortina fumogena a protezione delle piccole unit\u00e0 scortate e le unit\u00e0 nemiche nella confusione creata dalla scarsa visibilit\u00e0, si scambiarono cannonate fra di loro e cos\u00ec il \"Lupo\" riusc\u00ec a sfuggire abilmente all'impari lotta rientrando a Taranto con lo scafo crivellato di colpi.\nPer questa azione la bandiera di guerra del \"Lupo\" venne decorata con la Medaglia d'Argento al Valor Militare e a Mimbelli venne conferita la Medaglia d'Oro al Valor Militare mentre il comandante della formazione inglese il retroammiraglio Irvine Glennie and\u00f2 incontro a molte critiche in quanto sebbene le navi inglesi avessero impedito lo sbarco dei piccoli pescherecci si erano fatte sfuggire una piccola torpediniera che da sola aveva saputo tener testa ad un'intera formazione.\nNel marzo 1942 ebbe il comando della 4\u00aa Flottiglia MAS nel Mar Nero, partecipando alla conquista di Sebastopoli e guadagnandosi la Croce di ferro tedesca e dopo la promozione a capitano di Vascello ebbe il comando del Gruppo Flottiglie MAS e Motosiluranti conducendo diverse azioni lungo le coste calabre, guadagnandosi una Medaglia d'Argento al Valor Militare. Dal 1\u00ba maggio 1945 all'11 maggio 1946 fu al comando della corazzata Vittorio Veneto e dall'ottobre dello stesso anno fino all'aprile 1947, dell'incrociatore \"Garibaldi\".\nPromosso contrammiraglio nel 1948, dal 1951 al 1952 ebbe il comando della 3\u00aa Divisione Navale, e, dopo essere stato rappresentante italiano presso il Comando in Capo delle Forze alleate nel Mediterraneo, dal dicembre 1953 al maggio 1956 il comando dell'Accademia Navale di Livorno, periodo nel quale venne promosso nel febbraio del 1954 Ammiraglio di Divisione. Nel maggio 1956 ebbe il comando della 2\u00aa Divisione Navale a bordo del cacciatorpediniere \"San Giorgio\" sino al settembre del 1957.\nPromosso ammiraglio di squadra nel novembre 1957, dopo avere assunto nello stesso mese il comando del Dipartimento Militare Marittimo dell'Adriatico dal settembre 1959 all'aprile del 1961 assunse il Comando della Squadra Navale. Dopo la collocazione in aspettativa per infermit\u00e0 dovuta a causa di servizio nell'aprile 1962 e in congedo assoluto dall'aprile 1964, mor\u00ec a Roma il 26 gennaio 1978. Fu sepolto a Livorno, nella cappella di famiglia del cimitero della Misericordia.\nNel 1993 la Marina Militare ha battezzato in suo onore il cacciatorpediniere lanciamissili \"Mimbelli\" (D561)."}
{"id": "1421325", "revid": "1543377", "url": "https://it.wikipedia.org/wiki?curid=1421325", "title": "K\u00f5o", "text": "K\u00f5o \u00e8 un ex comune dell'Estonia situato nella contea di Viljandimaa, nell'Estonia meridionale; il centro amministrativo era l'omonima localit\u00e0 (in estone \"k\u00fcla\").\nIl 21 ottobre 2017 \u00e8 confluito, insieme a K\u00f5pu, Suure-Jaani e V\u00f5hma, nel nuovo comune di P\u00f5hja-Sakala.\nLocalit\u00e0.\nOltre al capoluogo, il centro abitato comprende altre 14 localit\u00e0.\nArjassaare - Arussaare - Kangrussaare - Kirivere - Koksvere - Loopre - Maalasti - Paaksima - Paenasti - Pilistvere - Saviaugu - Soomevere - Unakvere - Venevere"}
{"id": "1421326", "revid": "37723", "url": "https://it.wikipedia.org/wiki?curid=1421326", "title": "Waco (Texas)", "text": ""}
{"id": "1421329", "revid": "1543377", "url": "https://it.wikipedia.org/wiki?curid=1421329", "title": "K\u00f5pu", "text": "K\u00f5pu \u00e8 un ex comune dell'Estonia situato nella contea di Viljandimaa, nell'Estonia meridionale; il centro amministrativo era l'omonimo borgo (in estone \"alevik\").\nIl 21 ottobre 2017 \u00e8 confluito, insieme a K\u00f5o, Suure-Jaani e V\u00f5hma, nel nuovo comune di P\u00f5hja-Sakala.\nLocalit\u00e0.\nOltre al capoluogo, il centro abitato comprende 9 localit\u00e0 (in estone \"k\u00fcla\").\nIia - Kuninga - Laane - Punak\u00fcla - Supsi - Seruk\u00fcla - Tipu - Uia - Vanaveski"}
{"id": "1421332", "revid": "2080079", "url": "https://it.wikipedia.org/wiki?curid=1421332", "title": "5 centesimi di euro", "text": "5 centesimi di euro (0,05 \u20ac) \u00e8 uno degli 8 tagli delle monete in euro. Come le monete da 1 e 2 centesimi \u00e8 di acciaio con placcatura in rame (da cui il colore rossastro): la percentuale di acciaio \u00e8 del 94,64% mentre quella del rame del 5,36%.\nAspetto.\nLa moneta da 5 centesimi ha un diametro di 21,25 mm, \u00e8 spessa e pesa 3,92 grammi. Il diametro della moneta da 5 centesimi \u00e8 superiore di 2,5\u00a0mm a quello della moneta da 2 centesimi che \u00e8 a sua volta superiore della stessa misura al diametro della moneta da 1 centesimo di euro. 2,5\u00a0mm e la stessa differenza tra il diametro della moneta da 2 euro e quello della moneta da 1 euro.\nTutte le monete presentano una faccia comune detta rovescio e una specifica per ogni nazione chiamata dritto. Sul rovescio, opera di Luc Luycx (un artista e grafico belga vincitore del concorso europeo per il design delle nuove monete), \u00e8 presente a sinistra il valore della moneta mentre sulla destra vi \u00e8 un disegno raffigurante la Terra attraversato da 6 linee che uniscono 12 stelle. Il disegno della Terra simboleggia l'Europa rispetto al mondo mentre le 12 stelle richiamano la bandiera europea. Il contorno \u00e8 liscio."}
{"id": "1421341", "revid": "767487", "url": "https://it.wikipedia.org/wiki?curid=1421341", "title": "Pino Masi", "text": "Noto per il suo impegno politico, ha firmato alcuni dei canti di lotta pi\u00f9 celebri del movimento del '68 e degli anni successivi. Ha proseguito poi la sua attivit\u00e0 di cantastorie alternando alla musica la pittura e la scrittura. Ha collaborato con Fabrizio De Andr\u00e9 (organizzando tra l'altro il suo primo concerto), Pier Paolo Pasolini, Dario Fo, Demetrio Stratos, Julian Beck, Lindsay Kemp, Donald Rafael Garrett, Giorgio Gaslini, Franco Basaglia e altri.\nBiografia.\nNasce in Sicilia da padre pisano e madre siciliana. Ventenne, appena diplomato Maestro d'Arte e militante nel Potere Operaio pisano, nel settembre del 1966 fonda con Alfredo Bandelli, Riccardo Bozzi, Piero Nissim, Lydia Nissim, Charlotte Lantery, Piero Fin\u00e0 e Giovanna Silvestri il Canzoniere Pisano. Chiamato da Gianni Bosio a far parte del Nuovo Canzoniere Italiano - proprio a cavallo del sessantotto pubblica \"Canzoni per il Potere Operaio\" nel 1967 e \"Quella Notte Davanti alla Bussola\" nel 1969 per I dischi del sole. Nello stesso periodo con Gianni Bosio e gli altri studiosi vicini all'istituto Ernesto De Martino (Anna Bravo, Franco Coggiola, Michele Straniero, Cesare Bermani, Goffredo Fofi, Dario Fo e Pier Paolo Pasolini), lavora alla ricerca della veridicit\u00e0 della storia ufficiale scritta, attraverso il suo confronto con la storia tramandata nella versione orale delle classi subalterne, e canta alle feste popolari con Rosa Balistreri, Giovanna Daffini, Giovanna Marini, Gualtiero Bertelli, Ivan Della Mea.\nNella crisi del Potere Operaio pisano (che si scinde nel 1969 in pi\u00f9 parti) si avvicina insieme al gruppo del Canzoniere Pisano alle posizioni di Adriano Sofri e della nascente Lotta Continua divenendone la voce musicale ufficiale: lo stesso Canzoniere Pisano cambier\u00e0 nome in Canzoniere del Proletariato. Divenuto dirigente dei nascenti Circoli Ottobre, dal 1970 in poi Pino compone e pubblica alcuni dei canti di lotta pi\u00f9 famosi di quegli anni, canti che entrano a far parte del patrimonio culturale della nuova sinistra. Tutte le nuove canzoni di Pino Masi sono incise ogni volta istantaneamente e gratuitamente in numerosi dischi per le Edizioni Lotta Continua.\nTra le pi\u00f9 famose ricordiamo \"La ballata del Pinelli\", il cui testo fu concordato e redatto con Joe Fallisi in base agli appunti presi da quest'ultimo al Circolo Ponte della Ghisolfa tra gli amici anarchici del ferroviere milanese Giuseppe Pinelli morto precipitando da una finestra della questura di Milano, \"Liberare tutti\", \"Prendiamoci la citt\u00e0\" (sulla musica di Universal soldier di Donovan), \"Claudio Varalli\", \"L'ora del fucile\" (sulla musica di \"Eve of destruction\" di Barry McGuire), \"Il soldato Bruna\", \"Lotta continua\". I brani incisi sul primo 45 giri \"Edizioni Lotta Continua\" uscito in allegato all'omonimo settimanale nel maggio 1970 furono la \"Ballata della Fiat\", \"La violenza\", e la \"Ballata del Pinelli\".\nDopo averlo gi\u00e0 assistito alle riprese dal 1971, Pino lavora fino al 1973 con Pier Paolo Pasolini alla colonna sonora ed al montaggio del film \"12 dicembre\" (sui fatti legati alla Strage di piazza Fontana e alla morte del ferroviere anarchico Giuseppe Pinelli). A Pisa nel 1973 Pino d\u00e0 vita alle rassegne annuali di musica e cultura con \"Libert\u00e0 1\", nel 1974 fonda il Circolo Ottobre \"Franco Serantini\" che diventa centro motore di innumerevoli eventi culturali e - nel 1975 - il Collettivo Utopia per l'animazione teatrale. Sempre nel '75 organizza al Giardino Scotto di Pisa uno storico concerto: l'evento, dopo l'anteprima per amici e giornalisti alla Bussola, \u00e8 il primo concerto pubblico ufficiale di Fabrizio De Andr\u00e9.\nSul finire del 1975 Masi esce definitivamente da Lotta Continua e dai Circoli Ottobre, con un documento consegnato direttamente ad Adriano Sofri titolato \"Quando il pesce \u00e8 marcio puzza dalla testa\", dove predice e denuncia l'ingloriosa fine del movimento del sessantotto, sprofondato in quella che lui ironicamente chiama 'la via alcolica al socialismo'. Rientra cos\u00ec a far parte del Nuovo Canzoniere Italiano con i cui Dischi del sole pubblica il Lp \"Compagno sembra ieri\", collabora di nuovo con Dario Fo nel 1977 (prima lo aveva fatto nel 1970 alle celebrazioni antifasciste nel pavese) per la registrazione alla Palazzina Liberty del \"Ci ragiono e canto\" - cento anni di storia italiana nelle canzoni del popolo - per il secondo canale televisivo pubblico Rai 2. Con il Lp \"Compagno, sembra ieri\", Pino chiude il suo primo ciclo creativo. Ne aprir\u00e0 presto uno nuovo, nel 1978, pubblicando con successo - per la Cramps di Gianni Sassi e gli Area di Demetrio Stratos - il Lp \"Alla Ricerca della Madre Mediterranea\".\nDopo la pubblicazione di \"Alla Ricerca della Madre Mediterranea\" e gli anni successivi tutti dedicati alla ricerca etnica, nel 1986 Pino si ferma in Sicilia dove apre uno studio di pittura a Marsala, dando cos\u00ec libero sfogo alla sua attivit\u00e0 artistica senza rinunciare alla musica. Ricomincia a comporre nuovi temi sugli antichi ritmi ritrovati e conduce una trasmissione settimanale sul folklore per una tv locale. \u00c8 infatti proprio a partire da quel tesoro ancestrale che riprende come cantastorie a scrivere canzoni, tra cui i brani \" a che sar\u00e0 servita\", \"il veliero\", \"primavera\", \"mapperdindirindina\", ecc. raccolti nell'album in CDbox \"S'av'aScial\u00e0ri\" - Edizioni il Campano, Pisa, Ott. 2010 - registrato live con gli artisti del Tribal Karma Art Ensemble.\nLa pratica del Tribal Karma (adunanza settimanale a base di training gestuale, cibo biologico e musicoterapia collettiva) nasce attorno a Pino Masi in Sicilia, ma cresce a Pisa dal 1989. Proprio all'inizio di quell'anno Pino deve infatti rientrare a Pisa presso la madre sola e in difficolt\u00e0 e, oltre a continuare anche qui a dipingere ed a comporre musica, si dedica come in Sicilia alla musicoterapia collettiva come pratica di ognuno alla consapevolezza di s\u00e9 ed all'autocontrollo. Con gli amici con cui suona ed altri volontari, si impegna nella raccolta di aiuti umanitari per le popolazioni coinvolte in zone di guerra. Alla consegna ci pensa di persona lui in qualit\u00e0 di membro operativo per il Medio Oriente della Lega per il Disarmo Unilaterale fondata da Carlo Cassola: dal 1990 al 1992, ad esempio, Pino collabora con l'Alto Commissariato delle Nazioni Unite per i Rifugiati, dedicandosi sul campo alla difesa dei bambini durante la Guerra del Golfo.\nDalla pratica settimanale del Tribal Karma nasce e cresce negli anni il Tribal Karma Art Ensemble che lo accompagna dal 1994, quando l'Ensemble debutt\u00f2 con Pino al festival internazionale del folklore interetnico di AlHoceima, nel Magreb. Nel privato non dimentica la pittura e si dedica anche alla scrittura, pubblicando l'elegia \"P\u00ecsae C\u00e0pita Mundi\" nel 2000, un poemetto satirico in vernacolo pisano, \"La Legge der Menga\", nel 2003 ed il volume \"Quarant'anni Cantati\" nel 2005, con tutti i testi delle sue canzoni dal 1966 ad oggi ed il loro puntuale commento storico-sociale, per la casa editrice pisana \"Il Campano\".\nNell'autunno del 2011, nasce il Nuovo Canzoniere Pisano.\nCinema.\nDal settembre del 1970 all'estate del 1973 Pino Masi, su richiesta di Pier Paolo Pasolini, collabora alle registrazioni sonore dal vivo dei cortei e delle canzoni di quel periodo e al montaggio e alla sincronizzazione del film-documento \"12 dicembre\" sulla strage terroristica alla Banca dell'Agricoltura di Milano del 12 dicembre 1969 e sulla morte dell'anarchico Giuseppe Pinelli.\nNel 2011 esce \"I primi della lista\" di Roan Johnson, film basato su un singolare episodio che ha coinvolto in giovent\u00f9 Pino Masi e altri due militanti di sinistra, che i primi di giugno del 1970 fuggirono in Austria con l'intenzione di chiedere asilo politico per paura che di l\u00ec a breve sarebbe stato attuato un colpo di Stato. Sei mesi dopo, il golpe mancato di Junio Valerio Borghese sembr\u00f2 dare corpo ai loro timori. Il personaggio di Pino Masi \u00e8 interpretato da Claudio Santamaria."}
{"id": "1421342", "revid": "120722141", "url": "https://it.wikipedia.org/wiki?curid=1421342", "title": "Giornale di trincea", "text": "Giornale di trincea \u00e8 il nome italiano convenzionalmente attribuito ad un genere di pubblicazione periodica - solitamente quindicinale o mensile - nato negli anni della prima guerra mondiale e destinato alle forze armate; l'origine della definizione appare ovvia quando si considera che il conflitto assunse quasi subito ed ovunque la forma di guerra di trincea.\nCaratteristiche.\nInizialmente un giornale di trincea era composto e stampato (o manoscritto) direttamente in zona di guerra da personale militare, necessitava per essere diffuso del beneplacito dell'autorit\u00e0 competente, ma con ci\u00f2 non necessariamente indulgeva alla propaganda e al patriottismo, piuttosto poteva essere sede e sfogo di una moderata satira, e in questo tollerato; all'inizio del conflitto la diffusione avveniva a livello di battaglione o reggimento, i temi (umoristici, ricreativi, talvolta culturali, relativamente al contesto) di interesse limitato alla ristretta cerchia dei lettori, i mezzi erano assai modesti e la tiratura limitatissima (il che ha comportato la perdita completa di molte di queste pubblicazioni).\nIn seguito, intuendo le potenzialit\u00e0 propagandistiche del mezzo e l'importanza del sostegno psicologico alle truppe, le autorit\u00e0 militari di ogni Paese crearono e sovvenzionarono pubblicazioni a livello di grande unit\u00e0: le tirature divennero particolarmente abbondanti e la diffusione capillare, avvenendo il recapito insieme alla corrispondenza.\nSul fronte italiano il fenomeno della moltiplicazione e della diffusione dei giornali di trincea ebbe i prodromi\nnell'ottobre 1917, ovvero dopo la disfatta di Caporetto, e in coincidenza con l'istituzione del Servizio P, il servizio di vigilanza, assistenza e propaganda che venne istituito nei primi mesi del 1918 da comando supremo sotto il comando di Armando Diaz.\nIl 9 gennaio 1918 l'Ufficio informazioni del comando supremo istitu\u00ec gli Uffici I.T.O. d'armata (Informazioni Truppe Operanti) sotto la direzione dei diversi comandi d'armata con il compito di recepire le informazioni rilevate dalle varie sezioni P presenti nelle armate, e riferirle direttamente alla sezione P del comando supremo. Questo sistema fu organizzato per svolgere i compiti di vigilanza morale delle truppe, per assisterle materialmente e quindi per prevenire e reprimere moti di indirizzo anti-bellico o \"disfattista\" con l'ausilio della propaganda, cercando in questo modo di risollevare gli animi abbattuti dopo Caporetto, e allo stesso convincere i soldati e gli ufficiali inferiori della necessit\u00e0 di una guerra che fino ad allora era vista come \"estranea\".\nIl 1\u00ba febbraio 1918 il Comando Supremo emanava la circolare 1117/P avente per oggetto la propaganda patriottica; questo documento viene diffusamente considerato come l'iniziatore del Servizio P e si utilizzava questa dizione al fine di permettere un approccio psicologico pi\u00f9 tenue. A complemento di questa disposizione qualche giorno dopo venne emanata un'altra circolare in cui si approvava sia la diffusione di giornali politici, previa revisione ed approvazione degli articoli, sia l'emissione dei giornali di trincea. Quest'ultima circolare, la N. 2293/S.I. Sezione U del 29 marzo 1918, firmata dal colonnello Odoardo Marchetti, capo ufficio informazioni, avente per titolo \"Scambio reciproco dei giornaletti satirico-umoristici e delle pubblicazioni per la propaganda patriottica fra le truppe\", recitava: \u00ab\u00c8 definitivamente approvata la compilazione dei giornaletti satirico-umoristici d'Armata, da diffondersi fra le truppe il pi\u00f9 largamente possibile, ai quali, come gi\u00e0 si pratica, i militari saranno ammessi a collaborare. Simili giornali potranno essere compilati anche da minori unit\u00e0 (questi con mezzi propri) sotto la sorveglianza degli Uffici Informazione\u00bb. A seguito di questa circolare i giornali di trincea da fogli di intrattenimento o semplici strumenti di impegno dilettantistico talvolta ilare, e sovente con pregnante valenza regionale, ricevevano l'attestazione di ufficialit\u00e0 da parte del Comando Supremo.\nEsistevano anche pubblicazioni per militari prodotte da civili, in genere comitati di beneficenza, che trattavano le pi\u00f9 varie materie ed erano spediti per corrispondenza.\nIl giornale di trincea in Italia e in Europa.\nIl fenomeno del giornale di trincea non fu solo italiano, ma ebbe riflessi anche in altre nazioni impegnate su fronti opposti: ad esempio in Francia, dove veniva pubblicato il foglio \"Wipers Times\" dalle truppe britanniche, o in Austria dove alle truppe veniva recapitato il giornale \"Die Muskete\".\nIn Italia questo tipo di rivista vide pubblicate, con alterna fortuna, alcune decine di testate: le testate avevano nomi carichi di suggestione, talvolta anche ingenui, che richiamavano la dura vita delle campagne belliche o, in maniera pi\u00f9 esplicita, gli ideali che muovevano i popoli impegnati nel primo grande conflitto in grado di scuotere nel \"Secolo breve\" l'ordine politico mondiale e la geografia di buona parte del continente europeo.\nFra i pi\u00f9 popolari ed attesi dai soldati vi erano in Italia \"La Trincea - Quotidiana\", destinato ai soldati della IV Armata, \"Resistere\", \"Il Razzo\", \"La Tradotta\" (le cui firme - e matite - di riferimento erano quelle di Arnaldo Fraccaroli e Antonio Rubino), \"La Ghirba\" (che si avvaleva della collaborazione di Ardengo Soffici), e il \"Sempre Avanti\" (cui collaborava il poeta Giuseppe Ungaretti).\nAltre firme destinate a luminoso avvenire letterario erano ad esempio Massimo Bontempelli, Curzio Malaparte e Piero Jahier; ad illustrare gli articoli potevano essere chiamati pittori all'epoca non ancora famosi, come Giorgio De Chirico e Mario Sironi.\nCollezionismo.\nIntorno ai giornali di trincea \u00e8 cresciuto con il tempo un fiorente collezionismo teso alla raccolta di pi\u00f9 esemplari dei fogli pubblicati nel primo scorcio di XX secolo. Molti di quei giornali, con le loro vignette, i loro manifesti, i loro scritti - poetici e/o di costume - ma anche gli slogan sparsi qua e l\u00e0 in una letteratura in odore di futurismo, sono diventati esempio di uno stile e, in molti casi, vere e proprie opere d'arte in virt\u00f9 del talento di coloro che vi dettero vita."}
{"id": "1421343", "revid": "767487", "url": "https://it.wikipedia.org/wiki?curid=1421343", "title": "Paistu", "text": "Paistu \u00e8 un ex comune dell'Estonia situato nella contea di Viljandimaa, nell'Estonia meridionale; classificato come comune rurale, il centro amministrativo era l'omonima localit\u00e0 (in estone \"k\u00fcla\").\nNel 2013 \u00e8 confluito, insieme a P\u00e4rsti, Saarepeedi e Viiratsi, nel nuovo comune rurale di Viljandi.\nLocalit\u00e0.\nOltre al capoluogo, il centro abitato comprende altre 15 localit\u00e0.\nAidu - Hendrikum\u00f5isa - Holstre - Intsu - Kassi - Lolu - Loodi - Luiga - Mustapali - Paistu - Pirmastu - Pulleritsu - Rebase - Sultsi - T\u00f6mbi - Viisuk\u00fcla"}
{"id": "1421344", "revid": "599013", "url": "https://it.wikipedia.org/wiki?curid=1421344", "title": "Danny Califf", "text": ""}
{"id": "1421349", "revid": "1983214", "url": "https://it.wikipedia.org/wiki?curid=1421349", "title": "Agganciamento automatico", "text": "L'agganciamento (o ammorsamento) automatico \u00e8 una tecnologia sviluppata nel settore del trasporto a fune per rendere pi\u00f9 rapido ed efficace il trasporto di persone e merci, in particolare nelle cabinovie (dove \u00e8 quasi universalmente impiegata) e nelle seggiovie in alternativa alla tecnologia \"a morse fisse\".\nDescrizione.\nIl sistema permette lo sganciamento dalla fune traente all'ingresso in stazione dei veicoli (seggiole, cabine ecc.) che vengono cos\u00ec convogliati su un circuito separato, solitamente un binario, dove vengono rallentati ed eventualmente fermati. In tale maniera vengono notevolmente facilitate la salita e la discesa dei viaggiatori o delle merci. Nel caso delle seggiovie, alla stazione di partenza viene inoltre frequentemente posto un tappeto mobile tramite il quale i passeggeri vengono portati nel punto esatto ove effettuare la salita sull'impianto, velocizzando ulteriormente l'operazione. Rispetto agli impianti a morse fisse vengono evitati il rallentamento dell'intero anello trattivo ovvero una bassa velocit\u00e0 costante dello stesso.\nRisulta inoltre possibile inserire in linea un numero variabile di vetture, a seconda delle richieste di capacit\u00e0 periodica o momentanea. Inoltre a fine giornata i veicoli possono essere rimossi facilmente dal percorso e immessi in un deposito, cosa impossibile nel caso di morse fisse poich\u00e9 sarebbe necessaria una lunga operazione manuale per staccare tutte le vetture dal cavo. Ci\u00f2 permette di preservare pi\u00f9 a lungo i veicoli ed evitare potenziali problemi in caso di vento o di precipitazioni, dato che rimane esposta solo la fune senza alcun carico. Inoltre, in caso di nevicate, la fune pu\u00f2 essere fatta girare scarica in modo da ridurre gli accumuli di neve e la formazione di ghiaccio sulla stessa e sulle ruote dei sostegni intermedi.\nI vantaggi sono evidenti: oltre ad agevolare i movimenti degli utenti viene abbreviata la durata della corsa. \nIn genere la velocit\u00e0 in linea pu\u00f2 arrivare a 6-7 metri al secondo, quindi di poco inferiore a quella di una funivia. In Italia le Prescrizioni Tecniche Speciali (PTS, D.M. 8 marzo 1999) fissano in 6 m/s la velocit\u00e0 massima per le cabinovie ed in 5 m/s quella per le seggiovie ad ammorsamento automatico (ridotta rispettivamente a 0,5 m/s e a 1,3 m/s in stazione), mentre le seggiovie a morse fisse non possono superare i 2,5 m/s. Dal momento che la durata della risalita risulta sostanzialmente dimezzata, in molti comprensori sciistici si \u00e8 favorita la sostituzione di seggiovie costruite con la vecchia tecnologia.\nD'altra parte, contrariamente a quello che si potrebbe immaginare, non \u00e8 sempre vero che una seggiovia ad ammorsamento automatico presenti una portata oraria superiore a quella di un analogo impianto a morse fisse: le succitate PTS prevedono lo stesso intervallo temporale minimo tra il passaggio di un veicolo ed il successivo per entrambe le tipologie d'impianto (e quindi la stessa portata oraria massima, a parit\u00e0 di capienza dei veicoli), pari a 6 secondi.\nVero \u00e8 che la maggior facilit\u00e0 d'imbarco consente di incrementare la capienza delle seggiole (esistono seggiovie a 6 o addirittura 8 posti) aumentando in questo modo la portata oraria rispetto alla tecnologia a morse fisse, che limita a 2, 3 o al massimo 4 il numero di posti per seggiola.\nLa prima realizzazione risale agli anni '50 - sviluppata e applicata dal costruttore italiano Carlevaro &amp; Savio sulla telecabina biposto Alagna-Belvedere - ma solo dagli anni '80 ha trovato pi\u00f9 ampia applicazione, soprattutto da parte di ditte come l'Agamatic (che prende proprio da qui il suo nome) e la Leitner.\nAccanto all'ammorsamento automatico si sono inoltre sviluppati sistemi automatici di controllo e comando degli impianti che aumentano la sicurezza e l'individuazione degli inconvenienti. Gli impianti moderni riescono ad esempio a rallentare autonomamente in caso di condizioni sfavorevoli, come vento forte o grande affluenza.\nPortata oraria.\nLa portata oraria P si ottiene da\ndove"}
{"id": "1421350", "revid": "132266", "url": "https://it.wikipedia.org/wiki?curid=1421350", "title": "PostePay", "text": ""}
{"id": "1421353", "revid": "1776051", "url": "https://it.wikipedia.org/wiki?curid=1421353", "title": "Santa Cristina di Tarantasca", "text": "Santa Cristina di Tarantasca \u00e8 un piccolo centro agricolo nel cuneese in Piemonte. Posto ad un'altezza di 450 s.l.m. \u00e8 situato al centro di un quadrilatero formato da Tarantasca, di cui \u00e8 frazione, Busca, Villafalletto e Centallo. Si raggiunge facilmente da Villafalletto verso Tarantasca al terzo chilometro in direzione di Cuneo. Conta circa 300 anime (anno 2007). Il nome degli abitanti \u00e8 santacristinesi.\nVi si trovano tuttora vetusti edifici ormai in disuso correttamente datati e risalenti all'anno 1635; rara caratteristica di questi, le volte a botte poggianti sul pavimento con camino integrato.\nDi questa epoca secondo alcuni manoscritti rinvenuti ed in possesso della parrocchia, risale pure la parte absidale della chiesa, all'epoca piccola cappella di campagna atta ad ospitare circa trenta fedeli, tanti erano i residenti all'epoca; (fonte da documenti originali esistenti) dopo ripetuti rimaneggiamenti negli anni '15, '35 ,'82, '07, risulta oggi uno edificio di culto in stile neo-classico che pu\u00f2 ospitare 150 persone. Nell'anno 2007 ne \u00e8 stato risistemato il tetto e abbellita con tinteggiature.\nEconomia.\nL'economia \u00e8 prevalentemente agricola, l'attivit\u00e0 principale consiste nell'allevamento: bovino, suinicolo, cunicolo affiancato dalle colture di mais, frumento, foraggi, leguminose; considerevole \u00e8 la produzione di latte.\nSofferente di grave degrado dovuto al forte calo demografico degli ultimi anni, causato da emigrazione di molti soggetti verso citt\u00e0 industrializzate, ha subito la chiusura totale di: asilo infantile, scuole elementari, due esercizi alimentari, osteria e una azienda vinicola tuttora esistenti ma inoperosi.\nNonostante la soppressione della linea di autopullman per pendolari verso lo stabilimento Michelin di Cuneo, ha visto evolversi discretamente l'edilizia incrementata dalla costruzione di nuove abitazioni civili e rurali; infatti oggi (2007) la popolazione registra un flebile ma costante incremento anche grazie all'affluenza di qualche arrivo prevalentemente estraneo nonostante si abbiano in loco scarse possibilit\u00e0 di attivit\u00e0 lavorativa se non in stabilimenti altrove.\n\u00c8 attualmente servita da scuolabus per il trasporto degli alunni e da una linea di autopullman al venerd\u00ec, per accedere agevolmente al mercato buschese.\nFestivit\u00e0.\nOpera in loco da parecchi anni il circolo ACLI ubicato nel salone parrocchiale dell'ex asilo infantile.\nLeggende.\nStando ai convinti racconti di molti anziani, la tradizione vuole che, nei fitti boschi di cui un tempo era ricoperto il territorio, si aggirassero nottetempo ambigue presenze: \"le masche\", individui scellerati, predisposti al male, che di notte assumevano sembianze animalesche per tornare esseri umani all'alba. Raccontava testualmente un'anziana: Ancora visibili in alcuni antichi edifici sopra citati, tracce fuligginose a forma di croce, tracciati sulle arcate degli ingressi la notte della Candelora da ogni capofamiglia con l'ausilio di una candela accesa; questo per scongiurare avvenimenti simili. A ricordo di questo esiste tutt'oggi una via, la via delle masche che dall'abitato proseguendo verso Boschetti (Centallo), incrocia la provinciale Saluzzo-Cuneo accedendo ad un vetusto e lugubre podere detto appunto \"cascina delle masche\", si immette sulla provinciale Villafalletto-Centallo e prosegue per Vottignasco.\n\u00c8 l'unica via esistente sul territorio con carreggiata ancora sterrata.\nNote.\nCapodanno Torino"}
{"id": "1421363", "revid": "599013", "url": "https://it.wikipedia.org/wiki?curid=1421363", "title": "Syndication (mass media)", "text": "Il termine syndication (italianizzato sindacazione) indica, nella diffusione radiotelevisiva, un circuito di emittenti consorziate tra loro con gli obiettivi della produzione in comune dei programmi televisivi e la raccolta pubblicitaria su base nazionale.\nStoria.\nHanno cominciato a diffondersi di pari passo con le emittenti private, soprattutto a partire anni ottanta, soprattutto negli Stati in cui il settore \u00e8 organizzato intorno a reti locali affiliate a una rete che trasmetta sul territorio nazionale.\nDagli anni 2000 a volte quando un programma viene proposto per una distribuzione nazionale in prima visione, prima viene testato su una parte o tutti i canali di grandi stazioni, permettendo cos\u00ec di far capire al distributore se una diffusione a livello nazionale \u00e8 fattibile, basandosi sui livelli di valutazione raggiunti.\nFunzionamento.\nQuando uno spettacolo \u00e8 oggetto di trattative per la trasmissione, la casa di produzione o l'impresa di distribuzione cerca di vendere i diritti a una sola stazione o a una societ\u00e0 d'azione che possiede diversi canali, queste possono essere sia internazionali che nazionali. In caso di successo, questo pu\u00f2 essere redditizio, ma la \"syndication\" pu\u00f2 concedere in licenza lo show solo in una piccola percentuale del mercato.\nUna volta che un network trasmetta uno spettacolo, solitamente esso verr\u00e0 mandato in onda sulla maggior parte o su tutti i network affiliati nello stesso giorno alla stessa ora (in una determinata fascia oraria, nei paesi in cui questo \u00e8 un problema).\nTipologie.\nLe syndication radiofoniche.\nLa vendita di diritti di trasmissione di programmi radio funziona alla stessa maniera della vendita di diritti per programmi televisivi, con l'unica eccezione che solitamente le radio non sono organizzate in rigide reti di affiliazione. Le reti radio in genere distribuiscono solo programmi radiofonici e le singole stazioni (anche se spesso fanno parte di gradi agglomerati) decidono che programma mandare in onda di questi. Questo spiega come mai le reti radio non sono riconosciute quanto le reti televisive dal pubblico, anche se a volte si alleano con reti televisive.\nLa \"syndication\" \u00e8 popolare soprattutto nelle \"talk radio\".\nLe syndication internazionali.\nLa \"syndication\" esiste anche nei mercati internazionali. Molto spesso paesi con la stessa lingua si scambiano programmi attraverso la \"syndication\", ad esempio capita frequentemente che programmi provenienti dal Regno Unito, dal Messico o dall'Argentina vengano comprati da emittenti locali statunitensi. \nIn qualsiasi paese sia prodotta una serie televisiva, la sua produzione \u00e8 basata sul valore economico e sulla potenziale vendita all'estero, tenendo conto delle possibilit\u00e0 che d\u00e0 la \"syndication\". I fattori economici che influenzano la produzione al di fuori degli Stati Uniti svolgono un ruolo importante nel decidere se i diritti di trasmissione saranno venduti a emittenti privati nazionali o internazionali. \nUna delle serie televisive pi\u00f9 conosciute e distribuite nel mondo attraverso la \"syndication\" \u00e8 il \"Muppet Show\", prodotta da ATV negli Elstree Studio a Hertfordshire. \nNegli anni '70 molte commedie britanniche, come il \"Benny Hill Show\" e \"Il circo volante dei Monty Python\", vendettero i diritti di trasmissione a delle emittenti locali statunitensi o di altri paesi. \nLo show televisivo \"CSI - Scena del crimine\" ha guadagnato 1.6 milioni di dollari a episodio per il primo ciclo di vendite dei diritti attraverso la \"syndication\".\nNel mondo.\nItalia.\nNel corso degli anni settanta, dopo due sentenze della Corte Costituzionale, si era ammessa la trasmissione via etere da parte dei privati purch\u00e9 svolta in ambito locale, ma una razionalizzazione era stata introdotta, di fatto, con l'introduzione di un sistema modellato sulle \"syndication\" statunitensi: le emittenti, pur restando indipendenti tra loro, si collegavano per un certo numero di ore ad un'emittente capofila.\nTra le \"syndication\" italiane pi\u00f9 famose si ricordano Odeon TV, Cinquestelle, Italia 7 ed Europa 7; altre sono state Junior TV, Supersix, Rete A e Italia 9 Network.\nFino a quando le televisioni private nazionali ottennero la concessione della diretta (inizialmente riservata solo alla Rai), anche le reti Fininvest Canale 5, Italia 1 e Rete 4 erano considerate formalmente \"syndication\", che alcuni giornali dell'epoca chiamavano \"consorzi\": infatti, i programmi del Biscione erano ritrasmessi dalle varie emittenti locali affiliate alle stesse ore.\nStati Uniti d'America.\nNegli Stati Uniti, con il termine \"syndication\" si intende generalmente la vendita di una serie televisiva trasmessa in prima visione dai network nazionali (CBS, NBC, ABC e FOX) a consorzi di piccoli network locali affinch\u00e9 possano ritrasmetterla in replica. In particolare, \u00e8 molto comune la cosiddetta \"stripped syndication\", ovvero la trasmissione di un episodio al giorno, tutti i giorni, dal luned\u00ec al venerd\u00ec. Il numero di episodi standard per poter intavolare tale vendita \u00e8 intorno agli 88 episodi, che possono essere suddivisi in 4 stagioni da 22 episodi ciascuna. Per questo motivo la \"syndication\" assume un particolare peso nelle trattative di rinnovo delle serie televisive che arrivano in fondo alla propria terza stagione, in quanto garantisce loro, con certezza quasi matematica, una quarta stagione utile a raggiungere questo obiettivo, solitamente molto profittevole per gli studi televisivi che producono la serie."}
{"id": "1421375", "revid": "155634", "url": "https://it.wikipedia.org/wiki?curid=1421375", "title": "Serie B d'Eccellenza 1998-1999 (pallacanestro maschile)", "text": "Il campionato di Serie B d'Eccellenza di pallacanestro maschile 1998-99 \u00e8 stato organizzato in Italia e rappresenta il terzo campionato italiano.\nLe squadre sono suddivise in 2 gironi su base geografica. Dopo la \"stagione regolare\" (girone all'italiana con partite di andata e ritorno) le prime 8 classificate di ogni girone partecipano ai playoff ad eliminazione diretta. Le vincenti dei rispettivi playoff sono promosse alla serie superiore. L'ultima classificata di ogni girone retrocede direttamente, mentre quelle classificate dal 10\u00ba all'11\u00ba posto disputano i playout per determinare l'altra retrocessa.\nVerdetti.\nFormazione:Beltramello, Casarin, Chiarello, Cossa, De Marco, Magnone, Righetto D., Righetto E., Romboli, Valente. Coach:Eugenio Dalmasson\nFormazione:Bianchi, Brembilla, Forino, Giordano, Lenzi, Li Vecchi, Piazza, Ragionieri, Saccardo, Soragna. Coach: Giovanni Perdichizzi."}
{"id": "1421377", "revid": "64525", "url": "https://it.wikipedia.org/wiki?curid=1421377", "title": "Acido triossoclorico", "text": ""}
