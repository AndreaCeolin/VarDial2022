{"id": "1476868", "revid": "1372005", "url": "https://it.wikipedia.org/wiki?curid=1476868", "title": "Dante Alighieri", "text": "Il nome \"Dante\", secondo la testimonianza di Jacopo Alighieri, \u00e8 un ipocoristico di Durante; nei documenti era seguito dal patronimico Alagherii o dal gentilizio \"de Alagheriis\", mentre la variante \"Alighieri\" si afferm\u00f2 solo con l'avvento di Boccaccio. \n\u00c8 considerato il padre della lingua italiana; la sua fama \u00e8 dovuta alla paternit\u00e0 della \"Comed\u00eca\", divenuta celebre come \"Divina Commedia\" e universalmente considerata la pi\u00f9 grande opera scritta in lingua italiana e uno dei maggiori capolavori della letteratura mondiale. Espressione della cultura medievale, filtrata attraverso la lirica del \"Dolce stil novo\", la \"Commedia\" \u00e8 anche veicolo allegorico della salvezza umana, che si concreta nel toccare i drammi dei dannati, le pene purgatoriali e le glorie celesti, permettendo a Dante di offrire al lettore uno spaccato di morale ed etica. \nImportante linguista, teorico politico e filosofo, Dante spazi\u00f2 all'interno dello scibile umano, segnando profondamente la letteratura italiana dei secoli successivi e la stessa cultura occidentale, tanto da essere soprannominato il \"Sommo Poeta\" o, per antonomasia, il \"Poeta\". Dante, le cui spoglie si trovano presso la tomba a Ravenna costruita nel 1780 da Camillo Morigia, \u00e8 diventato uno dei simboli dell'Italia nel mondo, grazie al nome del principale ente della diffusione della lingua italiana, la Societ\u00e0 Dante Alighieri, mentre gli studi critici e filologici sono mantenuti vivi dalla Societ\u00e0 dantesca.\nBiografia.\nLe origini.\nLa data di nascita e il mito di Boccaccio.\nLa data di nascita di Dante non \u00e8 conosciuta con esattezza, anche se solitamente viene indicata attorno al 1265. Tale datazione \u00e8 ricavata sulla base di alcune allusioni autobiografiche riportate nella \"Vita Nova\" e nella cantica dell\"Inferno\", che comincia con il celeberrimo verso \"Nel mezzo del cammin di nostra vita\". Poich\u00e9 la met\u00e0 della vita dell'uomo \u00e8, per Dante, il trentacinquesimo anno di vita e poich\u00e9 il viaggio immaginario avviene nel 1300, si risalirebbe di conseguenza al 1265. Oltre alle elucubrazioni dei critici, viene in supporto di tale ipotesi un contemporaneo di Dante, lo storico fiorentino Giovanni Villani il quale, nella sua \"Nova Cronica\", riporta che \u00abquesto Dante mor\u00ec in esilio del comune di Firenze in et\u00e0 di circa 56 anni\u00bb: una prova che confermerebbe tale idea. Alcuni versi del \"Paradiso\" ci dicono inoltre che egli nacque sotto il segno dei Gemelli, quindi in un periodo compreso fra il 21 maggio e il 21 giugno.\nTuttavia, se sconosciuto \u00e8 il giorno della sua nascita, certo invece \u00e8 quello del battesimo: il 27 marzo 1266, di Sabato santo. Quel giorno vennero portati al sacro fonte tutti i nati dell'anno per una solenne cerimonia collettiva. Dante venne battezzato con il nome di Durante, poi sincopato in Dante, in ricordo di un parente ghibellino. Pregna di rimandi classici \u00e8 la leggenda narrata da Giovanni Boccaccio ne \"Il Trattatello in laude di Dante\" riguardo alla nascita del poeta: secondo Boccaccio, la madre di Dante, poco prima di darlo alla luce, ebbe una visione e sogn\u00f2 di trovarsi sotto un alloro altissimo, in mezzo a un vasto prato con una sorgente zampillante insieme al piccolo Dante appena partorito e di vedere il bimbo tendere la piccola mano verso le fronde, mangiare le bacche e trasformarsi in un magnifico pavone.\nLa famiglia paterna e materna.\nDante apparteneva agli Alighieri, una famiglia di secondaria importanza all'interno dell'\u00e9lite sociale fiorentina che, negli ultimi due secoli, aveva raggiunto una certa agiatezza economica. Bench\u00e9 Dante affermi che la sua famiglia discendesse dagli antichi Romani, il parente pi\u00f9 lontano di cui egli fa nome \u00e8 il trisavolo Cacciaguida degli Elisei, fiorentino vissuto intorno al 1100 e cavaliere nella seconda crociata al seguito dell'imperatore Corrado III.\nCome sottolinea Arnaldo D'Addario sull\"Enciclopedia dantesca\", la famiglia degli Alighieri (che prese tale nominativo dalla famiglia della moglie di Cacciaguida) pass\u00f2 da uno status nobiliare meritocratico a uno borghese agiato, ma meno prestigioso sul piano sociale. Il nonno paterno di Dante, Bellincione, era infatti un popolano e un popolano spos\u00f2 la sorella di Dante. Il figlio di Bellincione (e padre di Dante), Aleghiero o Alighiero di Bellincione, svolgeva la professione di \"compsor\" (cambiavalute), con la quale riusc\u00ec a procurare un dignitoso decoro alla numerosa famiglia. Grazie alla scoperta di due pergamene conservate nell\u2019Archivio Diocesano di Lucca, per\u00f2, si viene a sapere che il padre di Dante avrebbe fatto anche l'usuraio (dando adito alla \"tenzone\" tra l'Alighieri e l'amico Forese Donati), traendo degli arricchimenti tramite la sua posizione di procuratore giudiziale presso il tribunale di Firenze. Era inoltre un guelfo, ma senza ambizioni politiche: per questo i ghibellini non lo esiliarono dopo la battaglia di Montaperti, come fecero con altri guelfi, giudicandolo un avversario non pericoloso. \nLa madre di Dante si chiamava Bella degli Abati, figlia di Durante Scolaro e appartenente a un'importante famiglia ghibellina locale. Il figlio Dante non la citer\u00e0 mai tra i suoi scritti, col risultato che di lei possediamo pochissime notizie biografiche. Bella mor\u00ec quando Dante aveva cinque o sei anni e Alighiero presto si rispos\u00f2, forse tra il 1275 e il 1278, con Lapa di Chiarissimo Cialuffi. Da questo matrimonio nacquero Francesco e Tana Alighieri (Gaetana) e forse anche \u2013 ma potrebbe essere stata anche figlia di Bella degli Abati \u2013 un'altra figlia ricordata dal Boccaccio come moglie del banditore fiorentino Leone Poggi e madre del suo amico Andrea Poggi. Si ritiene che a lei alluda Dante in \"Vita nuova\" (\"Vita nova\") , chiamandola \u00abdonna giovane e gentile [...] di propinquissima sanguinitade congiunta\u00bb.\nLa formazione intellettuale.\nI primi studi e Brunetto Latini.\nDella formazione di Dante non si conosce molto. Con ogni probabilit\u00e0 segu\u00ec l\"iter\" educativo proprio dell'epoca, che si basava sulla formazione presso un grammatico (conosciuto anche con il nome di \"doctor puerorum\", probabilmente) con il quale apprendere prima i rudimenti linguistici, per poi approdare allo studio delle arti liberali, pilastro dell'educazione medioevale: aritmetica, geometria, musica, astronomia da un lato (\"quadrivio\"); dialettica, grammatica e retorica dall'altro (\"trivio\"). Come si pu\u00f2 dedurre da \"Convivio\" , l'importanza del latino quale veicolo del sapere era fondamentale per la formazione dello studente, in quanto la \"ratio studiorum\" si basava essenzialmente sulla lettura di Cicerone e di Virgilio da un lato e del latino medievale dall'altro (Arrigo da Settimello, in particolare).\nL'educazione ufficiale era poi accompagnata dai contatti \"informali\" con gli stimoli culturali provenienti ora da altolocati ambienti cittadini, ora dal contatto diretto con viaggiatori e mercanti stranieri che importavano, in Toscana, le novit\u00e0 filosofiche e letterarie dei rispettivi Paesi d'origine. Dante ebbe la fortuna di incontrare, negli anni ottanta, il politico ed erudito fiorentino \"Ser\" Brunetto Latini, reduce da un lungo soggiorno in Francia sia come ambasciatore della Repubblica, sia come esiliato politico. L'effettiva influenza di Ser Brunetto sul giovane Dante \u00e8 stata oggetto di studio da parte di Francesco Mazzoni prima, e di Giorgio Inglese poi. Entrambi i filologi, nei loro studi, cercarono di inquadrare l'eredit\u00e0 dell'autore del \"Tresor\" sulla formazione intellettuale del giovane concittadino. Dante, da parte sua, ricord\u00f2 commosso la figura del Latini nella \"Commedia\", rimarcandone l'umanit\u00e0 e l'affetto ricevuto: \nDa questi versi, Dante espresse chiaramente l'apprezzamento di una letteratura intesa nel suo senso \"civico\", nell'accezione di utilit\u00e0 civica. La comunit\u00e0 in cui vive il poeta, infatti, ne serber\u00e0 il ricordo anche dopo la morte di quest'ultimo. Umberto Bosco e Giovanni Reggio, inoltre, rimarcano l'analogia tra il messaggio dantesco e quello manifestato da Brunetto nel \"Tresor\", come si evince dalla volgarizzazione toscana dell'opera realizzata da Bono Giamboni.\nLo studio della filosofia.\nDante, all'indomani della morte dell'amata Beatrice (in un periodo oscillante tra il 1291 e il 1294/1295), cominci\u00f2 a raffinare la propria cultura filosofica frequentando le scuole organizzate dai domenicani di Santa Maria Novella e dai francescani di Santa Croce; se gli ultimi erano ereditari del pensiero di Bonaventura da Bagnoregio, i primi erano ereditari della lezione aristotelico-tomista di Tommaso d'Aquino, permettendo a Dante di approfondire (forse grazie all'ascolto diretto del celebre studioso Fra' Remigio de' Girolami) il \"Filosofo\" per eccellenza della cultura medievale. Inoltre, la lettura dei \"commenti\" di intellettuali che si opponevano all'interpretazione tomista (quali l'arabo Averro\u00e8), permise a Dante di adottare una sensibilit\u00e0 \u00abpolifonica dell'aristotelismo\u00bb.\nI presunti legami con Bologna e Parigi.\nAlcuni critici ritengono che Dante abbia soggiornato a Bologna. Anche Giulio Ferroni ritiene certa la presenza di Dante nella citt\u00e0 felsinea: \u00abUn memoriale bolognese del notaio Enrichetto delle Querce attesta (in una forma linguistica locale) il sonetto \"Non mi poriano gi\u00e0 mai fare ammenda\": la circostanza viene considerata indizio pressoch\u00e9 certo di una presenza di Dante a Bologna anteriore a questa data\u00bb. Entrambi ritengono che Dante abbia studiato presso l'Universit\u00e0 di Bologna, ma non vi sono prove in proposito.\nInvece \u00e8 molto probabile che Dante soggiornasse a Bologna tra l'estate del 1286 e quella del 1287, dove conobbe Bartolomeo da Bologna, alla cui interpretazione teologica dell'Empireo Dante in parte aderisce. Riguardo al soggiorno parigino, ci sono invece parecchi dubbi: in un passo del \"Paradiso\", (\"Che, leggendo nel Vico de li Strami, silogizz\u00f2 invid\u00efosi veri\"), Dante alluderebbe alla \"Rue du Fouarre\", dove si svolgevano le lezioni della Sorbona. Questo ha fatto pensare a qualche commentatore, in modo puramente congetturale, che Dante possa essersi realmente recato a Parigi tra il 1309 e il 1310.\nLa lirica volgare. Dante e l'incontro con Cavalcanti.\nDante ebbe inoltre modo di partecipare alla vivace cultura letteraria ruotante intorno alla lirica volgare. Negli anni sessanta del XIII secolo, in Toscana giunsero i primi influssi della \"Scuola siciliana\", movimento poetico sorto intorno alla corte di Federico II di Svevia e che rielabor\u00f2 le tematiche amorose della lirica provenzale. I letterati toscani, subendo gli influssi delle liriche di Giacomo da Lentini e di Guido delle Colonne, svilupparono una lirica orientata sia verso l'amor \"cortese\", ma anche verso la politica e l'impegno civile. Guittone d'Arezzo e Bonaggiunta Orbicciani, vale a dire i principali esponenti della cosiddetta scuola siculo-toscana, ebbero un seguace nella figura del fiorentino Chiaro Davanzati, il quale import\u00f2 il nuovo codice poetico all'interno delle mura della sua citt\u00e0. Fu proprio a Firenze, per\u00f2, che alcuni giovani poeti (capeggiati dal nobile Guido Cavalcanti) espressero il loro dissenso nei confronti della complessit\u00e0 stilistica e linguistica dei siculo-toscani, propugnando al contrario una lirica pi\u00f9 dolce e soave: il \"dolce stil novo\".\nDante si trov\u00f2 nel pieno di questo dibattito letterario: nelle sue prime opere \u00e8 evidente il legame (seppur tenue) sia con la poesia toscana di Guittone e di Bonagiunta, sia con quella pi\u00f9 schiettamente occitana. Presto, per\u00f2, il giovane si leg\u00f2 ai dettami della poetica stilnovista, cambiamento favorito dall'amicizia che lo legava al pi\u00f9 anziano Cavalcanti.\nIl matrimonio con Gemma Donati.\nQuando Dante aveva dodici anni, nel 1277, fu concordato il suo matrimonio con Gemma, figlia di Messer Manetto Donati, che successivamente spos\u00f2 all'et\u00e0 di vent'anni nel 1285. Contrarre matrimoni in et\u00e0 cos\u00ec precoce era abbastanza comune a quell'epoca; lo si faceva con una cerimonia importante, che richiedeva atti formali sottoscritti davanti a un notaio. La famiglia a cui Gemma apparteneva \u2013 i Donati \u2013 era una delle pi\u00f9 importanti nella Firenze tardo-medievale e in seguito divenne il punto di riferimento per lo schieramento politico opposto a quello del poeta, vale a dire i \"guelfi neri\".\nIl matrimonio tra i due non dovette essere molto felice, secondo la tradizione raccolta dal Boccaccio e fatta propria poi nell'Ottocento da Vittorio Imbriani. Dante non scrisse infatti un solo verso alla moglie, mentre di costei non ci sono pervenute notizie sull'effettiva presenza al fianco del marito durante l'esilio. Comunque sia, l'unione gener\u00f2 due figli e una figlia: Jacopo, Pietro, Antonia e un possibile quarto, Giovanni. Dei tre certi, Pietro fu giudice a Verona e l'unico che continu\u00f2 la stirpe degli Alighieri, in quanto Jacopo scelse di seguire la carriera ecclesiastica, mentre Antonia divenne monaca con il nome di Sorella Beatrice, sembra nel convento delle Olivetane a Ravenna.\nImpegni politici e militari.\nPoco dopo il matrimonio, Dante cominci\u00f2 a partecipare come cavaliere ad alcune campagne militari che Firenze stava conducendo contro i suoi nemici esterni, tra cui Arezzo (battaglia di Campaldino dell'11 giugno 1289) e Pisa (presa di Caprona, 16 agosto 1289). Successivamente, nel 1294, avrebbe fatto parte della delegazione di cavalieri che scort\u00f2 Carlo Martello d'Angi\u00f2 (figlio di Carlo II d'Angi\u00f2) che nel frattempo si trovava a Firenze. L'attivit\u00e0 politica prese Dante a partire dai primi anni 1290, in un periodo quanto mai convulso per la Repubblica. Nel 1293 entrarono in vigore gli \"Ordinamenti di Giustizia\" di Giano Della Bella, che escludevano l'antica nobilt\u00e0 dalla politica e permettevano al ceto borghese di ottenere ruoli nella Repubblica, purch\u00e9 iscritti a un'Arte. Dante, in quanto nobile, fu escluso dalla politica cittadina fino al 6 luglio del 1295, quando furono promulgati i \"Temperamenti\", leggi che ridiedero diritto ai nobili di rivestire ruoli istituzionali, purch\u00e9 si immatricolassero alle Arti. Dante, pertanto, si iscrisse all'Arte dei Medici e Speziali.\nL'esatta serie dei suoi incarichi politici non \u00e8 conosciuta, poich\u00e9 i verbali delle assemblee sono andati perduti. Comunque, attraverso altre fonti, si \u00e8 potuta ricostruire buona parte della sua attivit\u00e0: fu nel Consiglio del popolo dal novembre 1295 all'aprile 1296; fu nel gruppo dei \"Savi\", che nel dicembre 1296 rinnovarono le norme per l'elezione dei priori, i massimi rappresentanti di ciascuna Arte che avrebbero occupato, per un bimestre, il ruolo istituzionale pi\u00f9 importante della Repubblica; dal maggio al dicembre del 1296 fece parte del Consiglio dei Cento. Fu inviato talvolta nella veste di ambasciatore, come nel maggio del 1300 a San Gimignano. Nel frattempo, all'interno del partito guelfo fiorentino si produsse una frattura gravissima tra il gruppo capeggiato dai Donati, fautori di una politica conservatrice e aristocratica (\"guelfi neri\"), e quello invece fautore di una politica moderatamente popolare (\"guelfi bianchi\"), capeggiato dalla famiglia Cerchi. La scissione, dovuta anche a motivi di carattere politico ed economico (i Donati, esponenti dell'antica nobilt\u00e0, erano stati surclassati in potenza dai Cerchi, considerati dai primi dei \"parvenu\"), gener\u00f2 una guerra intestina cui Dante non si sottrasse schierandosi, moderatamente, dalla parte dei \"guelfi bianchi\".\nLo scontro con Bonifacio VIII (1300).\nNell'anno 1300, Dante fu eletto uno dei sette priori per il bimestre 15 giugno-15 agosto. Nonostante l'appartenenza al partito guelfo, egli cerc\u00f2 sempre di osteggiare le ingerenze del suo acerrimo nemico papa Bonifacio VIII, dal poeta intravisto come supremo emblema della decadenza morale della Chiesa. Con l'arrivo del cardinale Matteo d'Acquasparta, inviato dal pontefice in qualit\u00e0 di paciere (ma in realt\u00e0 spedito per ridimensionare la potenza dei \"guelfi bianchi\", in quel periodo in piena ascesa sui \"neri\"), Dante riusc\u00ec ad ostacolare il suo operato. Sempre durante il suo priorato, Dante approv\u00f2 il grave provvedimento con cui furono esiliati, nel tentativo di riportare la pace all'interno dello Stato, otto esponenti dei \"guelfi neri\" e sette di quelli \"bianchi\", compreso Guido Cavalcanti che di l\u00ec a poco morir\u00e0 in Sarzana. Questo provvedimento ebbe serie ripercussioni sugli sviluppi degli eventi futuri: non solo si rivel\u00f2 una disposizione inutile (i \"guelfi neri\" temporeggiarono prima di partire per l'Umbria, il posto destinato al loro confino), ma fece rischiare un colpo di Stato da parte dei \"guelfi neri\" stessi, grazie al segreto supporto del cardinale d'Acquasparta. Inoltre, il provvedimento attir\u00f2 sui suoi fautori (incluso Dante stesso) sia l'odio della parte nera che la diffidenza degli \"amici\" bianchi: i primi, ovviamente, per la ferita inferta; i secondi, per il colpo dato al loro partito da parte di un suo stesso membro. Nel frattempo, le relazioni tra Bonifacio e il governo dei bianchi peggiorarono ulteriormente a partire dal mese di settembre, allorch\u00e9 i nuovi priori (succeduti al collegio di cui fece parte Dante) revocarono immediatamente il bando per i bianchi, mostrando la loro partigianeria e dando cos\u00ec al legato papale cardinale d'Acquasparta modo di scagliare l'anatema su Firenze. Con l'invio di Carlo di Valois a Firenze, mandato dal papa come nuovo paciere (ma di fatto conquistatore) al posto del cardinale d'Acquasparta, la Repubblica sped\u00ec a Roma, nel tentativo di distogliere il papa dalle sue mire egemoniche, un'ambasceria di cui faceva parte essenziale anche Dante, accompagnato da Maso Minerbetti e da Corazza da Signa.\nL'inizio dell'esilio (1301-1304).\nCarlo di Valois e la caduta dei bianchi.\nDante si trovava quindi a Roma, sembra trattenuto oltre misura da Bonifacio VIII, quando Carlo di Valois, al primo subbuglio cittadino, prese pretesto per mettere a ferro e fuoco Firenze con un colpo di mano. Il 9 novembre 1301 i conquistatori imposero come podest\u00e0 Cante Gabrielli da Gubbio, il quale apparteneva alla fazione dei \"guelfi neri\" della sua citt\u00e0 natia e quindi diede inizio a una politica di sistematica persecuzione degli esponenti politici di parte bianca ostili al papa, fatto che si risolse alla fine nella loro uccisione o nell'espulsione da Firenze. Con due condanne successive, quella del 27 gennaio e quella del 10 marzo 1302, che colpirono inoltre numerosi esponenti delle famiglie dei Cerchi, il poeta fu condannato, in contumacia, al rogo e alla distruzione delle case. Da quel momento, Dante non rivide pi\u00f9 la sua patria.\nI tentativi di rientro e la battaglia di Lastra (1304).\nDopo i falliti tentati colpi di mano del 1302, Dante, in qualit\u00e0 di capitano dell'esercito degli esuli, organizz\u00f2 insieme a Scarpetta Ordelaffi, capo del partito ghibellino e signore di Forl\u00ec (presso il quale Dante si era rifugiato), un nuovo tentativo di rientrare a Firenze. L'impresa fu per\u00f2 sfortunata: il podest\u00e0 di Firenze, Fulcieri da Calboli (un altro forlivese, nemico degli Ordelaffi), riusc\u00ec ad avere la meglio nella battaglia di Castel Pulciano. Fallita anche l'azione diplomatica, nell'estate del 1304, del cardinale Niccol\u00f2 da Prato, legato pontificio di papa Benedetto XI (sul quale Dante aveva riposto molte speranze), il 20 luglio dello stesso anno i bianchi, riuniti alla Lastra, una localit\u00e0 a pochi chilometri da Firenze, decisero di intraprendere un nuovo attacco militare contro i neri. Dante, ritenendo corretto aspettare un momento politicamente pi\u00f9 favorevole, si schier\u00f2 contro l'ennesima lotta armata, trovandosi in minoranza al punto che i pi\u00f9 intransigenti formularono su di lui dei sospetti di tradimento; pertanto decise di non partecipare alla battaglia e di prendere le distanze dal gruppo. Come preventivato dallo stesso, la battaglia di Lastra fu un vero e proprio fallimento con la morte di quattrocento uomini fra ghibellini e bianchi. Il messaggio profetico ci arriva da Cacciaguida: \nLa prima fase dell'esilio (1304-1310).\nTra Forl\u00ec e la Lunigiana dei Malaspina.\nDante fu, dopo la battaglia della Lastra, ospite di diverse corti e famiglie della Romagna, fra cui gli stessi Ordelaffi. Il soggiorno forlivese non dur\u00f2 a lungo, in quanto l'esule si spost\u00f2 prima a Bologna (1305), poi a Padova nel 1306 e infine nella Marca Trevigiana presso Gherardo III da Camino. Da qui, Dante fu chiamato in Lunigiana da Moroello Malaspina (quello di Giovagallo, visto che pi\u00f9 membri della famiglia portavano questo nome), col quale il poeta entr\u00f2 forse in contatto grazie all'amico comune, il poeta Cino da Pistoia. In Lunigiana (regione in cui giunse nella primavera del 1306), Dante ebbe l'occasione di negoziare la missione diplomatica per un'ipotesi di pace tra i Malaspina e il vescovo-conte di Luni, Antonio Nuvolone da Camilla (1297 \u2013 1307). In qualit\u00e0 di procuratore plenipotenziario dei Malaspina, Dante riusc\u00ec a far firmare da ambo le parti la pace di Castelnuovo del 6 ottobre del 1306, successo che gli fece guadagnare la stima e la gratitudine dei suoi protettori. L'ospitalit\u00e0 malaspiniana \u00e8 celebrata nel Canto VIII del \"Purgatorio\", dove al termine del componimento Dante formula alla figura di Corrado Malaspina il Giovane l'elogio del casato: \nNel 1307, dopo aver lasciato la Lunigiana, Dante si trasfer\u00ec nel Casentino, dove fu ospite dei conti Guidi, conti di Battifolle e signori di Poppi, presso i quali inizi\u00f2 a stendere la cantica dell\"Inferno\".\nLa discesa di Arrigo VII (1310-1313).\nIl \"Ghibellin fuggiasco\".\nIl soggiorno nel casentino dur\u00f2 pochissimo tempo: tra il 1308 e il 1310 si pu\u00f2 infatti ipotizzare che il poeta risiedesse prima a Lucca e poi a Parigi, anche se non \u00e8 possibile valutare con certezza il soggiorno transalpino come gi\u00e0 precedentemente esposto. Dante, molto pi\u00f9 probabilmente, si trovava a Forl\u00ec nel 1310, dove ebbe la notizia, nel mese di ottobre, della discesa in Italia del nuovo imperatore Arrigo VII. Dante guard\u00f2 a quella spedizione con grande speranza, in quanto vi intravedeva non soltanto la fine dell'anarchia politica italiana, ma anche la concreta possibilit\u00e0 di rientrare finalmente a Firenze. Infatti l'imperatore fu salutato dai ghibellini italiani e dai fuoriusciti politici guelfi, connubio che spinse il poeta ad avvicinarsi alla fazione imperiale italiana capeggiata dagli Scaligeri di Verona. Dante, che tra il 1308 e il 1311 stava scrivendo il \"De Monarchia\", manifest\u00f2 le sue aperte simpatie imperiali, scagliando una violenta lettera contro i fiorentini il 31 marzo del 1311 e giungendo, sulla base di quanto affermato nell\"epistola\" indirizzata ad Arrigo VII, a incontrare l'imperatore stesso in un colloquio privato. Non sorprende, pertanto, che Ugo Foscolo giunger\u00e0 a definire Dante come un ghibellino: \nIl sogno dantesco di una \"Renovatio Imperii\" si infranger\u00e0 il 24 agosto del 1313, quando l'imperatore venne a mancare, improvvisamente, a Buonconvento. Se gi\u00e0 la morte violenta di Corso Donati, avvenuta il 6 ottobre del 1308 per mano di Rossellino Della Tosa (l'esponente pi\u00f9 intransigente dei guelfi neri), aveva fatto crollare le speranze di Dante, la morte dell'imperatore diede un colpo mortale ai tentativi del poeta di rientrare definitivamente a Firenze.\nGli ultimi anni.\nIl soggiorno veronese (1313-1318).\nAll'indomani della morte improvvisa dell'imperatore, Dante accolse l'invito di Cangrande della Scala a risiedere presso la sua corte di Verona. Dante aveva gi\u00e0 avuto modo, in passato, di risiedere nella citt\u00e0 veneta, in quegli anni nel pieno della sua potenza. Petrocchi, come delineato prima nel suo saggio \"Itinerari danteschi\" e poi nella \"Vita di Dante\" ricorda come Dante fosse gi\u00e0 stato ospite, per pochi mesi tra il 1303 e il 1304, presso Bartolomeo della Scala, fratello maggiore di Cangrande. Quando poi Bartolomeo mor\u00ec, nel marzo del 1304, Dante fu costretto a lasciare Verona in quanto il suo successore, Alboino, non era in buoni rapporti col poeta. Alla morte di Alboino, nel 1312, divenne suo successore il fratello Cangrande, tra i capi dei ghibellini italiani e protettore (oltrech\u00e9 amico) di Dante. Fu in virt\u00f9 di questo legame che Cangrande chiam\u00f2 a s\u00e9 l'esule fiorentino e i suoi figli, dando loro sicurezza e protezione dai vari nemici che si erano fatti negli anni. L'amicizia e la stima tra i due uomini fu tale che Dante esalt\u00f2, nella cantica del \"Paradiso\" \u2013 composta per la maggior parte durante il soggiorno veronese \u2013, il suo generoso patrono in un panegirico per bocca dell'avo Cacciaguida: \nNel 2018 \u00e8 stata scoperta da Paolo Pellegrini, docente dell'Universit\u00e0 di Verona, una nuova lettera, scritta probabilmente proprio da Dante nel mese di agosto del 1312 e spedita da Cangrande al nuovo imperatore Enrico VII; essa modificherebbe sostanzialmente la data del soggiorno veronese del poeta, anticipando il suo arrivo al 1312, ed escluderebbe le ipotesi che volevano Dante a Pisa o in Lunigiana tra il 1312 ed il 1316.\nIl soggiorno ravennate (1318-1321).\nDante, per motivi ancora sconosciuti, si allontan\u00f2 da Verona per approdare, nel 1318, a Ravenna, presso la corte di Guido Novello da Polenta. I critici hanno cercato di comprendere le cause dell'allontanamento di Dante dalla citt\u00e0 scaligera, visti gli ottimi rapporti che intercorrevano tra Dante e Cangrande. Augusto Torre ipotizz\u00f2 una missione politica a Ravenna, affidatagli dallo stesso suo protettore; altri pongono le cause in una crisi momentanea tra Dante e Cangrande, oppure nell'attrattiva di far parte di una corte di letterati tra i quali il signore stesso (cio\u00e8 Guido Novello), che si professava tale. Tuttavia, i rapporti con Verona non cessarono del tutto, come testimoniato dalla presenza di Dante nella citt\u00e0 veneta il 20 gennaio 1320, per discutere la \"Quaestio de aqua et terra\", l'ultima sua opera latina.\nGli ultimi tre anni di vita trascorsero relativamente tranquilli nella citt\u00e0 romagnola, durante i quali Dante cre\u00f2 un cenacolo letterario frequentato dai figli Pietro e Jacopo e da alcuni giovani letterati locali, tra i quali Pieraccio Tedaldi e Giovanni Quirini. Per conto del signore di Ravenna svolse occasionali ambascerie politiche, come quella che lo condusse a Venezia. All'epoca, la citt\u00e0 lagunare era in attrito con Guido Novello a causa di attacchi continui alle sue navi da parte delle galee ravennati e il doge, infuriato, si alle\u00f2 con Forl\u00ec per muovere guerra a Guido Novello; questi, ben sapendo di non disporre dei mezzi necessari per fronteggiare tale invasione, chiese a Dante di intercedere per lui davanti al Senato veneziano. Gli studiosi si sono domandati perch\u00e9 Guido Novello avesse pensato proprio all'ultracinquantenne poeta come suo rappresentante: alcuni ritengono che sia stato scelto Dante per quella missione in quanto amico degli Ordelaffi, signori di Forl\u00ec, e quindi in grado di trovare pi\u00f9 facilmente una via per comporre le divergenze in campo. \nLa morte e i funerali.\nL'ambasceria di Dante sort\u00ec un buon effetto per la sicurezza di Ravenna, ma fu fatale al poeta che, di ritorno dalla citt\u00e0 lagunare, contrasse la malaria mentre passava dalle paludose Valli di Comacchio. Le febbri portarono velocemente il poeta cinquantaseienne alla morte, che avvenne a Ravenna nella notte tra il 13 e il 14 settembre 1321. I funerali, in pompa magna, furono officiati nella chiesa di San Pier Maggiore (oggi San Francesco) a Ravenna, alla presenza delle massime autorit\u00e0 cittadine e dei figli. La morte improvvisa di Dante suscit\u00f2 ampio rammarico nel mondo letterario, come dimostrato da Cino da Pistoia nella sua canzone \"Su per la costa, Amor, de l'alto monte\".\nLe spoglie mortali.\nLe \"tombe\" di Dante.\nDante trov\u00f2 inizialmente sepoltura in un'urna di marmo posta nella chiesa ove si tennero i funerali. Quando la citt\u00e0 di Ravenna pass\u00f2 poi sotto il controllo della Serenissima, il podest\u00e0 Bernardo Bembo (padre del ben pi\u00f9 celebre Pietro) ordin\u00f2 all'architetto Pietro Lombardi, nel 1483, di realizzare un grande monumento che ornasse la tomba del poeta. Ritornata la citt\u00e0, al principio del XVI secolo, agli Stati della Chiesa, i legati pontifici trascurarono le sorti della tomba di Dante, la quale cadde presto in rovina. Nel corso dei due secoli successivi furono compiuti solo due tentativi per porre rimedio alle disastrose condizioni in cui il sepolcro versava: il primo fu nel 1692, quando il cardinale legato per le Romagne Domenico Maria Corsi e il prolegato Giovanni Salviati, entrambi di nobili famiglie fiorentine, provvidero a restaurarla. Nonostante fossero passati pochi decenni, il monumento funebre fu rovinato a causa del sollevamento del terreno sottostante la chiesa, cosa che spinse il cardinale legato Luigi Valenti Gonzaga a incaricare l'architetto Camillo Morigia, nel 1780, di progettare il tempietto neoclassico tuttora visibile.\nLe travagliate vicende dei resti.\nI resti mortali di Dante furono oggetto di diatribe tra i ravennati e i fiorentini gi\u00e0 dopo qualche decennio la sua morte, quando l'autore della \"Commedia\" fu \"riscoperto\" dai suoi concittadini grazie alla propaganda operata da Boccaccio. Se i fiorentini rivendicavano le spoglie in quanto concittadini dello scomparso (gi\u00e0 nel 1429 il Comune richiese ai Da Polenta la restituzione dei resti), i ravennati volevano che rimanessero nel luogo dove il poeta mor\u00ec, ritenendo che i fiorentini non si meritassero i resti di un uomo che avevano dispregiato in vita. Per sottrarre i resti del poeta a un possibile trafugamento da parte di Firenze (rischio divenuto concreto sotto i papi medicei Leone X e Clemente VII), i frati francescani tolsero le ossa dal sepolcro realizzato da Pietro Lombardi, nascondendole in un luogo segreto e rendendo poi, di fatto, il monumento del Morigia un cenotafio. Quando nel 1810 Napoleone ordin\u00f2 la soppressione degli ordini religiosi, i frati, che di generazione in generazione si erano tramandati il luogo ove si trovavano i resti, decisero di nasconderle in una porta murata dell'attiguo oratorio del quadrarco di Braccioforte. Le spoglie rimasero in quel luogo fino al 1865, allorch\u00e9 un muratore, intento a restaurare il convento in occasione del VI centenario della nascita del poeta, scopr\u00ec casualmente sotto una porta murata una piccola cassetta di legno, recante delle iscrizioni in latino a firma di un certo frate Antonio Santi (1677), le quali riportavano che nella scatola erano contenute le ossa di Dante. Effettivamente, all'interno della cassetta fu ritrovato uno scheletro pressoch\u00e9 integro; si provvide allora a riaprire l'urna nel tempietto del Morigia, che fu trovata vuota, fatte salve tre falangi, che risultarono combaciare con i resti rinvenuti sotto la porta murata, certificandone l'effettiva autenticit\u00e0. La salma fu ricomposta, esposta per qualche mese in un'urna di cristallo e quindi ritumulata all'interno del tempietto del Morigia, in una cassa di noce protetta da un cofano di piombo. Nel sepolcro di Dante, sotto un piccolo altare si trova l'epigrafe in versi latini dettati da Bernardo da Canaccio per volere di Guido Novello, ma incisi soltanto nel 1357:\nIl vero volto di Dante.\nCome si pu\u00f2 ben vedere dai vari dipinti a lui dedicati, il volto del poeta era assai spigoloso, con la faccia torva e col celeberrimo naso aquilino, come figura nel dipinto di Botticelli posto nella sezione introduttiva. Fu Giovanni Boccaccio, nel suo \"Trattatello in laude di Dante\", a fornire questa descrizione fisica: \nGli studi compiuti dagli antropologi, per\u00f2, smentirono gran parte della letteratura artistica dantesca nel corso dei secoli. Nel 1921, in occasione del seicentenario della morte di Dante, l'antropologo dell'Universit\u00e0 di Bologna Fabio Frassetto fu autorizzato dalle autorit\u00e0 a studiare il cranio del poeta, risultato mancante della mandibola. Nonostante i mezzi dell'epoca e un risultato di indagine non pienamente soddisfacente, Frassetto pu\u00f2 gi\u00e0 dedurre che il volto \"psicologico\" tramandatoci nel corso dei secoli non corrisponde a quello \"fisico\". Difatti nel 2007, grazie a una squadra guidata da Giorgio Gruppioni, antropologo sempre dell'Universit\u00e0 di Bologna, si riusc\u00ec a realizzare un volto i cui tratti somatici corrisponderebbero al 95% a quello reale. Partendo dal cranio ricostruito da Frassetto, il volto reale di Dante \u00e8 risultato (grazie al contributo del biologo dell'Universit\u00e0 di Pisa Francesco Mallegni e dello scultore Gabriele Mallegni) sicuramente non bello, ma privo di quel naso aquilino cos\u00ec accentuato dagli artisti di et\u00e0 rinascimentale e molto pi\u00f9 vicino a quello, risalente pochi anni dopo la morte del poeta, di scuola giottesca.\nIl pensiero.\nIl ruolo del \"volgare\" e l'ottica \"civile\" della letteratura.\nIl ruolo della lingua volgare, definita da Dante nel \"De Vulgari\" come \"Hec est nostra vera prima locutio\" (\u00abil nostro primo vero linguaggio\u00bb, nella traduzione italiana), fu fondamentale per lo sviluppo del suo programma letterario. Con Dante, infatti, il volgare assunse lo stato di lingua colta e letteraria, grazie alla ferrea volont\u00e0, da parte del poeta fiorentino, di trovare un veicolo linguistico comune tra gli italiani, perlomeno tra i governanti. Egli, nei primi passi del \"De Vulgari\", esporr\u00e0 chiaramente la sua predilezione per la lingua colloquiale e materna rispetto a quella latina, finta e artificiale: \nProposito della produzione letteraria volgare dantesca \u00e8 infatti quella di essere fruibile da parte del pubblico dei lettori, cercando di abbattere il muro tra i ceti colti (abituati a interagire fra di loro in latino) e quelli pi\u00f9 popolari, affinch\u00e9 anche questi ultimi potessero apprendere contenuti filosofici e morali fino ad allora relegati nell'ambiente accademico. Si ha quindi una visione della letteratura intesa come strumento al servizio della societ\u00e0, come verr\u00e0 esposto programmaticamente nel \"Convivio\": \nAlla scelta di Dante di utilizzare la lingua volgare per scrivere alcune delle sue opere possono avere influito notevolmente le opere di Andrea da Grosseto, letterato del Duecento che utilizzava la lingua volgare da lui parlata, il dialetto grossetano dell'epoca, per la traduzione di opere prosaiche in latino, come i trattati di Albertano da Brescia.\nLa poetica.\nIl \u00abplurilinguismo\u00bb dantesco.\nCon questa felice espressione, il critico letterario Gianfranco Contini ha individuato la straordinaria versatilit\u00e0 di Dante, all'interno delle \"Rime\", nel saper usare pi\u00f9 registri linguistici con disinvoltura e grazia armonica. Come gi\u00e0 esposto prima, Dante manifesta un'aperta curiosit\u00e0 per la struttura \"genetica\" della lingua materna degli italiani, concentrandosi sulle espressioni dell'eloquio quotidiano, sui motti e battute pi\u00f9 o meno raffinate. Questa tendenza a inquadrare la ricchezza testuale della lingua materna spinge il letterato fiorentino a realizzare un affresco variopinto finora mai creato nella lirica volgare italiana, come esposto lucidamente da Giulio Ferroni:\nCome rimarca Guglielmo Barucci: \u00abNon siamo dunque di fronte [\"nelle Rime\"] a una progressiva evoluzione dello stile di Dante, ma alla compresenza \u2013 anche nello stesso periodo \u2013 di forme e stili diversi\u00bb. La capacit\u00e0 con cui Dante passa, all'interno delle \"Rime\", dalle tematiche amorose a quelle politiche, da quelle morali a quelle burlesche, trover\u00e0 il supremo raffinamento all'interno della \"Commedia\", riuscendo a calibrare la tripartizione stilistica denominata \"Rota Vergilii\", secondo la quale a un determinato argomento deve corrispondere un determinato registro stilistico. Nella \"Commedia\", in cui le tre cantiche corrispondono ai tre stili \"umile\", \"mezzano\" e \"sublime\", la rigida tripartizione teorica scema davanti alle esigenze narrative dello scrittore, per cui all'interno dell\"Inferno\" (che dovrebbe corrispondere allo stile pi\u00f9 basso), troviamo passi e luoghi di altissima levatura stilistica e drammatica, quali l'incontro con Francesca da Rimini e Ulisse. Il plurilinguismo, secondo un'analisi pi\u00f9 strettamente lessicale, risente anch'esso dei numerosi idiomi di cui era infarcita la lingua letteraria dell'epoca: vi si trovano infatti latinismi, gallicismi e, ovviamente, volgare fiorentino.\nLo Stilnovismo dantesco: tra biografismo e spiritualizzazione.\nDante ebbe un ruolo fondamentale nel far approdare la lirica volgare a nuove conquiste, non soltanto dal punto di vista tecnico-linguistico, ma anche da quello prettamente contenutistico. La spiritualizzazione della figura dell'amata Beatrice e l'impianto vagamente storico in cui la vicenda amorosa \u00e8 inserita, determinarono la nascita di tratti del tutto particolari all'interno dello stilnovismo. La presenza della figura idealizzata della donna amata (la cosiddetta \"donna angelo\") \u00e8 un \"topos\" ricorrente in Lapo Gianni, Guido Cavalcanti e Cino da Pistoia, ma in Dante assume una dimensione pi\u00f9 \"storicizzata\" di quella degli altri rimatori. La produzione dantesca, per la sua profondit\u00e0 filosofica pu\u00f2 essere confrontata soltanto con quella del maestro Cavalcanti, rispetto alla quale la divergenza consiste nella differente concezione dell'amore. Se Beatrice \u00e8 l'angelo che opera la conversione spirituale di Dante sulla Terra e che gli dona la beatitudine celeste, la donna amata da Cavalcanti \u00e8 invece foriera di sofferenza, dolore che allontaner\u00e0 progressivamente l'uomo da quella catarsi divina teorizzata dall'Alighieri. Altro traguardo raggiunto da Dante \u00e8 l'aver saputo far emergere l'introspezione psicologica e l'autobiografismo: praticamente ignoti al Medioevo, queste due dimensioni guardano gi\u00e0 al Petrarca e, pi\u00f9 lontano ancora, alla letteratura umanistica. Dante cos\u00ec \u00e8 il primo, tra i letterati italiani, a \"scomporsi\" tra il s\u00e9 inteso come personaggio e l'altro io inteso come narratore delle proprie vicende. Cos\u00ec Contini, riprendendo il filo tracciato dallo studioso statunitense Charles Singleton, parla dell'operazione poetica e narrativa dantesca: \nBeatrice e la \u00abdonna angelo\u00bb.\nCos\u00ec De Sanctis, padre della storiografia letteraria italiana, scrisse sulla donna amata dal poeta, Beatrice. Bench\u00e9 si cerchi tutt'oggi di comprendere in che cosa consistesse realmente, per Dante, l'amore nei confronti di Beatrice Portinari (presunta identificazione storica della Beatrice della \"Vita Nova\"), si pu\u00f2 solo concludere con certezza l'importanza che tale amore ebbe per la cultura letteraria italiana. \u00c8 nel nome di questo amore che Dante ha dato la sua impronta al \"Dolce stil novo\", aprendo la sua \"seconda fase poetica\" (in cui manifesta la sua piena originalit\u00e0 rispetto ai modelli passati) e conducendo i poeti e gli scrittori a scoprire i temi dell'amore in un modo mai cos\u00ec enfatizzato prima. L'amore per Beatrice (come in modo differente Francesco Petrarca mostrer\u00e0 per la sua Laura) sar\u00e0 il punto di partenza per la formulazione del suo manifesto poetico, nuova concezione dell'amor cortese sublimato dalla sua intensa sensibilit\u00e0 religiosa (il culto mariano con le laudi arrivato a Dante attraverso le correnti pauperistiche del Duecento, dai Francescani in poi) e, pertanto, privata degli elementi sensuali e carnali tipici della lirica provenzale. Tale formulazione poetica, culminata con la \"poesia della lode\", approder\u00e0, dopo la morte della Beatrice \"terrena\", alla ricerca filosofica prima (la \"Donna pietosa\") e a quella teologica poi (l'apparizione in sogno di Beatrice che spinge Dante a ritornare a lei dopo il traviamento filosofico, critica che si far\u00e0 pi\u00f9 dura in ). Tale allegorizzazione dell'amata, intesa come veicolo di salvezza, segna definitivamente il distacco dalla tematica amorosa e spinge Dante verso la vera sapienza, cio\u00e8 luce abbacinante e impenetrabile che avvolge Dio nel \"Paradiso\". Beatrice si conferma, pertanto, in quel ruolo salvifico tipico degli angeli, che reca non solo all'amato, ma a tutti gli uomini quella beatitudine di cui si accennava prima.\nMantenendo una funzione allegorica, Dante frappone un valore numerologico alla figura di Beatrice. \u00c8 infatti all'et\u00e0 di nove anni che la incontra per la prima volta, poi nell'ora nona avviene un successivo incontro. Di lei dir\u00e0 pure: \u00abnon soffre di stare in un altro numero se non nel nove\u00bb. Dante fa morire Beatrice il 9 giugno (pur essendo in realt\u00e0 l'8) scrivendo su di essa: \u00ablo perfetto numero era compiuto\u00bb.\nDalle rime \u00abamorose\u00bb a quelle \u00abpetrose\u00bb.\nDopo la fine dell'esperienza amorosa, Dante si concentr\u00f2 sempre pi\u00f9 su una poesia caratterizzata dalla riflessione filosofico-politica, che assumer\u00e0 tratti duri e sofferenti nelle rime della seconda met\u00e0 degli anni novanta, chiamate anche rime \u00abpetrose\u00bb, in quanto incentrate sulla figura di una certa \u00abdonna petra\u00bb, completamente antitetica alle \"donne che avete intelletto d'Amore\". Infatti, come riportano Salvatore Guglielmino e Hermann Grosser, la poesia dantesca perse quella dolcezza e leggiadria propria della lirica della \"Vita nova\", per assumere connotati aspri e difficili: \nLe fonti e i modelli letterari.\nDante e il mondo classico.\nDante ebbe un profondo amore nei confronti dell'antichit\u00e0 classica e della sua cultura: ne sono prova la devozione per Virgilio, l'altissimo rispetto per Cesare e per le numerose fonti greche e latine da lui usate per la costruzione del mondo immaginario della \"Commedia\" (e di cui la citazione de \u00abli spiriti magni\u00bb in \"If\" IV sono un riferimento esplicito degli autori su cui si poggiava la cultura dantesca). Nella \"Commedia\", il poeta glorifica l'\u00e9lite morale e intellettuale del mondo antico nel \"Limbo\", luogo piacevole e ameno alle porte dell'Inferno dove i giusti morti senza battesimo vivono, senza per\u00f2 non provare dolore per la mancata beatitudine. Al contrario di quanto faranno Petrarca e Boccaccio, Dante si dimostr\u00f2 un uomo ancora legato appieno alla visione medievale che l'uomo aveva della civilt\u00e0 greca e latina, poich\u00e9 inquadrava quest'ultima all'interno della storia della salvezza propugnata dal cristianesimo, certezza basata sulla dottrina medievale dell'esegesi detta \"dei quattro sensi\" (letterale, simbolico, allegorico e anagogico) con cui si cercava di individuare il messaggio cristiano negli autori antichi. Virgilio \u00e8 visto da Dante non nella sua dimensione storica e culturale di intellettuale latino dell'et\u00e0 augustea, quanto in quella profetico-soteriologica: fu lui, infatti, a predire la nascita di Ges\u00f9 Cristo nella IV Egloga delle \"Bucoliche\" e cos\u00ec fu glorificato dai cristiani medievali. Oltre a questa dimensione mitica della figura di Virgilio, Dante guard\u00f2 a lui come supremo modello letterario e morale, come evidenziato nel proemio del Poema: \nL'iconografia medievale.\nDante fu influenzato moltissimo dal mondo che lo circondava, traendo spunto sia dalla dimensione artistica in senso stretto (busti, bassorilievi e affreschi presenti nelle chiese), sia da quanto poteva vedere nella sua vita quotidiana. Barbara Reynolds riporta di come\nGli episodi di Malacoda, Barbariccia e della \"masnada\" comparsi in \"If\" XXI, XXII e XXIII, dunque, non sono ascrivibili soltanto all'immaginario personale del poeta, ma sono ricavati, nella loro potente e degradante caricatura iconografica, da quanto il poeta poteva scorgere nelle chiese e/o nelle vie di Firenze attraverso spettacoli allegorici. Oltre alle fonti iconografiche, c'erano per\u00f2 anche dei testi che presentavano il demonio con tratti disumani e bestiali: in primo luogo, l\"a visione di Tundale\" dell'XI secolo, in cui \u00e8 descritto il demonio che divora le anime dei dannati, ma anche le cronache di Giacomino da Verona e di Bonvesin de la Riva. Gli stessi paesaggi della \"Commedia\" ricalcano la descrizione delle citt\u00e0 medievali: la presenza di fortificazioni (il castello del \"Limbo\", le mura della citt\u00e0 di Dite), i ponti presenti sulle \"Malebolge\", gli accenni, nel canto XV, alle imponenti dighe di Bruges e di Padova e le stesse pene infernali sono una trasposizione visiva della \"cultura\" medievale in senso lato.\nDante tra cristianesimo e Islam.\nInfluenza fondamentale fu anche quella esercitata dalla produzione letteraria appartenente al cristianesimo e, in un certo grado, anche alla religione islamica. La Bibbia \u00e8 sicuramente il libro cui Dante attinge maggiormente: echi ne troviamo, oltre ai tantissimi della \"Commedia\", anche nella \"Vita nova\" (per esempio, l'episodio della morte di Beatrice ricalca quello di Cristo sul Calvario) e nel \"De vulgari eloquentia\" (l'episodio della torre di Babele quale origine delle lingue, presente nel I libro). Oltre alla produzione strettamente sacra, Dante attinse anche alla produzione religiosa medievale, prendendo spunto, per esempio, dalla \"Visio sancti Pauli\" del V secolo, opera narrante l'ascesa dell'apostolo delle genti al terzo cielo del Paradiso. Oltre alle fonti letterarie cristiane, Dante sarebbe giunto in possesso, sulla base di quanto ha scritto la filologa Maria Corti, del \"Libro della Scala\", opera escatologica araba tradotta in castigliano, francese antico e latino per conto del re Alfonso X.\nUn esempio concreto lo troviamo nel concetto islamico di spirito della vita (\"r\u016bh al hay\u0101h\") che \u00e8 considerato come \"aria\" che esce dalla cavit\u00e0 del cuore. Dante a tal proposito scrive: \u00ab...spirito della vita, lo quale dimora nella secretissima camera de lo cuore\u00bb.\nLo storico spagnolo As\u00edn Palacios ha espresso tutte le posizioni di Dante in merito alle sue conoscenze islamiche nel testo \"L\u2019escatologia islamica nella Divina Commedia\".\nIl ruolo della filosofia nella produzione dantesca.\nCome si \u00e8 detto gi\u00e0 nella parte biografica Dante, dopo la morte di Beatrice, si immerse nello studio della filosofia. Dal \"Convivio\" sappiamo che Dante aveva letto il \"De consolatione philosophiae\" di Boezio e il \"De amicitia\" di Cicerone e che poi cominci\u00f2 a prender parte alle dispute filosofiche che i due principali ordini religiosi (Francescani e Domenicani) pubblicamente o indirettamente tennero in Firenze, gli uni spiegando la dottrina dei mistici e di San Bonaventura, gli altri presentando le teorie di San Tommaso d'Aquino. Il critico Bruno Nardi evidenzia i tratti salienti del pensiero filosofico dantesco che, pur avendo una base nel tomismo, presenta anche altri aspetti tra cui un evidente influsso del neoplatonismo (ad esempio dallo Pseudo-Dionigi l'Areopagita nelle gerarchie angeliche del Paradiso). Nonostante gli influssi di scuola platonica, Dante sub\u00ec maggiormente l'influsso di Aristotele, che nella seconda met\u00e0 del XIII secolo conobbe l'apogeo nell'Europa medievale.\nAristotele nella produzione poetica.\nLa produzione poetica dantesca risent\u00ec di due opere aristoteliche in particolare: la \"Fisica\" e l\"Etica Nicomachea\". La descrizione del mondo naturale da parte del filosofo di Stagira, accanto alla tradizione medica risalente a Galeno, fu la fonte principale cui Dante e Cavalcanti attinsero per l'elaborazione della cosiddetta \u00abdottrina degli spiriti\u00bb. Attraverso i commenti redatti da Averro\u00e8 e da Alberto Magno, Dante afferm\u00f2 che il funzionamento del corpo umano fosse dovuto alla presenza di vari spiriti in determinati organi, dai quali nascevano poi sentimenti corrispondenti allo stimolo proveniente dall'esterno. Alla presenza di Beatrice, tali spiriti entravano in subbuglio, suscitando in Dante violente reazioni emotive e assumendo, come nel caso sotto riportato, anche una volont\u00e0 propria, resa efficace attraverso la figura retorica della prosopopea:\nAncor pi\u00f9 significativa fu l'influenza di Aristotele all'interno della \"Commedia\", dove si fece sentire la presenza dell'\"Etica Nicomachea\", oltrech\u00e9 della \"Fisica\". Da quest'ultima, Dante accolse la struttura cosmologica del Creato (impianto profondamente debitore anche dell'astronomo egiziano Tolomeo), adattandola poi alla fede cristiana; dall'\"Etica\", invece, prese spunto per l'ordinata e razionale organizzazione del suo mondo ultraterreno, suddividendolo in varie sottounit\u00e0 (\"gironi\" nell\"Inferno\", \"cornici\" nel \"Purgatorio\" e \"cieli\" nel \"Paradiso\") dove porre determinate categorie di anime in base alle colpe/virt\u00f9 commesse in vita.\nAristotele nella produzione socio-politica.\nNell'ambito politico, Dante crede con Aristotele e san Tommaso d'Aquino che lo Stato abbia un fondamento razionale e naturale, basato su legami gerarchici in grado di dare stabilit\u00e0 e ordine interno. Nardi aggiunge poi che \u00abpur riconoscendo che lo schema generale della sua metafisica \u00e8 quello della scolastica cristiana, \u00e8 certo che egli vi ha inserito taluni particolari caratteristici, come la produzione mediata del mondo inferiore e quella intorno all'origine dell'anima umana risultante del concorso dell'atto creatore coll'opera della natura\u00bb. \nL'esoterismo dantesco.\nDiversi autori hanno trattato gli aspetti esoterici delle opere di Dante forse determinati dall'ormai accertata adesione alla setta dei Fedeli d'Amore. Lo schema e i contenuti stessi della Divina Commedia farebbero emergere chiari riferimenti. Sotto questo aspetto sono di notevole importanza il lavoro di Guenon, \"L'esoterismo di Dante\" e il testo di Luigi Valli, \"Il linguaggio segreto di Dante e dei Fedeli d'Amore\".\nL'eresia dantesca.\nA partire dal XIX secolo diversi autori hanno sostenuto la tesi che Dante potesse essere stato un cristiano eretico. Tra questi Ugo Foscolo, Gabriele Rossetti e Eug\u00e8ne Aroux. Pi\u00f9 recentemente Maria Soresina ha avanzato l'ipotesi che fosse il catarismo l'eresia dantesca.\nOpere.\n\"Il Fiore\" e \"Detto d'Amore\".\nDue opere poetiche in volgare di argomento, lessico e stile affini e collocate in un periodo cronologico che va dal 1283 al 1287, sono state attribuite con una certa sicurezza a Dante dalla critica novecentesca, soprattutto a partire dal lavoro del filologo dantesco Gianfranco Contini.\n\"Le Rime\".\n\"Le Rime\" sono una raccolta messa insieme e ordinata da moderni editori, che riunisce il complesso della produzione lirica dantesca dalle prove giovanili a quelle dell'et\u00e0 matura (le prime sono datate intorno al 1284) divise tra \"Rime giovanili\" e \"Rime dell'esilio\" per distinguere due gruppi di liriche assai distanti per il tono e gli argomenti affrontati. Le \"Rime giovanili\" comprendono componimenti che riflettono le varie tendenze della lirica cortese del tempo, quella guittoniana, quella guinizelliana e quella cavalcantiana, passando da tematiche amorose a giocose tenzoni dallo sfondo velatamente erotico-giocoso con Forese Donati e con Dante da Maiano.\n\"Vita Nova\".\nLa \"Vita Nova\" pu\u00f2 essere considerata il \"romanzo\" autobiografico di Dante, in cui si celebra l'amore per Beatrice, presentata con tutte le caratteristiche proprie dello stilnovismo dantesco. Racconto della vita spirituale e della evoluzione poetica del Poeta, resa come \"exemplum\", la \"Vita nova\" \u00e8 un prosimetro (brano caratterizzato dall'alternanza tra prosa e versi) e risulta strutturata in quarantadue (o trentuno) capitoli in prosa collegati in una storia omogenea, che spiega una serie di testi poetici composti in tempi differenti, tra cui hanno particolare rilevanza la canzone-manifesto \"Donne ch'avete intelletto d'amore\" e il celebre sonetto \"Tanto gentile e tanto onesta pare\". Secondo buona parte degli studiosi, per la forma del prosimetro, Dante si sarebbe ispirato alle \"razos\" provenzali (ovvero le \"ragioni\") che servivano a spiegare le ragioni da cui scaturivano le liriche; e alla \"De consolatione philosophiae\" di Severino Boezio. L'opera \u00e8 consacrata all'amore per Beatrice e fu composta probabilmente tra il 1292 e il 1293. La composizione delle rime si pu\u00f2 far risalire, secondo la cronologia che Dante fornisce, tra il 1283 come risulta dal sonetto \"A ciascun alma presa\" e dopo il giugno del 1291, anniversario della morte di Beatrice. Per stabilire con una certa sicurezza la data della composizione del libro nel suo insieme organico, ultimamente la critica \u00e8 propensa ad avvalersi del 1300, data non superabile, che corrisponde alla morte del destinatario Guido Cavalcanti: \"Questo mio primo amico a cui io ci\u00f2 scrivo\" (\"Vita nova\", ). Quest'opera ha avuto una particolare fortuna negli Stati Uniti, dove fu tradotta dal filosofo e letterato Ralph Waldo Emerson.\n\"Convivio\".\nIl \"Convivio\" (scritta tra il 1303 e il 1308) dal latino \"convivium\", ovvero \"banchetto\" (di sapienza), \u00e8 la prima delle opere di Dante scritta subito dopo il forzato allontanamento di Firenze ed \u00e8 il grande manifesto del fine \"civile\" che la letteratura deve avere nel consorzio umano. L'opera consiste in un commento a varie canzoni dottrinali poste all\"incipit\", una vera e propria enciclopedia dei saperi pi\u00f9 importanti per coloro che vogliano dedicarsi all'attivit\u00e0 pubblica e civile senza aver compiuto gli studi regolari. \u00c8 pertanto scritta in volgare per essere appunto capita da chi non ha avuto la possibilit\u00e0 in precedenza di studiare il latino. L'incipit del \"Convivio\" fa capire chiaramente che l'autore \u00e8 un grande conoscitore e seguace di Aristotele; questi, infatti, viene citato con il termine \"Lo Filosofo\". L'incipit in questo caso spiega a chi \u00e8 rivolta quest'opera e a chi non \u00e8 rivolta: soltanto coloro che non hanno potuto conoscere la scienza dovrebbero accedervi. Questi sono stati impediti da due tipi di ragioni:\nDante ritiene beati i pochi che possono partecipare alla mensa della scienza, dove si mangia il \"pane degli angeli\", e miseri coloro che si accontentano di mangiare il cibo delle pecore. Dante non siede alla mensa, ma \u00e8 fuggito da coloro che mangiano il pastume e ha raccolto quello che cade dalla mensa degli eletti per crearne un altro banchetto. L'autore allestir\u00e0 un banchetto e servir\u00e0 una vivanda (i componimenti in versi) accompagnata dal pane (la prosa) necessario per assimilarne l'essenza. Saranno invitati a sedersi solo coloro che erano stati impediti da cura familiare e civile, mentre i pigri sarebbero stati ai loro piedi per raccogliere le briciole.\n\"De vulgari eloquentia\".\nContemporaneo al \"Convivio\", il \"De vulgari eloquentia\" \u00e8 un trattato in latino scritto da Dante tra il 1303 e il 1304. Composto da un primo libro intero e da 14 capitoli del secondo libro, era inizialmente destinato a comprendere quattro libri. Pur affrontando il tema della lingua volgare, fu scritto in latino perch\u00e9 gli interlocutori a cui Dante si rivolse appartenevano all'\u00e9lite culturale del tempo, che forte della tradizione della letteratura classica riteneva il latino senz'altro superiore a qualsiasi volgare, ma anche per conferire alla lingua volgare una maggior dignit\u00e0: il latino era infatti usato soltanto per scrivere di legge, religione e trattati internazionali, cio\u00e8 argomenti della massima importanza. Dante si lanci\u00f2 in un'appassionata difesa del volgare, dicendo che meritava di diventare una lingua illustre in grado di competere se non uguagliare la lingua di Virgilio, sostenendo per\u00f2 che per diventare una lingua in grado di trattare argomenti importanti il volgare doveva essere:\nCon tali termini intendeva l'assoluta dignit\u00e0 del volgare anche come lingua letteraria, non pi\u00f9 come lingua esclusivamente popolare. Dopo avere ammesso la grande dignit\u00e0 del siciliano illustre, la prima lingua letteraria assunta a dignit\u00e0 nazionale, passa in rassegna tutti gli altri volgari italiani trovando nell'uno alcune, nell'altro altre delle qualit\u00e0 che sommate dovrebbero costituire la lingua italiana. Dante vede nell'italiano la \"panthera redolens\" dei bestiari medievali, animale che attrae la sua preda (qui lo scrittore) con il suo irresistibile profumo, che Dante sente in tutti i volgari regionali, e in particolare nel siciliano, senza per\u00f2 riuscire mai a vederla materializzarsi: manca in effetti ancora una lingua italiana utilizzabile in tutti i suoi registri, da tutti gli strati della popolazione della penisola italica. Per farla riapparire era dunque necessario attingere alle opere dei letterati italiani finora apparsi, cercando cos\u00ec di delineare un canone linguistico e letterario comune.\n\"De Monarchia\".\nL'opera venne composta in occasione della discesa in Italia dell'imperatore Enrico VII di Lussemburgo tra il 1310 e il 1313. Si compone di tre libri ed \u00e8 la summa del pensiero politico dantesco. Nel primo Dante afferma la necessit\u00e0 di un impero universale e autonomo, e riconosce questo impero come unica forma di governo capace di garantire unit\u00e0 e pace. Nel secondo riconosce la legittimit\u00e0 del diritto dell'impero da parte dei Romani. Nel terzo libro Dante dimostra che l'autorit\u00e0 del monarca \u00e8 una volont\u00e0 divina, e quindi dipende da Dio: non \u00e8 soggetta all'autorit\u00e0 del pontefice; al contempo, per\u00f2, l'imperatore deve mostrare rispetto nei confronti del pontefice, Vicario di Dio in Terra. La posizione dantesca \u00e8 per pi\u00f9 aspetti originale, poich\u00e9 si oppone decisivamente alla tradizione politica narrata dalla \"donazione di Costantino\": il \"De Monarchia\" \u00e8 in contrasto tanto con i sostenitori della concezione ierocratica, quanto con i sostenitori dell'autonomia politica e religiosa dei sovrani nazionali rispetto all'imperatore e al papa.\n\"Commedia\".\nLa \"Comed\u00eca\" \u2014 titolo originale dell'opera: successivamente Giovanni Boccaccio attribu\u00ec l'aggettivo \"Divina\" al poema dantesco \u2014 \u00e8 il capolavoro del poeta fiorentino ed \u00e8 considerata la pi\u00f9 importante testimonianza letteraria della civilt\u00e0 medievale nonch\u00e9 una delle pi\u00f9 grandi opere della letteratura universale. Viene definita \"comedia\" in quanto scritta in stile \"comico\", ovvero non aulico. Un'altra interpretazione si fonda sul fatto che il poema inizia da situazioni piene di dolore e paura e finisce con la pace e la sublimit\u00e0 della visione di Dio. Dante inizi\u00f2 a lavorare all'opera intorno al 1300 (anno giubilare, tanto che egli data al 7 aprile di quell'anno il suo viaggio nella \"selva oscura\") e la continu\u00f2 nel resto della vita, pubblicando le cantiche man mano che le completava. Si hanno notizie di copie manoscritte dell\"'Inferno\" intorno al 1313, mentre il \"Purgatorio\" fu pubblicato nei due anni successivi. Il \"Paradiso\", iniziato forse nel 1316, fu pubblicato man mano che si completavano i canti negli ultimi anni di vita del poeta. Il poema \u00e8 diviso in tre libri o \"cantiche\", ciascuno formato da 33 canti (tranne l'Inferno che ne presenta 34, poich\u00e9 il primo funge da proemio all'intero poema) e a cui corrispondono i tre stili della \"Rota Vergilii\"; ogni canto si compone di terzine di endecasillabi (la terzina dantesca). \nLa \"Commedia\" tende a una rappresentazione ampia e drammatica della realt\u00e0, ben lontana dalla pedante poesia didattica medievale, ma intrisa di una spiritualit\u00e0 cristiana nuova che si mescola alla passione politica e agli interessi letterari del poeta. Si narra di un viaggio immaginario nei tre regni dell'aldil\u00e0, nei quali si proiettano il bene e il male del mondo terreno, compiuto dal poeta stesso, quale \"simbolo\" dell'umanit\u00e0, sotto la guida della ragione e della fede. Il percorso tortuoso e arduo di Dante, il cui linguaggio diventa sempre pi\u00f9 complesso quanto pi\u00f9 egli sale verso il \"Paradiso\", rappresenta, sotto metafora, anche il difficile processo di maturazione linguistica del volgare illustre, che si emancipa dai confini angusti municipali per far assurgere il volgare fiorentino al di sopra delle altre varianti del volgare italiano, arricchendolo nel contempo con il loro contatto\".\" Dante \u00e8 accompagnato sia nell\"Inferno\" che nel \"Purgatorio\" dal suo maestro Virgilio; in \"Paradiso\" da Beatrice e, infine, da san Bernardo.\nLe Epistole e l\"Epistola XIII a Cangrande della Scala\".\nRuolo rilevante hanno le 13 \"Epistole\" scritte da Dante durante gli anni dell'esilio. Tra le principali epistole, incentrate principalmente su questioni politiche (relative alla discesa di Arrigo VII) e religiose (lettera indirizzata ai cardinali italiani riuniti, nel 1314, per eleggere il successore di Clemente V). L\"Epistola XIII a Cangrande della Scala\", risalente agli anni tra il 1316 e 1320, \u00e8 l'ultima e la pi\u00f9 rilevante delle epistole attualmente conservate (bench\u00e9 si dubiti in parte della sua autenticit\u00e0). Essa contiene la dedica del \"Paradiso\" al signore di Verona, nonch\u00e9 importanti indicazioni per la lettura della \"Commedia\": il soggetto (la condizione delle anime dopo la morte), la pluralit\u00e0 dei sensi, il titolo (che deriva dal fatto che inizia in modo aspro e triste e si conclude con il lieto fine), la finalit\u00e0 dell'opera che non \u00e8 solo speculativa, ma pratica poich\u00e9 mira a rimuovere i viventi dallo stato di miseria per portarli alla felicit\u00e0.\n\"Egloghe\".\nLe \"Egloghe\" sono due componimenti di carattere bucolico scritti in lingua latina tra il 1319 e il 1321 a Ravenna, facenti parte di una corrispondenza con Giovanni del Virgilio, intellettuale bolognese, i cui due componimenti finiscono sotto il titolo di \"Egloga I\" e \"Egloga III\", mentre quelli danteschi sono l\"Egloga II\" e \"Egloga IV\". La corrispondenza/tenzone fra i due nacque quando il del Virgilio rimprover\u00f2 Dante di voler conquistare la corona poetica scrivendo in volgare e non in latino, critica che suscit\u00f2 la reazione di Dante e la composizione delle \"Egloghe\", visto che Giovanni del Virgilio aveva inviato a Dante tale componimento latino e che, secondo la dottrina medievale della \"responsio\", l'interlocutore doveva rispondere con il genere usato per primo.\nLa \"Quaestio de aqua et terra\".\nLa trattazione filosofica continu\u00f2 fino alla fine della vita del poeta. Il 20 gennaio 1320, Dante si rec\u00f2 nuovamente a Verona per discutere, nella chiesa di Sant'Elena, la struttura del cosmo secondo i cardini aristotelico-tolemaici che, in quel periodo, erano gi\u00e0 oggetto di studio privilegiato per la composizione del \"Paradiso\". Dante, qui, sostiene come la Terra si trovasse al centro dell'universo, circondata dal mondo sublunare (composto da terra, acqua, aria e fuoco) e di come l'acqua si trovi al di sopra della sfera terrestre. Da qui, la trattazione filosofica caratterizzata dalla \"disputatio\" con gli avversari.\nLa fortuna in Italia e nel mondo.\nIn Italia.\nDante ebbe una risonanza e una fama pressoch\u00e9 immediata in Italia. Gi\u00e0 a partire dalla seconda met\u00e0 del XIV secolo, il Boccaccio inizi\u00f2 una vera e propria diffusione del culto dantesco, culminata prima nella composizione del \"Trattatello in laude di Dante\" e poi nelle \"Esposizioni sopra la commedia\". L'eredit\u00e0 del Boccaccio fu raccolta, durante la fase del primo umanesimo, dal cancelliere della Repubblica Fiorentina Leonardo Bruni, che compose la \"Vita di Dante Alighieri\" (1436) e che contribu\u00ec al perdurare del mito dantesco nelle generazioni dei letterati (Agnolo Poliziano, Lorenzo de' Medici e Luigi Pulci) e degli artisti (Sandro Botticelli) fiorentini della seconda met\u00e0 del Quattrocento. La parabola dantesca cominci\u00f2 tuttavia a scemare a partire dal 1525, allorch\u00e9 il cardinale Pietro Bembo, nelle \"Prose della volgar lingua\", stabil\u00ec la superiorit\u00e0 del Petrarca in campo poetico e del Boccaccio per la prosa. Tale canone escluder\u00e0 il Dante della \"Commedia\" in quanto difficile imitatore, determinandone un declino (nonostante le appassionate difese di Michelangelo prima e di Giambattista Vico poi) che perdurer\u00e0 per tutto il Seicento e il Settecento, a causa anche della messa all'Indice del \"De Monarchia\". Solamente con l'et\u00e0 romantica e risorgimentale Dante riacquis\u00ec un ruolo di primo piano in quanto simbolo dell'italianit\u00e0 e della solitudine propria dell'eroe romantico. L'alto valore letterario della \"Commedia\", consacrato da De Sanctis nella sua \"Storia della letteratura italiana\" e riconfermato poi da Carducci, Pascoli e Benedetto Croce, trover\u00e0 nel XX secolo appassionati studiosi e cultori in Gianfranco Contini, Umberto Bosco, Natalino Sapegno, Giorgio Petrocchi, Maria Corti e, negli ultimi anni, in Marco Santagata.\nSempre nel Novecento e nel Duemila, vari pontefici hanno dedicato pensieri di stima per l'Alighieri: Benedetto XV, Paolo VI, Giovanni Paolo II l'hanno ricordato per il suo altissimo valore artistico morale; Benedetto XVI per la finezza teologica; papa Francesco per il valore soteriologico della \"Commedia\".\nNel mondo.\nTra il Quattrocento e il XXI secolo, Dante conobbe fasi alterne nei restanti Paesi del mondo, influenzati da fattori storici e culturali a seconda delle regioni geografiche di appartenenza:\nDante nella cultura di massa.\nNel corso del XX secolo, la figura di Dante \u00e8 stata oggetto di numerose iniziative affinch\u00e9 fosse diffuso presso il grande pubblico. In occasione del cinquantenario dell'Unit\u00e0 d'Italia, la Milano Films e la Helios Film realizzarono i due primi lungometraggi dedicati all\"Inferno\", lavori che suscitarono reazioni sia positive che negative (queste ultime dovute alla presenza di elementi erotici). \nNei decenni successivi, le celebrazioni nazionali dantesche, come il seicentenario della morte nel 1921 e il settecentenario della nascita nel 1965, sensibilizzarono il popolo italiano sull'eredit\u00e0 del Sommo Poeta, anche grazie allo sceneggiato televisivo \"Vita di Dante\", realizzato nel 1965 in occasione del settecentenario. Nel corso della seconda met\u00e0 del Novecento, l'opera di sensibilizzazione si avvalse inoltre dell'emissione di lire raffiguranti il volto di Dante (oltre che di fumetti della Disney ispirati all\"Inferno\").Grazie alla televisione, la diffusione dell'opera di Dante raggiunse un pubblico sempre pi\u00f9 ampio: Vittorio Gassman, Vittorio Sermonti e Roberto Benigni recitarono i versi della \"Commedia\" in manifestazioni pubbliche. Nel resto del mondo, invece, Dante ha ispirato la realizzazione di alcuni film (quali \"Seven\") e di alcuni manga (come le opere di G\u014d Nagai) e videogiochi (tra cui \"Dante's Inferno\").\nPersonaggi e luoghi dell\"Inferno\" sono stati scelti dall'Unione Astronomica Internazionale per dare i nomi a formazioni geologiche sulla superficie di Io, satellite di Giove. Inoltre nel 1998 il ritratto di Dante Alighieri dipinto da Raffaello Sanzio \u00e8 stato scelto come faccia nazionale della moneta da 2 euro italiana e nel 2015, in occasione del 750\u00ba anniversario della sua nascita, sono state coniate due monete da 2 euro commemorativi, un'italiana e l'altra sammarinese.\nNel 2020 la Repubblica Italiana ha stabilito il 25 marzo quale data per commemorare annualmente la figura di Dante; tale giornata nazionale \u00e8 stata denominata Danted\u00ec.\nBibliografia.\nLa bibliografia sulla vita e sull'opera di Dante \u00e8 sterminata; normalmente, il primo strumento di ricerca \u00e8 l\"Enciclopedia dantesca\", dell'Istituto dell'Enciclopedia italiana Treccani, Roma, 1970-1978, consultabile anche on line. Si possono utilizzare anche le risorse informatiche, in primo luogo la bibliografia consultabile sul sito della Societ\u00e0 Dantesca Italiana. Per la bibliografia cartacea si rimanda alla voce Bibliografia su Dante. In questo luogo, si segnala la bibliografia utilizzata per la redazione scientifica della voce:"}
{"id": "1476881", "revid": "1987129", "url": "https://it.wikipedia.org/wiki?curid=1476881", "title": "Castello di Statto", "text": "Il castello di Statto \u00e8 una fortezza che si trova nell'omonima frazione del comune italiano di Travo, in provincia di Piacenza.\nPosto sulla sponda sinistra della Trebbia in un punto rilevato rispetto al fiume, controllava, con il non lontano castello di Rivalta e con i castelli di Montechiaro e Rivergaro, posti sulla sponda opposta, l'accesso alla val Trebbia dalla pianura Padana.\nStoria.\nStatto deve il suo nome ad una stazione di posta romana, posta sulla \"strata\" che dal castrum di Piacenza si inoltrava nella val Trebbia e garantiva il collegamento con Genova e, quindi, con il mare.\nLa prima citazione della presenza del castello risale al 1296, anno in cui Casellasco dei Casellaschi lo cedette a Ottone Codognelli. Nel 1323 Giannino e Tommaso Codognelli, figli di Ottone, vendettero a loro volta l'edificio alla famiglia Anguissola. In questo periodo il castello fu attivamente coinvolto nelle lotte tra guelfi e ghibellini per il controllo della zona di Piacenza, venendo occupato nel 1373 da alcune milizie fedeli al papa nell'ambito della guerra che vedeva Galeazzo II Visconti contrapposto ad Amedeo VI di Savoia, quest'ultimo alleato con il papa.\nNel 1438 Statto venne infeudato, da parte del duca di Milano Filippo Maria Visconti, a Bartolomeo Anguissola. La famiglia mantenne il controllo sul castello fino al 1452 quando Francesco Sforza requis\u00ec il castello a seguito dell'appoggio dato da Onofrio Anguissola ad una rivolta contro la sua persona. Arrestato e imprigionato, Onofrio Anguissola venne poi condannato a morte per decapitazione nel castello di Binasco nel 1464. Il castello, cos\u00ec come altri terreni precedentemente di propriet\u00e0 dell'Anguissola, pass\u00f2, quindi, a Giovanni Francesco Attendolo, che ricopriva la carica di consigliere del duca. Alla sua morte il feudo ritorn\u00f2 agli Anguissola nella persona di Antonio Anguissola, tuttavia poco dopo il nuovo duca di Milano Galeazzo Maria Sforza concesse Statto al nobile di origine partenopea Antonio Caracciolo, che aveva sposato Bartolomea Anguissola, figlia di Onofrio.\nNel 1516, in contemporanea a diversi assalti dei ghibellini ai manieri di fede opposta, il conte Pier Bernardino Anguissola riusc\u00ec a prendere possesso del castello. La famiglia Caracciolo tuttavia riusc\u00ec a recuperare presto la sua propriet\u00e0, tanto che quando nel 1521 il castello venne occupato dal conte Pier Maria Scotti, in fuga da Piacenza dopo un fallito tentativo di occuparla, egli estromise dal castello il cognato e legittimo proprietario Gian Ludovico Caracciolo. In seguito a questo episodio il castello venne cinto d'assedio da parte di Gerolamo Trivulzio, vice governatore di Piacenza, tuttavia lo Scotti riusc\u00ec a scampare alla cattura fuggendo verso la val Nure.\nTornato stabilmente ai Caracciolo, nel 1523 la propriet\u00e0 venne divisa in due parti tra i figli di Gian Ludovico; nel 1557 Antonio Caracciolo di Mezzano lasci\u00f2 la sua parte di propriet\u00e0 al fratello Gian Francesco di Macerato, mentre nel 1626 Roberto di Spettine, ultimo membro del ramo, cedette la sua quota a Ludovico di Pradovera, il quale mor\u00ec poi nel 1656 senza discendenti. Met\u00e0 del castello e del feudo furono quindi requisite dalla Camera Ducale, tuttavia questa mossa gener\u00f2 una serie di contese che furono risolte solo nel 1682 con la restituzione della porzione del castello ai rami di Macerato e Mezzano della famiglia Caracciolo. Nel 1702 la propriet\u00e0 venne unificata sotto il conte Ottaviano di Macerato che aveva beneficiato della rinuncia al castello del conte Pietro di Mezzano, il quale riceveva in cambio il feudo di Pradovera. Il ramo dei Caracciolo di Macerato, tuttavia, si estinse nel 1782, e il castello ritorn\u00f2 tra i beni del ramo di Mezzano.\nNel 1896 si estinse anche il ramo di Mezzano della famiglia Caracciolo e il castello venne destinato a padre Giovanni Manzi, superiore del collegio Alberoni, per mezzo del quale pervenne alle figlie della carit\u00e0, che ne mantenne la propriet\u00e0 fino al 1926 quando il complesso fu acquistato dal conte Orazio Anguissola Scotti che avvi\u00f2 lavori di restauro e lo adib\u00ec a propria dimora per la stagione estiva.\nStruttura.\nL'aspetto del castello presenta i caratteri tipici dei fortilizi costruiti su impulso della famiglia Anguissola ed \u00e8 costituito in gran parte da da sassi e ciottoli provenienti dal greto del fiume Trebbia. La struttura, a pianta rettangolare, presenta corpi di fabbrica su tutti i lati eccetto quello meridionale, dove si trova unicamente una cortina muraria, sulla quale, a seguito di lavori compiuti tra il Seicento e i primi anni del Settecento, \u00e8 stata aggiunta una decorazione che le conferisce l'aspetto di un palazzo dotato di merlatura.\nSugli angoli si trovano quattro torri a pianta circolare: quella posta sul vertice sud-occidentale \u00e8 dotata di aperture arcuate, nel tipico stile delle altane rinascimentali, mentre quella di nord ovest presenta caditoie a scivolo, di forma piuttosto rara. Le torri, cos\u00ec come i lati, erano originariamente dotate di merli, poi successivamente murati, dal tipico stile ghibellino.\nSecondo il professor Carlo Perogalli il castello potrebbe essere considerato \"una tappa significativa del divenire dell'architettura castellana padana\".\nAll'interno sono presenti sale dotate di soffitti a cassettoni, affreschi raffiguranti paesaggi, un camino in pietra decorato dallo stemma dei Caracciolo e la cappella situata in una delle torri.\nAll'esterno delle mura era originariamente presente un oratorio, crollato nel corso del XX secolo e di cui rimangono visibili alcuni resti."}
{"id": "1476883", "revid": "110157", "url": "https://it.wikipedia.org/wiki?curid=1476883", "title": "Maruzza Musumeci", "text": "Maruzza Musumeci \u00e8 un romanzo di Andrea Camilleri pubblicato dall'editore Sellerio nel 2007.\nUna favola questo racconto di Camilleri, dove appaiono i nomi degli antichi eroi come Ulisse e il mito delle sirene, magiche protagoniste che parlano e cantano citando gli antichi versi greci di Omero.\nTrama.\nGnazio Manisco non voleva essere considerato come un pidocchio di cui Dio si scord\u00f2 al tempo dell'arca di No\u00e8 e che quindi si nascose con la sua femmina tra i capelli del biblico patriarca. Dio s'\u00e8 scordato anche dei braccianti come lui ed allora Gnazio se ne va in America in cerca di fortuna, anche se il viaggio per mare lo atterrisce. Tra lui e il mare, quelle montagne liquide che possono affogarti, non c'\u00e8 mai stata confidenza. Lui \u00e8 un uomo \"terragno\", ama la solida terra che si affretta a comprare con i dollari messi da parte quando torna a Vigata il 3 gennaio del 1895.\nGnazio fa rifiorire quella terra fertile ma abbandonata e da bravo muratore si costruisce la sua casetta senza neppure una finestra che abbia la vista sul mare da cui il suo terreno dista poche centinaia di metri. Anzi alcuni gli hanno detto che praticamente la sua terra galleggia sul mare, come un'isola, come l'Itaca di Ulisse.\nVenuto il tempo di metter su famiglia Gnazio si rivolge alla 'gn\u00e0 Pina, una sorta di maga guaritrice e sensale di matrimoni che gli trova una bellissima quanto misteriosa giovane che vive insieme alla sua vecchissima bisnonna Menica. Entrambe le donne, nota Gnazio, hanno una voce incantatrice e cantano antiche canzoni in una lingua sconosciuta.\nIl giorno dell'incontro, mentre le donne si abbandonano al canto, \u00e8 per\u00f2 segnato da un avvenimento funesto: un vicino, Aulisse, che lavorava temporaneamente come potatore nel campo di Gnazio, forse impazzito, si \u00e8 gettato e affogato in mare.\nLe sirene, perch\u00e9 questo sono in realt\u00e0, si sono vendicate dell'eroe omerico che le offese ai tempi degli antichi dei, ma ora sono uscite dal mare e vogliono vivere con gli uomini e procreare una nuova stirpe. \nGnazio, uomo di terra, sar\u00e0 quindi con i suoi figli il tramite tra il cielo e il mare. Il primogenito Cola che ama le stelle, diverr\u00e0 un grande astronomo mentre Resina - nome che \u00e8 l'anagramma di Sirena - la sua amatissima, inseparabile sorella vive amando il mare al quale rivolge le sue fascinose canzoni. Cola andr\u00e0 ad insegnare in una universit\u00e0 americana ma quando, scoppiata la seconda guerra mondiale, decide di tornare a Vigata la sua nave affonda ed egli finir\u00e0 in una grotta sottomarina situata in una campana d'aria dove lo raggiunger\u00e0 la sua sorella marina.\nLe sirene sono ormai in pace con gli uomini e non uccidono pi\u00f9 i marinai naufraghi come accade per il moderno naufrago della guerra, il soldato americano che ferito muore nell'isola-campo di Gnazio consolato dal canto delle sirene."}
{"id": "1476884", "revid": "1573940", "url": "https://it.wikipedia.org/wiki?curid=1476884", "title": "Eos cyanogenia", "text": "Il lori alinere (Eos cyanogenia ) \u00e8 un uccello della famiglia degli Psittaculidi, diffuso in Indonesia.\nDescrizione.\nDi taglia attorno ai 29\u00a0cm, si distingue dal lori strieblu per la mancanza della striatura blu sul dorso e perch\u00e9 le ali sono quasi completamente nere.\nDistribuzione e habitat.\nVive nelle foreste costiere di palme e mangrovie dove si muove in grupi anche di 50-60 individui rumorosi e litigiosi; \u00e8 erratico, il che rende difficile stimare la forza di ogni singola popolazione. \nNidifica nelle foreste primarie di pianura. \u00c8 diffuso nelle isole di Biak, Numfor, Manim, e Mios num, nella baia di Geelvink e a nord-ovest dell'Indonesia. Poco presente e pochissimo riprodotto in cattivit\u00e0."}
{"id": "1476885", "revid": "339392", "url": "https://it.wikipedia.org/wiki?curid=1476885", "title": "Programma per l'armamentario biologico sovietico", "text": ""}
{"id": "1476886", "revid": "1610933", "url": "https://it.wikipedia.org/wiki?curid=1476886", "title": "Lori dalle ali nere", "text": ""}
{"id": "1476890", "revid": "125221605", "url": "https://it.wikipedia.org/wiki?curid=1476890", "title": "Numero normale", "text": "Un numero \u00e8 detto normale in una data base \"b\" se nel suo sviluppo in tale base tutte le cifre appaiono con la stessa frequenza formula_1, tutte le coppie di cifre appaiono con frequenza formula_2 e in generale ogni \"n\"-upla appare con frequenza formula_3. \nConsideriamo un numero reale \"x\". Indichiamo con \"s\" una successione finita di cifre in una base che indichiamo con \"b\" (\"b\"&gt;1). Indichiamo con \"N(s;n)\" il numero di apparizioni di \"s\" nelle prime \"n\" cifre di \"x\". \"x\" \u00e8 normale nella base b se\nformula_4 per ogni successione \"s\" di lunghezza \"k\".\nPer la legge forte dei grandi numeri \"quasi tutti\" i numeri reali sono normali in ogni base: cio\u00e8 l'insieme dei numeri non normali in una data base ha misura di Lebesgue nulla. Tuttavia non ci si imbatte facilmente in numeri normali. Si vede subito che i numeri razionali non possono essere normali in tutte le basi e non si sa se numeri come formula_5, formula_6 o formula_7 lo siano. \nSi dimostra facilmente che l'insieme dei numeri non normali non \u00e8 numerabile. Basta infatti osservare che i numeri nella cui rappresentazione in base b (supposta maggiore di 2) manca una data cifra sono evidentemente non normali e costituiscono un insieme non numerabile (tali rappresentazioni coincidono infatti con quelle di tutti i numeri reali in base b-1).\nDue esempi di numeri normali in base 10 sono:\nNel primo dei due esempi precedenti (ma non nel secondo) la dimostrazione della normalit\u00e0 in base 10 \u00e8 molto semplice.\nIl concetto di numero normale fu introdotto da \u00c9mile Borel nel 1909. Il primo esempio di numero normale fu trovato da Wac\u0142aw Sierpi\u0144ski nel 1917."}
{"id": "1476896", "revid": "1573940", "url": "https://it.wikipedia.org/wiki?curid=1476896", "title": "Eos squamata", "text": "Il lori colloviola (Eos squamata ) \u00e8 un uccello della famiglia degli Psittaculidi.\nDescrizione.\nHa taglia attorno ai 27\u00a0cm, colorazione generale rossa con gola (collare che si chiude sulla nuca) e petto nero violacei attraversati da una banda rossa; ali sfumate in nero-blu e coda nera.\nBiologia.\nAbita le foreste primarie dove raccoglie il cibo, ma spesso si rifugia nelle foreste costiere di palme per passare la notte.\nDistribuzione e habitat.\nVive in alcune isole dell'arcipelago delle Molucche e nella Nuova Guinea occidentale. In natura non \u00e8 pi\u00f9 diffuso come un tempo, ma alcune popolazioni di una certa consistenza sono segnalate; in cattivit\u00e0 si \u00e8 ben adattato ed \u00e8 riprodotto con successo.\nTassonomia.\nSono classificate le seguenti sottospecie:"}
{"id": "1476901", "revid": "123092580", "url": "https://it.wikipedia.org/wiki?curid=1476901", "title": "Acido sialico", "text": "Il termine acido sialico (dal greco \u03c3\u03af\u03b1\u03bb\u03bf\u03bd, \"s\u00ecalon\", \u00absaliva\u00bb) indica una serie di derivati \"N\"- o \"O\"- sostituiti dell'acido neuramminico, un monosaccaride a 9 atomi di carbonio. Questo nome \u00e8 utilizzato anche per indicare il composto pi\u00f9 comune appartenente a questo gruppo, l'acido \"N\"-acetilneuramminico (NANA). Gli acidi sialici sono ampiamente presenti nei tessuti animali ma non nei batteri, specialmente nelle glicoproteine e nei gangliosidi. Il gruppo amminico pu\u00f2 essere legato sia a un gruppo acetilico che glicolilico. I gruppi ossidrilici risultano esterificati in vario modo: con gruppi acetilici, lattilici, metilici, solfato e fosfato.\nFunzione.\nUna delle principali funzioni dell'acido sialico \u00e8 quella di proteggere le proteine dall'attivit\u00e0 delle proteasi. Le glicoproteine ricche in acido sialico legano la selectina, classe di molecole che consentono l'adesione cellulare, negli esseri umani e in altri organismi. Le cellule tumorali che possono metastatizzare hanno spesso molte glicoproteine ricche in acido sialico. Ci\u00f2 aiuta le cellule tumorali a entrare nel torrente circolatorio in questo stadio.\nGli oligosaccaridi ricchi in acido sialico presenti nelle biomolecole glicoconiugate sulla superficie delle membrane contribuiscono a trattenere l'acqua sulla superficie delle cellule. Le regioni ricche in acido sialico concorrono alla creazione di una carica negativa sulla superficie cellulare. In questo modo l'acqua, molecola polare con due cariche parziali positive sugli atomi di idrogeno, viene attratta sulla superficie delle cellule e delle membrane. Questo contribuisce anche a mantenere la fluidit\u00e0 cellulare.\nL'acido sialico pu\u00f2 \"nascondere\" gli antigeni mannosio sulla superficie di cellule ospiti o i batteri dalla lectina legante il mannosio, prevenendo in tal modo l'attivazione del complemento. La presenza dell'acido N-acetilneuramminico nel muco associato alle membrane mucose \u00e8 implicata nella prevenzione delle infezioni; agisce anche da recettore per i virus influenzali consentendo il loro attacco alle cellule mucose. Zanamivir e Oseltamivir sono farmaci antivirali derivati dall'acido sialico utilizzati per curare l'influenza.\nNelle glicoproteine l'ac. sialico serve da marker per l'et\u00e0 di una proteina grazie alla sua carica negativa poich\u00e9 impedisce che le molecole vengano riconosciute da recettori epatici e quindi demolite. I residui di ac. sialico vengono strappati da enzimi presenti sugli endoteli vasali quando la molecola \u00e8 in circolo; per questo motivo se la molecola ha pi\u00f9 residui di ac. sialico e questi sono meno esposti, allora avr\u00e0 vita media pi\u00f9 lunga."}
{"id": "1476903", "revid": "1610933", "url": "https://it.wikipedia.org/wiki?curid=1476903", "title": "Lori dal collo violetto", "text": ""}
{"id": "1476913", "revid": "12290", "url": "https://it.wikipedia.org/wiki?curid=1476913", "title": "Ric Hochet", "text": ""}
{"id": "1476931", "revid": "315341", "url": "https://it.wikipedia.org/wiki?curid=1476931", "title": "Irretroattivit\u00e0", "text": ""}
{"id": "1476934", "revid": "1573940", "url": "https://it.wikipedia.org/wiki?curid=1476934", "title": "Eos reticulata", "text": "Il lori strieblu (Eos reticulata ) \u00e8 un uccello della famiglia degli Psittaculidi.\nDescrizione.\nDi taglia attorno ai 31\u00a0cm, ha una colorazione generale rossa con una banda blu-viola che scende dall'occhio al collo; ha striature blu quasi con effetti metallici sulla parte posteriore del collo e sul dorso; ali rosse con remiganti nere, coda quasi completamente nera.\nDistribuzione e habitat.\nPredilige le foreste costiere di palme e mangrovie ed \u00e8 localizzato in Indonesia, nell'arcipelago Tanimbar. \u00c8 stato introdotto sulle isole Kai e su Damar. Anche se non \u00e8 in pericolo di estinzione, \u00e8 in costante calo numerico a causa della deforestazione e anche in cattivit\u00e0 le coppie riproduttive non sono numerose."}
{"id": "1476936", "revid": "1610933", "url": "https://it.wikipedia.org/wiki?curid=1476936", "title": "Lori dalle strisce blu", "text": ""}
{"id": "1476944", "revid": "339392", "url": "https://it.wikipedia.org/wiki?curid=1476944", "title": "Senderos de Traici\u00f3n", "text": ""}
{"id": "1476945", "revid": "76963", "url": "https://it.wikipedia.org/wiki?curid=1476945", "title": "Jeremy Ratchford", "text": "Reso celebre soprattutto per l'interpretazione del detective Nick Vera nella serie televisiva \"Cold Case - Delitti irrisolti\"."}
{"id": "1476946", "revid": "125227545", "url": "https://it.wikipedia.org/wiki?curid=1476946", "title": "Nicolina Papetti", "text": "Biografia.\nEsord\u00ec sul grande schermo nel 1974, con una piccola parte nel film \"Romanzo popolare\" di Mario Monicelli. In seguito apparve in \"S.P.Q.R. 2000 e 1/2 anni fa\" (1994), di Carlo Vanzina ed in \"Perdiamoci di vista\" (1994), di Carlo Verdone. Sempre con Verdone lavor\u00f2 anche in \"Viaggi di nozze\" (1995).\nDivenne particolarmente nota come interprete della fortunata serie televisiva \"I ragazzi della 3\u00aa C\", nella quale interpretava la parte di Amalia Sacchi.\nDal 1996 ha abbandonato l'attivit\u00e0 cinematografica."}
{"id": "1476947", "revid": "93556", "url": "https://it.wikipedia.org/wiki?curid=1476947", "title": "Mare Nubium", "text": "Il mare Nubium, o mare delle Nubi, \u00e8 un mare lunare situato sull'emisfero del satellite sempre rivolto verso la Terra, appena a sud-est del celebre Oceanus Procellarum (l'\"oceano delle Tempeste\").\nIl bacino attuale risale probabilmente al Pre-Nettariano, mentre il materiale che domina le regioni circostanti risale all'Imbriano inferiore. Il materiale di cui si compone il mare risale all'Imbriano superiore.\nAd oriente del mare \u00e8 situato il cratere Bullialdus, risalente all'Eratosteniano e pertanto pi\u00f9 giovane del mare in cui \u00e8 situato. L'estremit\u00e0 inferiore del mare \u00e8 intersecata dal cratere Pitatus."}
{"id": "1476957", "revid": "287204", "url": "https://it.wikipedia.org/wiki?curid=1476957", "title": "Meremae", "text": ""}
{"id": "1476963", "revid": "287204", "url": "https://it.wikipedia.org/wiki?curid=1476963", "title": "Moniste", "text": ""}
{"id": "1476964", "revid": "446353", "url": "https://it.wikipedia.org/wiki?curid=1476964", "title": "Luigi di Savoia Duca degli Abruzzi (incrociatore)", "text": "L'incrociatore leggero Luigi di Savoia Duca degli Abruzzi fu un'unit\u00e0 della Regia Marina e della Marina Militare italiana che faceva parte del tipo Duca degli Abruzzi, l'ultima evoluzione della classe Condottieri. L'unit\u00e0 era intitolata all'esploratore Luigi Amedeo di Savoia-Aosta, duca degli Abruzzi morto nel 1933 e nello stesso anno cominci\u00f2 la sua costruzione nei Cantieri OTO di La Spezia. Varato il 21 aprile 1936, venne completato nel 1937. Il primo comandante della nave fu il capitano di vascello Salvatore Toscano e l'ufficiale in seconda il capitano di fregata Paolo Aloisi (designato sin dal 15 settembre 1936).\nCaratteristiche.\nLe unit\u00e0 navali di classe \"Abruzzi\" presentavano un perfetto equilibrio fra protezione, velocit\u00e0, tenuta di mare e armamento. Particolare cura era stata posta nello studio della corazzatura. La protezione verticale era costituita da tre paratie, di cui la prima di 30 mm di acciaio al nichelcromo, la seconda di di acciaio cementato che poggiava su un cuscino di legno con funzione ammortizzante ed una terza paratia di 12\u00a0mm con funzione di paraschegge. La protezione orizzontale era costituita da una paratia dallo spessore di 40\u00a0mm nel ponte di batteria e di spessore variabile tra i 20 e 90 millimetri nel ponte di coperta, mentre corazze curve dello spessore di 100\u00a0mm proteggevano i pozzi delle torri principali. La sovrastruttura presentava i due fumaioli ravvicinati e due catapulte, una per lato, che permettevano di imbarcare fino a quattro idrovolanti da ricognizione marittima IMAM Ro.43 biplani biposto a galleggiante centrale capaci di raggiungere i 300 km/h e con circa 1000 km di autonomia, che avevano le ali ripiegabili all'indietro in modo da permetterne il ricovero sulle navi.\nLa propulsione era a vapore con 2 turbine a vapore tipo Belluzzo/Parsons alimentate dal vapore di 8 caldaie a tubi d'acqua del tipo Yarrow/Regia Marina, alimentate a nafta e forniva una potenza massima di 100.000 CV consentendo alla nave di raggiungere la velocit\u00e0 massima di 35 nodi, con un'autonomia che ad una velocit\u00e0 media 13 nodi era di 4.125 miglia, mentre alla velocit\u00e0 di 31 nodi era di 1900 miglia.\nL'armamento principale era costituito da cannoni da 152/55 Ansaldo Mod. 1934 a culla singola e a caricamento semi-automatico installati in quattro torri, di cui una trinata ed una binata nella sovrastruttura di prua ed una torretta trinata ed una binata a poppavia del secondo fumaiolo, per un totale di dieci cannoni.\nL'armamento antiaereo principale era costituito da 8 cannoni da 100/47 mm della OTO in quattro complessi scudati, utili anche in compiti antinave, ma che con l'aumento della velocit\u00e0 dei velivoli e con le nuove forme di attacco in picchiata si mostrarono insufficienti alla difesa aerea e rivelavano una certa utilit\u00e0 solo nel tiro di sbarramento. Dopo la guerra, altri due pezzi da 100\u00a0mm vennero aggiunti nel 1947.\nL'armamento antiaereo secondario era costituito da 12 mitragliere Breda Mod. 31 da 13,2mm e 8 mitragliere pesanti Breda 37/54 mm montate in 4 impianti binati che si rivelarono particolarmente utili contro gli aerosiluranti e in generale contro i bersagli a bassa quota.\nDurante la guerra le mitragliere da 13,2\u00a0mm furono sostituite con mitragliere Breda 20/65 Mod. 1935, che si rivelarono ottime armi, di facile uso e manutenzione, che disponevano di una notevole variet\u00e0 di munizioni (traccianti, traccianti-esplodenti, ultrasensibili, dirompenti) e che furono praticamente usate su tutte le navi della Regia Marina.\nL'armamento silurante era di 6 tubi lanciasiluri in 2 complessi tripli, che nel 1945 vennero rimossi e che trovavano posto in coperta circa a met\u00e0 distanza fra i due fumaioli. Completavano l'armamento antisommergibile 2 lanciabombe di profondit\u00e0.\nAttivit\u00e0 bellica.\nNell'aprile 1939 l'unit\u00e0 partecip\u00f2 alla sua prima operazione bellica, l'occupazione dell'Albania. Nell'occasione la Regia Marina schier\u00f2 davanti alle coste albanesi una squadra navale al comando dell'ammiraglio Arturo Riccardi, composta, oltre che dal \"Duca degli Abruzzi\", dagli incrociatori leggeri \"Garibaldi\" e \"Bande Nere\", dalle due Cavour, dai quattro incrociatori pesanti Zara, 13 cacciatorpediniere, 14 torpediniere e varie motonavi su cui erano imbarcati in totale circa 11.300 uomini, 130 carri armati e materiali di vario genere. Nonostante l'imponente spiegamento di forze, l'azione delle navi italiane, nei confronti dei timidi tentativi di reazione da parte albanese, si limit\u00f2 soltanto ad alcune salve sparate a Durazzo e a Santi Quaranta. Le forze italiane incontrarono scarsissima resistenza e in breve tempo tutto il territorio albanese fu sotto il controllo italiano, con re Zog costretto all'esilio.\nIl \"Duca degli Abruzzi\" trov\u00f2 ampio impiego durante la seconda guerra mondiale, inquadrato nella VIII Divisione Incrociatori nell'ambito della I\u00aa Squadra da battaglia di base a Taranto come nave insegna dell'ammiraglio Legnani. Nelle prime fasi del conflitto, il 9 luglio 1940 partecip\u00f2 alla battaglia di Punta Stilo quindi tra il 29 agosto e il 5 settembre successivi prese parte ad un'azione di contrasto all'Operazione inglese Hats, con gran parte delle unit\u00e0 della I\u00aa Squadra insieme ad altre unit\u00e0 partite da Messina e da Brindisi. L'azione vedeva per la prima volta l'impiego delle due nuovissime navi da battaglia della classe Littorio: \"Vittorio Veneto\" e \"Littorio\". La Squadra Navale italiana poteva contare nell'occasione 4 navi da battaglia, 10 incrociatori e 31 cacciatorpediniere, ma il nemico non venne rintracciato anche a causa di una violenta burrasca che costrinse al rientro le navi italiane non potendo i cacciatorpediniere reggere il mare.\nNel marzo 1941 prese parte alla battaglia di Capo Matapan, conclusasi per le forze italiane in maniera disastrosa, con la perdita di tre incrociatori pesanti della classe Zara e due cacciatorpediniere della classe Poeti.\nIl \"Duca degli Abruzzi\" partecip\u00f2 alla missione insieme al gemello \"Garibaldi\" scortato da due cacciatorpediniere della classe Navigatori della XVI Squadriglia, il \"da Recco\" e il \"Pessagno\". Inizialmente destinati all' incursione a nord di Creta assieme alla I Divisione Incrociatori, vennero poi riassegnati all' azione principale nelle acque di Gaudo, dove arrivarono troppo tardi per partecipare allo scontro. Dopo il siluramento della Veneto furono distaccati a nord del gruppo principale per intercettare un possibile attacco di unit\u00e0 siluranti da quella direzione e svolsero questo compito fino alla luce del giorno, quando le navi italiane ripresero la formazione compatta che offre una miglior protezione contro gli attacchi aerei .\nAlla fine di settembre dello stesso anno il \"Duca degli Abruzzi\" prese parte ad un'azione di contrasto all'Operation Halberd con la quale gli inglesi cercavano di fare giungere a Malta un convoglio di nove mercantili scortati da una portaerei, tre corazzate della Forza H provenienti da Gibilterra, cinque incrociatori e diciotto cacciatorpediniere. La Squadra italiana non riusc\u00ec comunque a stabilire il contatto e sebbene una delle corazzate fosse stata colpita da un siluro lanciato da un aerosilurante italiano a sud delle Sardegna, costringendo la Forza H a rientrare a Gibilterra ed uno dei mercantili venne autoaffondato dopo essere stato colpito da un siluro, il convoglio giunse a destinazione.\nIl successivo 21 novembre durante una missione di scorta di un convoglio diretto verso la Libia, il \"Duca degli Abruzzi\" venne raggiunto da un siluro subendo danni non gravi in seguito ad un attacco notturno di un aerosilurante inglese, con il convoglio scortato che venne fatto rientrare a Taranto.\nSuccessivamente dopo la conquista da parte dei tedeschi della Grecia e di Creta venne dislocato con il gemello \"Garibaldi\" e con il \"Duca d'Aosta\" a Navarino in Grecia per la protezione del traffico mercantile nel Mediterraneo Orientale da eventuali attacchi da parte di unit\u00e0 di superficie britanniche che potevano usufruire del porto di Haifa. Ritornato in Italia alla fine del 1942 fu sottoposto a Genova a lavori di grande manutenzione, durante i quali venne imbarcato anche un radar DE.TE. (Decimeter-telegraphenger\u00e4t) Fu.Mo. 21/39 (Funkmesser-modell21) di fabbricazione tedesca e al rientro in servizio venne aggregato alla Forza navi da battaglia.\nAll'armistizio dell'8 settembre la nave si trovava a Genova, da dove part\u00ec insieme a \"Garibaldi\" e \"Duca d'Aosta\" e alla torpediniera \"Libra\" per ricongiungersi al gruppo navale proveniente da La Spezia guidato dall'Ammiraglio Bergamini, per poi consegnarsi agli alleati a Malta assieme alle altre unit\u00e0 navali italiane provenienti da Taranto. Il gruppo, dopo essersi riunito con le unit\u00e0 provenienti da La Spezia, per ottenere una omogeneit\u00e0 nelle caratteristiche degli incrociatori, il \"Duca d'Aosta\" pass\u00f2 dalla VIII alla VII Divisione, formata da \"Attilio Regolo\", \"Montecuccoli\" ed \"Eugenio di Savoia\", nave insegna dell'ammiraglio Oliva, sostituendo l\u2019\"Attilio Regolo\" che entr\u00f2 a far parte della VIII Divisione. Durante il trasferimento la nave da battaglia , nave ammiraglia dell'ammiraglio Carlo Bergamini, affond\u00f2 tragicamente nel pomeriggio del 9 settembre al largo dell'Asinara centrata da una bomba Fritz X sganciata da un Dornier Do 217 della tedesca Luftwaffe. A prendere il comando della flotta diretta a Malta, dopo l'affondamento della \"Roma\", fu l'ammiraglio Oliva, che ademp\u00ec ad una delle clausole armistiziali, quello di innalzare il pennello nero del lutto sui pennoni ed i dischi neri disegnati sulle tolde, mentre l'ammiraglio Bergamini, che avvertito telefonicamente da de Courten dell'armistizio ormai imminente, e delle relative clausole che riguardavano la flotta, era andato su tutte le furie per poi formalmente accettare con riluttanza gli ordini, aveva lasciato gli ormeggi innalzando per\u00f2 il gran pavese e non adempiendo cos\u00ec a tale clausola.\nDurante la cobelligeranza il \"Duca degli Abruzzi\" venne schierato in Atlantico partecipando ad azioni di pattugliamento.\nDopoguerra.\nInsieme al gemello \"Garibaldi\", al \"Cadorna\" e al \"Montecuccoli\", altri incrociatori della classe Condottieri, costitu\u00ec la dotazione degli incrociatori concessi alla Marina Militare dal trattato di pace.\nIl \"Duca degli Abruzzi\" venne chiamato l'incrociatore degli esili, in quanto trasport\u00f2 verso il loro esilio i reali d'Italia; a bordo di questa unit\u00e0 infatti prima part\u00ec verso l'esilio di Alessandria d'Egitto con il titolo di \"Conte di Pollenzo\" il re Vittorio Emanuele III dopo aver firmato a Napoli l'atto formale di abdicazione a favore del figlio Umberto II e successivamente la Regina Maria Jos\u00e8 verso il Portogallo.\nNel dopoguerra in cima all'albero di maestra venne installato un radar L.W.S. type 293, la cui antenna era caratterizzata da un telaio a dipoli incrociati.\nTra il 1951 e il 1953, il \"Duca degli Abruzzi\" venne sottoposto a radicali lavori di ammodernamento. Nel corso di questi lavori venne ricostruito il blocco della sovrastruttura proriera che confer\u00ec un nuovo aspetto al complesso plancia/torrione e venne installato un albero a tripode per il radar di scoperta aeronavale parabolico inglese del tipo SK 42, poi sostituito dal pi\u00f9 moderno radar di scoperta AN/SPS-6. Per un certo periodo sull'albero di maestra venne imbarcato un radar quotametro per stabilire la quota degli aerei individuati. Lo stesso radar quotametro venne installato anche sul \"San Giorgio\".\nVenne anche modificato l'armamento secondario con ventiquattro cannoni da 40/56\u00a0mm in quattro impianti quadruli e quattro impianti binati che insieme ai due impianti binati da 100/47\u00a0mm costituirono il nuovo armamento antiaereo.\nVennero anche sbarcate due caldaie con conseguente riduzione della velocit\u00e0 massima a 28 nodi.\nIl 26 ottobre 1954 la nave presenzi\u00f2 al ritorno di Trieste all'Italia, insieme ai cacciatorpediniere \"Granatiere\", \"Artigliere\" e al \"Grecale\", che fu la prima unit\u00e0 della Marina Militare ad entrare nel porto di Trieste, con la folla festante che sal\u00ec a bordo delle unit\u00e0 navali per manifestare la grande gioia agli equipaggi per il ritorno all'Italia.\nIn occasione della parata del 4 novembre, svolta alla presenza del presidente Einaudi, con le navi presenti nel porto con innalzato il gran pavese, ad affiancare il \"Duca degli Abruzzi\", che era rimasto a Trieste, giunsero il \"Montecuccoli\", le torpediniere \"Libra\" e \"Cassiopea\", l'\"Artigliere\", ritornato nella citt\u00e0 dopo avere gi\u00e0 presenziato al ritorno all'Italia il 26 ottobre, e il \"Vespucci\", con a bordo gli allievi dell'Accademia navale di Livorno.\nA partire dalla seconda met\u00e0 degli anni cinquanta il \"Duca degli Abruzzi\" \u00e8 stato a lungo l'unico incrociatore a tempo pieno della Marina Militare. Il \"Cadorna\" era infatti andato in disarmo nel 1951, il \"Montecuccoli\" veniva impiegato soprattutto come nave scuola e il \"Garibaldi\" venne messo in riserva nel 1953 per essere successivamente avviato, nel 1957, ai lavori di trasformazione.\nNel 1956, con la messa in disarmo dell'\"Andrea Doria\", il \"Duca degli Abruzzi\" assunse il ruolo di sede del comando in capo della squadra navale.\nNel 1961, l'unit\u00e0 \u00e8 stata messa in disarmo, cedendo il ruolo di ammiraglia della flotta al gemello \"Garibaldi\" rientrato in squadra dopo avere ultimato i lavori di trasformazione.\nLa bandiera dell'unit\u00e0 \u00e8 conservata a Roma, presso il Sacrario delle Bandiere del Vittoriano."}
{"id": "1476970", "revid": "117761830", "url": "https://it.wikipedia.org/wiki?curid=1476970", "title": "Royale-les-Eaux", "text": "Royale-les-Eaux, o pi\u00f9 semplicemente Royale, \u00e8 una immaginaria cittadina della costa francese ideata dallo scrittore britannico Ian Fleming come ambientazione per alcuni dei suoi romanzi aventi per protagonista James Bond. Conta pi\u00f9 di 78.000 abitanti ma tutto il distretto supera i 128.900 abitanti.\nAspetti geografici.\nFleming colloca Royale nella costa settentrionale francese, in Normandia. Royale \u00e8 un piccolo centro, simile a Deauville e Le Touquet, che deve la sua fama ai suoi celeberrimi stabilimenti balneari che nella stagione estiva, richiamano numerosi turisti da tutta la Francia. \u00c8 caratterizzata da un clima mite durante tutto l'anno.\nRomanzi.\nJames Bond raggiunge due volte Royale nei romanzi di Fleming. La prima durante le vicende di \"Casino Royale\" e successivamente all'inizio di \"Al servizio segreto di sua maest\u00e0\". Entrambe le volte le visite a Royale segneranno i due pi\u00f9 importanti capitoli della sua vita amorosa.\nCasino Royale.\nBond giunge a Royale durante l'estate 1953, con il compito di battere al baccarat il banchiere del Partito Comunista Francese, noto come \"Le Chiffre\", colpevole di aver investito i soldi dei contribuenti in attivit\u00e0 illecite che non gli hanno fornito alcun profitto. Localit\u00e0 principali sono il Casino e il non distante hotel Splendide, dove alloggia Bond. Una villa poco distante dalla cittadina sar\u00e0 teatro della feroce tortura ai danni di Bond; un alberghetto sulla costa sar\u00e0 invece il luogo del suicidio di Vesper Lynd.\nAl Servizio Segreto di Sua Maest\u00e0.\nBond, stanco di dare la caccia al fantasma di Ernst Stavro Blofeld e della SPECTRE, medita di lasciare il MI6 sulle strade vicine a Royale a bordo della sua Bentley quando una giovane alla guida di una Lancia Flaminia Zagato Spider lo supera e ingaggia con lui una gara di velocit\u00e0. Quella donna \u00e8 Teresa Draco, colei che diventer\u00e0 la signora Bond. Royale fornisce la location per il primo incontro dei due, al celeberrimo casin\u00f2, e per il tentato suicidio di Tracy, sulla spiaggia non distante dalla \"promenade\".\nCinema.\nNei due film che dovrebbero coinvolgere Royale-les-Eaux essa \u00e8 sempre sostituita da altre citt\u00e0. In \"Agente 007 - Al servizio segreto di Sua Maest\u00e0\" del 1969, la Francia diventa Portogallo e cos\u00ec Royale diventa Estoril, nel casin\u00f2 dell'Hotel Palacio, e Vinhas, con una piccola \"plaza de toros\", quando James Bond dichiara il suo amore per Tracy, mentre la casa di Draco non \u00e8 pi\u00f9 a Marsiglia bens\u00ec in una citt\u00e0 della Corsica. In \"Casino Royale\" del 2006, Royale e il suo casin\u00f2 diventano montenegrini, mentre il suicidio di Vesper Lynd avviene a Venezia."}
{"id": "1476973", "revid": "287204", "url": "https://it.wikipedia.org/wiki?curid=1476973", "title": "Somerpalu", "text": ""}
{"id": "1476975", "revid": "41851", "url": "https://it.wikipedia.org/wiki?curid=1476975", "title": "Istituto agrario Giuseppe Pavoncelli", "text": "L'istituto agrario \"Giuseppe Pavoncelli\" di Cerignola \u00e8 presente da oltre cento anni e testimonia, come anche l'ospedale \"Tommaso Russo\" ed il \"Teatro Saverio Mercadante\", lo sviluppo che nel '900 interess\u00f2 la citt\u00e0, oltre che, naturalmente, la forte vocazione agricola del territorio.\nL'edificio \u00e8 ubicato nella periferia est dell'abitato ed \u00e8 stato realizzato nel 1868 successivamente ad un lascito di Anna Maria Raffaella Manfredi, vedova Pignatari. Il testamento nominava il Comune erede unico con l'obbligo di edificare su quel terreno due asili, uno per bambini e l'altro anziani e inabili al lavoro.\nL'amministrazione comunale in realt\u00e0 ritenne di realizzare una scuola che formasse tecnici specializzati nel campo agricolo. I lavori di costruzione dell'edificio, su progetto dell'architetto Giuseppe Pisanti, iniziarono il 6 novembre 1885 e si conclusero quattro anni dopo.\nLa scuola divenne operativa dal 1890, anno in cui iniziarono i corsi della \"Regia Scuola Pratica di Agricoltura\". In realt\u00e0 il suo nome mut\u00f2 nel corso dei decenni e raggiunse la sua attuale nomenclatura solo nel 1941, anno in cui divenne \"Istituto Tecnico Agrario\". Il periodo 1959-1964 ha fatto riscontrare, pi\u00f9 degli altri, l'introduzione di innovazioni e cambiamenti: ad esempio la sopraelevazione del complesso, piuttosto che la costruzione di serre e vari laboratori (di zootecnica, chimica, meccanica e topografia).\nAttualmente nello stesso stabile \u00e8 ubicata la sede distaccata dell'Universit\u00e0 degli Studi di Foggia che ospita il corso di laurea in Scienze delle produzioni e del marketing agroalimentare."}
{"id": "1476976", "revid": "767487", "url": "https://it.wikipedia.org/wiki?curid=1476976", "title": "Draft NBA 2006", "text": "Il Draft NBA 2006 si \u00e8 svolto il 28 giugno 2006 al Madison Square Garden di New York. Il primo giocatore ad essere stato scelto \u00e8 Andrea Bargnani. Fino a quel momento, nessun europeo era mai stato selezionato come prima scelta assoluta in NBA."}
{"id": "1476978", "revid": "1573940", "url": "https://it.wikipedia.org/wiki?curid=1476978", "title": "The Singles Collection (Status Quo)", "text": "The Singles Collection \u00e8 una raccolta del gruppo musicale britannico Status Quo, pubblicata nel 1998 dalla Castle Communications.\nIl disco.\nInteramente rimasterizzato, si tratta di un doppio CD che racchiude incisioni realizzate dalla band nei primi anni di carriera, nel periodo compreso tra il 1966 e il 1971, nella vigenza del contratto con l'etichetta Pye Records.\nIl primo disco comprende al completo tutta la discografia a 45 giri distribuita nel corso del quinquennio, con i relativi lati B. Gran parte del secondo CD comprende invece materiale del tutto inedito, sia con brani originali, sia con modelli diversi o alternativi di pezzi gi\u00e0 pubblicati in versione ufficiale.\nNella confezione \u00e8 contenuto anche un libretto illustrativo con le recensioni a tutti i brani ed un commento dei due membri storici del gruppo Francis Rossi e Rick Parfitt."}
{"id": "1476979", "revid": "287204", "url": "https://it.wikipedia.org/wiki?curid=1476979", "title": "Kand\u00e8", "text": ""}
{"id": "1476980", "revid": "1805885", "url": "https://it.wikipedia.org/wiki?curid=1476980", "title": "Sante Graciotti", "text": "Biografia.\nGi\u00e0 padre francescano dell'Ordine dei Frati minori, studi\u00f2 Filologia italiana all'Universit\u00e0 Cattolica del Sacro Cuore di Milano, poi prosegu\u00ec alla Sapienza di Roma come studente di Slavistica, sotto la guida di Giovanni Maver. Nel 1976 divenne direttore dell'Istituto di filologia slava a Roma. Dal 1979 era membro del Comitato internazionale degli slavisti. Fu uno dei fondatori dell'Associazione italiana degli slavisti.\nDivenne professore emerito di Filologia slava all'Universit\u00e0 La Sapienza di Roma, dopo aver anche insegnato a Milano (Universit\u00e0 Cattolica del Sacro Cuore). Ricevette la laurea honoris causa dell'Universit\u00e0 Jagellonica (1986), di Breslavia (1989) e di Varsavia (1998). Dal 1991 era membro esterno dell'Accademia polacca delle scienze a Varsavia."}
{"id": "1476981", "revid": "125884803", "url": "https://it.wikipedia.org/wiki?curid=1476981", "title": "Paul Dano", "text": "Biografia.\nNato nel Connecticut, ha esordito nel 2000 partecipando a una serie di film indipendenti, nel 2002 ottiene un ruolo ne \"Il club degli imperatori\", in seguito ottiene ruoli di supporto nella commedia \"La ragazza della porta accanto\" e nel thriller \"Identit\u00e0 violate\". Dopo aver partecipato a \"Fast Food Nation\" di Richard Linklater, ottiene la popolarit\u00e0 grazie al ruolo dell'adolescente Dwayne che ha fatto il voto del silenzio nel pluripremiato \"Little Miss Sunshine\". Nel 2007 lavora ne \"Il petroliere\" di Paul Thomas Anderson, dove recita al fianco di Daniel Day-Lewis, con il quale aveva gi\u00e0 lavorato in \"La storia di Jack &amp; Rose\" del 2005.\nNel 2009 recita in \"Motel Woodstock\" di Ang Lee e presta la sua voce per il film \"Nel paese delle creature selvagge\" di Spike Jonze. Nel 2013 ottiene il ruolo di Alex Jones nel film \"Prisoners\", dove interpreta il personaggio del presunto rapitore delle due bambine; nello stesso anno recita in \"12 anni schiavo\" di Steve McQueen. Nel 2015 recita in \"Youth - La giovinezza\" di Paolo Sorrentino nel ruolo di Jimmy Tree, un attore hollywoodiano deluso e in cerca di riscatto. L'ottobre 2019 viene ufficializzato da Warner Bros che vestir\u00e0 i panni del villain Enigmista nel film \"The Batman\", diretto da Matt Reeves, in uscita il 3 marzo 2022.\nVita privata.\nDal 2007 \u00e8 fidanzato con l'attrice e sceneggiatrice statunitense Zoe Kazan e nell'agosto 2018 nasce la loro prima figlia, Alma.\nRiconoscimenti.\nGolden Globe\nPremio Emmy\nBAFTA\nCritics' Choice Awards\nEmpire Awards\nScreen Actors Guild Award\nSatellite Award\nDoppiatori italiani.\nNelle versioni in italiano dei suoi film, Paul Dano \u00e8 stato doppiato da: \nDa doppiatore \u00e8 sostituito da:"}
{"id": "1476983", "revid": "125977809", "url": "https://it.wikipedia.org/wiki?curid=1476983", "title": "Gianluca Festa", "text": "Caratteristiche tecniche.\nGiocatore.\nDifensore centrale forte fisicamente, abile nella marcatura, \u00e8 andato a segno in tutte le stagioni, a partire dal 1993-1994. Calciatore precoce fu il primo in Italia della classe 1969 a giocare nel campionato Primavera. Debutt\u00f2 in serie B con la maglia del Cagliari a soli 17 anni in Modena-Cagliari 1-0 del campionato 1986-87 con allenatore Gustavo Giagnoni. Per diverse stagioni \u00e8 stato uno dei difensori pi\u00f9 forti in Italia nella marcatura a uomo, anche grazie all'esperienza con il tecnico Carlo Mazzone che seppe valoririzzarne le doti prima a Cagliari e quindi alla Roma. La sua carriera non ebbe sbocchi in nazionale perch\u00e9 in quel periodo il C.T. Arrigo Sacchi utilizzava il modulo a zona.\nCarriera.\nGiocatore.\nProdotto del vivaio del Cagliari, ha cominciato a calcare i campi professionistici proprio con la squadra del capoluogo (intervallati dalla stagione 1987-1988, giocata con la formula del prestito, in serie D con la Fersulcis), con cui ha ottenuto la doppia promozione dalla C alla A e conquistato la qualificazione alla Coppa UEFA, prima di approdare all' per 9 miliardi di lire. Passato in prestito alla Roma nell'ottobre 1993, ritorna in nerazzurro la stagione successiva e vi rimane per altri due anni e mezzo, prima di passare al Middlesbrough, sotto la guida di Bryan Robson e al fianco di Gascoigne e Ravanelli.\nCon il \"Boro\" perde una finale di Coppa d'Inghilterra e ottiene anche una retrocessione, ma diventa l'idolo della tifoseria che gli tributa sistematicamente il jingle della Famiglia Adams giocando tra l'assonanza del suo cognome e il personaggio Fester. Dopo un anno al Portsmouth, nel 2003 ritorna in Sardegna rinunciando a un ingaggio milionario per altri due anni. Per tornare al Cagliari insieme a Gianfranco Zola, con cui guida il Cagliari alla promozione in Serie A, classificandosi primo a pari merito con il Palermo nel campionato cadetto pi\u00f9 lungo della storia, composto da 24 squadre.\nL'anno successivo passa alla e vi rimane fino al 2007, contribuendo al doppio salto dall'Eccellenza alla Serie C2. L'ultima stagione, 2007-2008, da giocatore professionista l'ha disputata con il Tavolara in Serie D. \nIn carriera ha totalizzato complessivamente 177 presenze e 4 reti in Serie A e 65 presenze e 2 reti in Serie B, oltre a 112 presenze e 9 reti in Premier League e 65 presenze e 3 reti nella Football League Championship.\nAllenatore.\nIl 13 aprile 2010 viene chiamato a fare il vice allenatore di Giorgio Melis al Cagliari in seguito all'esonero di Massimiliano Allegri. La stagione successiva assume la carica di dirigente dell'area tecnica della societ\u00e0 sarda e la carica di allenatore della Primavera della squadra sarda, con la quale organizza il ritiro pre-campionato a Ovodda, campeggiando per 20 giorni con la squadra nelle campagne del posto.\nIl 14 giugno 2012 viene ingaggiato alla guida del , militante in Prima Divisione. Viene esonerato con la squadra in lotta per la zona play off. Al termine della stagione il Lumezzane si salv\u00f2 non senza difficolt\u00e0. Il 5 luglio 2012 acquisisce a Coverciano il titolo di allenatore di Prima Categoria UEFA Pro e quindi il diritto di ricoprire il ruolo di tecnico in una squadra della massima serie. Esordisce nella vittoria per 3-0 contro la Sarnese, partita valevole per il passaggio al secondo turno della Coppa Italia. La settimana successiva viene eliminato dalla competizione dal Novara per 4-3. Io 19 marzo 2013 viene sollevato dall'incarico, con la squadra all\u2019ottavo posto in campionato. Con i lombardi totalizza 9 vittorie, 11 pareggi e 8 sconfitte.\nIl 21 aprile 2015 diventa allenatore del Cagliari sfiorando una salvezza in cui nessuno pi\u00f9 sperava. Ebbe come collaboratore David Suazo. Dopo cinque giorni esordisce nella vittoria per 3-1 contro la Fiorentina. Non riesce a ottenere la salvezza in campionato e il 1\u00ba giugno rescinde il contratto. Totalizza 4 vittorie, 1 pareggio e 2 sconfitte, uno score di tutto rispetto se si pensa che al suo arrivo la squadra aveva ottenuto solo 1 punto in 11 partite e con lui 13 punti in 7 partite.\nIl 1\u00ba novembre diventa il nuovo allenatore del Como, in Serie B, sostituendo l'esonerato Carlo Sabatini. Ma nonostante una media punti superiore al predecessore e il lancio di Nicol\u00f2 Barella che ottiene in prestito dal Cagliari dove l'aveva guidato prima nella Primavera e poi al debutto in serie A, viene sollevato dall'incarico e sostituito da Cuoghi che non eviter\u00e0 la retrocessione in terza serie..\nIl 24 settembre 2018 viene ufficializzato il suo approdo nella squadra greca del , in sostituzione del tecnico esonerato Sotiris Antoniou. Arrivato in una situazione difficile, conquista la stima di giocatori e pubblico riuscendo a ottenere una salvezza miracolosa. Termina la stagione ma non resta nonostante un contratto biennale per divergenze di vedute con la propriet\u00e0 sul potenziamento della squadra.\nDopo un anno e mezzo, il 22 gennaio 2021 viene richiamato dal club ellenico per sostituire l'esonerato Giannis Tatsis. In questo caso, nonostante alcune vittorie ottenute nei play out non riesce a ripetere il miracolo della salvezza. Allenatore con una perfetta padronanza della lingua inglese e con l'ambizione di ampliare il proprio baglio di esperienze, ha espresso il desiderio di cimentarsi nei campionati di tutti i continenti.\nIl 24 settembre viene ufficializzato quale nuovo allenatore del club ateniese dell'.. Il 4 gennaio 2022, con il team all'ultimo posto (anche se con due giornate da recuperare) viene esonerato e sostituito con Marco Grote,Il 4 febbraio viene richiamato sulla panchina dell'Apollon Smyrnis a causa degli scarsi risultati della gestione Grote.Il 27 febbraio viene di nuovo esonerato dopo la sconfitta per 4-0 per mano dello Ionikos,nonostante la vittoria della settimana precedente sul campo del Lam\u00eca\nFuori dal campo.\nNel 1999 ha fondato assieme all'amico d'infanzia Andrea Picciau e al compagno di squadra ai tempi del Middlesbrough Christian Karembeu l'azienda di abbigliamento sportivo A-Line.\nStatistiche.\nStatistiche da allenatore.\n\"Statistiche aggiornate al 27 febbraio 2022.\"\nPalmar\u00e8s.\nGiocatore.\nInter: 1993-1994\n2 championship con Middlesborough e Portsmouth"}
{"id": "1476984", "revid": "144796", "url": "https://it.wikipedia.org/wiki?curid=1476984", "title": "Jean Baptiste Dumas", "text": "La vita.\nDopo aver abbandonato gli studi per le ristrettezze economiche della famiglia trova lavoro per poco tempo in una farmacia in Francia. Nel 1817 si reca a Ginevra dove entra alla farmacia \"Le Royer\"; di l\u00ec a poco tempo diventa il supervisore del laboratorio e inizia a frequentare l'universit\u00e0 studiando chimica, fisica e botanica. Nel 1824, su consiglio di von Humboldt, si reca a Parigi dove, per intercessione di Amp\u00e8re, diventa assistente di Th\u00e9nard al Politecnico di Parigi. Nel 1832 viene eletto membro dell'Accademia delle scienze e poi nominato professore alla facolt\u00e0 di scienze di Parigi.\nNel 1849 comincia la sua attivit\u00e0 politica con l'elezione all'assemblea legislativa e la nomina a ministro dell'Agricoltura e del Commercio. Dal 1859 \u00e8 presidente del consiglio municipale di Parigi provvedendo all'illuminazione a gas, alla derivazione dell'acqua a all'igienizzazione dei quartieri insalubri. Le funzioni politiche lo assorbirono fino alla caduta dell'Impero. Poi, ormai settantenne, ritorna a occuparsi di chimica nel laboratorio dell'ex allievo Louis Pasteur.\nL'attivit\u00e0 scientifica.\nInizia i suoi studi a Ginevra nella farmacia dove lavora studiando il sistema nervoso, la trasfusione (che reputava possibile tra animali della stessa specie) e l'isolamento della digitale. Nel 1826 pubblica uno dei suoi lavori pi\u00f9 importanti \"Sur quelques points de la th\u00e9orie atomistique\" in cui formula i principi generali della chimica generale, ridefinisce il concetto di molecola e classifica i non metalli. Nel 1827 mette a punto un metodo per la misura della densit\u00e0 dei vapori scoprendo delle anomalie del vapore di zolfo. Con Boussingault analizza la composizione dell'aria, con Stas studia la combustione del carbonio e dell'idrogeno. Nel 1830 scopre le ammine primarie, nel 1832 con Laurent ottiene l'antracene dal catrame di carbon fossile. Nel 1834 prepara gli acidi fluorocarbossilici e studiando l'alcol amilico definisce la funzione alcolica."}
{"id": "1476985", "revid": "287204", "url": "https://it.wikipedia.org/wiki?curid=1476985", "title": "Voru (comune rurale)", "text": ""}
{"id": "1476987", "revid": "712828", "url": "https://it.wikipedia.org/wiki?curid=1476987", "title": "Marina Imperiale (Guerre stellari)", "text": ""}
{"id": "1476992", "revid": "1043175", "url": "https://it.wikipedia.org/wiki?curid=1476992", "title": "Gamba Osaka", "text": "Il \u00e8 una societ\u00e0 calcistica giapponese con sede nella citt\u00e0 di Suita, nella prefettura di \u014csaka. Milita in J1 League, la massima divisione del campionato giapponese.\nIl nome del club deriva dalla parola italiana \"gamba\" e dal giapponese , che significa \"fa' del tuo meglio\". I tifosi hanno una forte simpatia per la squadra italiana dell', della quale imitano cori e coreografie.\nLo stadio di casa del Gamba \u00e8 il Suita City Football Stadium, che \u00e8 stato inaugurato il 10 ottobre 2015.\nStoria.\nIl club \u00e8 stato fondato nel 1980 come squadra della Matsushita Electric Industrial (proprietaria del marchio Panasonic). Aveva la propria sede nella prefettura di Nara e fu fin dall'inizio membro della , la massima serie calcistica giapponese dal 1965 al 1992. La squadra era composta dai giocatori e dallo staff del non pi\u00f9 attivo \"Yanmar Club\", la squadra riserve dello \"Yanmar Diesel F.C.\" (ora noto come Cerezo Osaka).\nNel 1992 cambia il proprio nome in \"Panasonic Gamba Osaka\", mentre la sua attuale denominazione \u00e8 \"Gamba Osaka\" .\nDurante gli anni novanta del XX secolo, se si esclude la Coppa dell'Imperatore vinta nel 1990, il Gamba fu poco pi\u00f9 di una onesta comparsa nel calcio nipponico. Con il nuovo millennio avvenne un cambio di rotta e il team di Osaka si classific\u00f2 terzo nei campionati del 2002 e del 2004, fino alla vittoria in J League del 2005.\nA livello di coppe il Gamba Osaka pu\u00f2 vantare una Supercoppa del Giappone, ottenuta battendo per 4-0 in finale l'Urawa Red Diamonds, e una J League Cup vinta con il punteggio di 1-0 contro il Kawasaki Frontale; entrambi questi trofei furono conquistati nel 2007.\nNel 2008 la squadra si \u00e8 resa protagonista della vittoria nella AFC Champions League battendo l'Adelaide United per 3 a 0 all'andata, con gol di Lucas, Endo e Yasuda, e 2-0 al ritorno grazie alla doppietta di Lucas.\n\u00c8 stata la prima squadra ad avere vinto un titolo calcistico nel 2010, grazie alla vittoria in finale nella Coppa Imperatore 2009, vinta per 4-1 contro i Nagoya Grampus Eight, che si \u00e8 disputata il 1\u00ba gennaio 2010.\nNella stagione 2012, per la prima volta nella sua storia, retrocede in J League 2, essendo arrivati 17\u00ba in classifica e nella stagione successiva, arrivano primi, ritornando in J league 1.\nNella stagione 2014 vincono il campionato malgrado lo 0-0 contro l'ultima in classifica, il Tokushima Vortis, superando l'Urawa Red Diamonds di un punto; i giocatori del Gamba hanno saputo di essere vincitori del campionato per via telefono. Questo \u00e8 il secondo scudetto vinto dalla Gamba Osaka.\nNella stagione 2015 il Gamba Osaka partecipa all'AFC Champions League, ma vengono eliminati alle semifinali dal Guangzhou Evergrande e in campionato arrivano secondi, perdendo ai play-off contro il Sanfrecce Hiroshima. Dopo il campionato, il 1\u00ba gennaio 2016, il Gamba Osaka batte, nella finale della Coppa dell'Imperatore 2015 giocata a Tokyo, l'Urawa Red Diamonds 2-1 (doppietta di Patric) e ottengono cos\u00ec il primo trofeo del 2016 del mondo.\nIl 16 aprile 2017, durante la partita di campionato d'andata contro i rivali del Cerezo Osaka (che non sfidava da cinque anni) svolta allo Stadio Nagai, alcuni tifosi del Gamba Osaka hanno esibito una bandiera contenente il simbolo nazista SS. A causa di ci\u00f2 dopo qualche settimana la Lega calcistica giapponese ha multato il Gamba Osaka per una cifra di 2 milioni di Yen (pari circa a 16'000 Euro), nonostante abbia detto di avere gi\u00e0 individuato il gruppo di tifosi che esibivano il logo nazista e averli banditi dallo stadio a tempo illimitato.\nColori e simboli.\nColori.\nQuando il club si chiamava ancora Matsushita Electric Football Club i colori societari erano il bianco, il rosso e il blu.\nL\u2019attuale uniforme di gioco del Gamba Osaka \u00e8 una maglia a strisce verticali blu e nere, tradizionalmente abbinata a pantaloncini e calzettoni neri. Il colore blu \u00e8 ereditato dallo sponsor della Panasonic, mentre il nero rappresenta la forza. Spesso il club utilizza assieme ai suoi tipici due colori principali anche il bianco, simbolo che valorizza il fair-play che si bisogna portare allo stadio.\nLa scelta di usare questi tre colori \u00e8 dovuta dal fatto che assieme valorizzano uno stile di calcio ritmico con un forte senso di legame e unit\u00e0 tra attacco e difesa.\nInoltre, il blu \u00e8 associato al club e il bianco ai suoi tifosi.\nSimboli ufficiali.\nStemma.\nDal 1991 al 2021 il Gamba Osaka adotta uno scudo dalla forma curvilinea e insolita, riempita da pali blu e bianchi, con collocato al centro il classico pallone da calcio bianco con i pentagoni neri.\nNella parte superiore dello stemma \u00e8 raffigurato in nero una silhouette con un\u2019averla taurina (denominato in Giappone \u30e2\u30ba Mozu), che \u00e8 un tipico uccello presente nella zona della Prefettura di Osaka: di questo volatile sono ben visibili sia la testa (con il becco rivolto verso sinistra) sia le ali, con quest\u2019ultime che hanno la scritta in bianco dell\u2019anno di fondazione del club (\u201cSince 1991\u201d).\nNella parte inferiore dello scudo \u00e8 presente un cartiglio blu avente scritto con il colore bianco il nome della omonima squadra.\nInvece, ai lati dello stemma si trovano due rami dorati di ginkgo (pianta simile all\u2019alloro) che simboleggiano la vittoria e la speranza.\nAd eccezion fatta per le foglie di ginkgo e delle scritte, tutto lo scudo \u00e8 contornato di nero.\nIl 2 ottobre 2021, alla vigilia della partita di campionato contro il e in onore del 30esimo anniversario della sua fondazione, \u00e8 stato reso noto al pubblico la composizione del nuovo stemma del club di Osaka, che verr\u00e0 ufficialmente utilizzato a partire dalla stagione 2022.\nIl nuovo logo, che si distacca nettamente dallo scudo tradizionale, \u00e8 stato scelto per inaugurare una rinnovata identit\u00e0 societaria.\nSi tratta di un pittogramma che riproduce la lettera \u00abG\u00bb (di \u201cGamba Osaka\u201d) in maniera stilizzata in uno scudo triangolare bianco.\nIl grafema \u00e8 composto da due colori tipici della squadra, il blu e il nero.\nNella parte superiore della lettera \u00abG\u00bb \u00e8 evidenziata di nero una porta di calcio, che rappresenta lo spirito del gol, caratteristico nel gioco del calcio.\nA sinistra, \u00e8 presente una fiamma blu che parte dal basso e si divampa verso la zona centrale del logo e simboleggia l\u2019aspetto di Osaka caratterizzata da calore e entusiasmo, mentre nella parte inferiore \u00e8 presente una linea blu che raffigura un cuore, simbolo di unit\u00e0 e passione dei propri tifosi.\nMascotte.\nLa mascotte del Gamba Osaka \u00e8 Gamba Boy, un ragazzino con una folta chioma di capelli spettinati di colore blu che solitamente si veste con la divisa sportiva della squadra oppure con una toga bianca, una cintura allacciata alla vita (con una \u00abP\u00bb ricamata sulla fibbia) e un mantello blu. Viene spesso raffigurato con delle saette in mano e per questo viene associato al Dio greco Zeus.\nOrganico.\nRosa 2022.\n\"Rosa e numerazione aggiornate all'8 gennaio 2022\".\nStaff tecnico.\n\"Staff tecnico aggiornato all'8 gennaio 2022.\"\nGiocatori noti.\nLa migliore squadra di sempre.\nNel 2011, in occasione del 20esimo anniversario del club, dopo un sondaggio tra i tifosi, la seguente formazione \u00e8 stata votata come la migliore squadra di sempre.\nRivalit\u00e0.\nLa rivale della Gamba Osaka \u00e8 il Cerezo Osaka che si affrontano nel derby d'Osaka."}
{"id": "1476995", "revid": "287204", "url": "https://it.wikipedia.org/wiki?curid=1476995", "title": "Niznij Novgorod", "text": ""}
{"id": "1477000", "revid": "1573940", "url": "https://it.wikipedia.org/wiki?curid=1477000", "title": "Eos histrio", "text": "Il lori rossoblu (Eos histrio ) \u00e8 un uccello della famiglia degli Psittaculidi.\nDescrizione.\nAffine al lori guanceblu, con taglia attorno ai 31\u00a0cm, si presenta con una colorazione rossa variegata di blu in maniera irregolare sul capo (vertice, banda che scende dall'occhio al collo), sulle ali, sul petto e sul dorso.\nBiologia.\nNidifica nel cavo di un albero.\nDistribuzione e habitat.\nL'areale di questa specie \u00e8 ristretto quai esclusivamente all'isola di Karakelong, nelle isole Talaud (Indonesia). Predilige le foreste primarie di pianura; tuttavia frequenta anche gli spazi pi\u00f9 aperti.\nTassonomia.\nSono note tre sottospecie assai simili tra loro:"}
{"id": "1477002", "revid": "1610933", "url": "https://it.wikipedia.org/wiki?curid=1477002", "title": "Lori rosso e blu", "text": ""}
{"id": "1477003", "revid": "287204", "url": "https://it.wikipedia.org/wiki?curid=1477003", "title": "Ablazione transuretrale con ago", "text": "Lablazione transuretrale con ago (in lingua inglese Transurethral Needle Ablation (TUNA)) \u00e8 una tecnica che usa delle basse frequenze radio per distruggere il carcinoma della prostata. Pu\u00f2 essere applicato con anestesia locale e senza ricovero ospedaliero in quanto i rischi sono davvero pochi; la tecnica trova applicazione anche in pazienti in cattive condizioni.\nStoria.\nIl sistema TUNA \u00e8 stato inventato da Stu Edwards in California e prodotto da una compagnia chiamata Vidamed, fondata a Menlo Park, California dallo stesso Edwards e altri imprenditori.\nLa compagnia \u00e8 stata quotata nello US NASDAQ Stock Market nel 1995 e acquistata dalla Medtronic nel 1996."}
{"id": "1477011", "revid": "1573940", "url": "https://it.wikipedia.org/wiki?curid=1477011", "title": "Eos bornea", "text": "Il lori rosso (Eos bornea ) \u00e8 un uccello della famiglia degli Psittaculidi.\nDescrizione.\nLa taglia \u00e8 31\u00a0cm. Si tratta di un pappagallo dalla forma slanciata, con coda corta e forti ali che lo rendono ottimo volatore. Come tutti gli appartenenti al genere \"Eos\", ha una colorazione sgargiante: la base \u00e8 di un rosso acceso omogeneo, con striature blu e nere su ali e sottocoda. Il becco \u00e8 arancio vivo, e l'occhio \u00e8 scuro cerchiato di arancio. Le forti zampe sono grigio piombo. Non c'\u00e8 dimorfismo sessuale e i soggetti immaturi si presentano simili agli adulti, ma con i colori pi\u00f9 opachi, e spesso presentano la punta delle penne nera in modo tale che il piumaggio generale sembra a chiazze.\nBiologia.\nPredilige le zone ricche di vegetazione, anche per le sue esigenze dietetiche: fiori, da cui estrae abilmente nettare e polline, frutta, germogli freschi e qualche insetto o invertebrato (soprattutto nel periodo riproduttivo). Ama le foreste rivierasche di mangrovie e palme e le foreste primarie. \u00c8 stato localizzato fino a 1250 metri sul livello del mare. \u00c8 gregario e chiassoso, abbastanza socievole e vive in gruppi normalmente di una ventina di individui. La nidificazione inizia a ottobre-novembre. Il nido viene collocato nel cavo di un albero dove la femmina depone in genere 2 uova che cova per 24 giorni. I piccoli sono indipendenti a circa 9 settimane.\nDistribuzione e habitat.\n\u00c8 diffuso in alcune isole indonesiane e a ovest della Nuova Guinea.\nTassonomia.\nOltre alla sottospecie nominale \u00e8 stata descritta la sottospecie \"E. b. cyanonotha\" (), che presenta il piumaggio molto pi\u00f9 scuro della sottospecie nominale."}
{"id": "1477012", "revid": "1610933", "url": "https://it.wikipedia.org/wiki?curid=1477012", "title": "Lori rosso", "text": ""}
{"id": "1477013", "revid": "729019", "url": "https://it.wikipedia.org/wiki?curid=1477013", "title": "Ecoendoscopia", "text": "Lecoendoscopia (EUS - Endoscopic UltraSonography), o ecografia endoscopica, \u00e8 una procedura medica diagnostica endoscopica, che integra l'approccio ecografico a quello endoscopico classico.\nTale integrazione funzionale permette sia di sviluppare in chiave ecografica lo studio endoscopico delle vie digestive superiori (esofago, stomaco, duodeno), sia di fornire vie di accesso pi\u00f9 semplici per lo studio ecografico di strutture parenchimali ad esso prossimali, quali il pancreas e le vie biliari (ma anche lo spazio mediastinico). Quando l'ecocrafia endoscopica \u00e8 integrata con la modalit\u00e0 doppler, la valutazione pu\u00f2 essere estesa anche ai vasi sanguigni principali.\nL'ecografia endoscopica \u00e8 pi\u00f9 spesso usata nella valutazione dell'apparato digerente superiore e nell'apparato respiratorio. La procedura viene generalmente eseguita da gastroenterologi o pneumologi, talvolta da altri medici che hanno avuto una formazione approfondita. Per il paziente, la procedura sembra sostanzialmente identica alla procedura endoscopica.\nL'ecoendoscopio \u00e8 composto da un normale endoscopio, quali quelli in uso per le esofagogastroduodenoscopie (EGDS), cui viene aggiunta una componente ecografica. Oltre alle normali funzioni diagnostiche endoscopiche ed ecografiche, sono spesso possibili ecografie Doppler e l'esecuzione di prelievi bioptici in agoaspirato di reperti istologici sotto guida ecografica.\nLa procedura di esecuzione \u00e8 simile a quella di una normale EGDS, con durata leggermente superiore e con un ricorso abituale alla sedazione con benzodiazepine. L'esame, se eseguito correttamente da un endoscopista esperto, \u00e8 rapido, sicuro, e pu\u00f2 fornire indicazioni diagnostiche in alcuni casi molto utili, di difficile derivabilit\u00e0 con altre metodiche.\nTratto digestivo.\nTratto digestivo superiore.\nPer l'ecografia endoscopica del tratto digerente superiore, una sonda viene inserita nell'esofago, nello stomaco e nel duodeno durante la procedura di esofagogastroduodenoscopia. La tecnica consente, tra l'altro, lo screening per il cancro del pancreas, il cancro esofageo e il cancro gastrico, cos\u00ec come i tumori benigni del tratto gastrointestinale superiore. Permette anche la caratterizzazione e la biopsia di tutte le lesioni focali trovate nel tratto gastrointestinale superiore (ad esempio la tubercolosi esofagea). Alla diagnosi si giunge inserendo un ago attraverso il rivestimento dello stomaco fino alla lesione bersaglio. Questa procedura con minor frequenza viene utilizzata per identificare malformazioni e masse nei dotti biliari e nei dotti pancreatici.\nL'ecografia endoscopica viene eseguita con il paziente sedato. L'endoscopio \u00e8 passato attraverso la bocca e avanzato attraverso l'esofago verso l'area che deve essere esaminata. Gli organi possono essere esaminati per vedere se vi sono anomalie, a partire da varie posizioni tra l'esofago e il duodeno, all'interno e all'esterno del tratto gastrointestinale, e possono essere sottoposti a biopsia (in genere aspirazione con ago sottile).\nOrgani come il fegato, il pancreas e le ghiandole surrenali sono facilmente sottoposti a biopsia, cos\u00ec come qualsiasi linfonodo anormale. Inoltre, la parete gastrointestinale stessa pu\u00f2 essere esaminata per vedere se \u00e8 anormalmente spessa, il che pu\u00f2 suggerire un fatto infiammatorio o malignit\u00e0.\nLa tecnica \u00e8 altamente sensibile per la diagnosi di cancro del pancreas (sensibilit\u00e0 del 90-95%), in particolare nei pazienti che sono sospettati di avere una massa o si presentano con ittero. Il suo ruolo nella stadiazione dei pazienti con carcinoma pancreatico \u00e8 limitato alle metastasi locali; tuttavia, in combinazione con la TAC che d\u00e0 informazioni sulle metastasi regionali, fornisce un'eccellente modalit\u00e0 di imaging per la diagnosi e la stadiazione del carcinoma pancreatico.\nL'ecografia endoscopica pu\u00f2 essere utilizzata anche in combinazione con la colangio-pancreatografia endoscopica retrograda (CPRE). La sonda ad ultrasuoni viene utilizzata per localizzare i calcoli biliari che possono essere migrati nel dotto biliare comune. Questo evento pu\u00f2 causare l'ostruzione del dotto condiviso da fegato e pancreas, il che pu\u00f2 portare a dolore lombare, ittero e pancreatite.\nTratto digestivo inferiore.\nL'eco-endoscopia pu\u00f2 anche essere utilizzata per l'imaging del retto e del colon, sebbene queste applicazioni siano meno conosciute. Si ricorre a questa procedura principalmente per il tumore del retto o per il cancro anale.\nL'ecografia endoscopica transrettale viene generalmente eseguita con il paziente in posizione di decubito laterale sinistra. Un ecoendoscopio a scansione radiale viene inserito per circa 30 cm nel retto. Si procede quindi alla valutazione dei linfonodi iliaci mentre la parete del retto e le strutture in prossimit\u00e0 d'esso vengono ispezionate mentre si estrae lentamente l'ecoendoscopio. Durante questa procedura \u00e8 possibile campionare i linfonodi eseguendo un'aspirazione con ago sottile ecoendoscopicamente-guidata. Similmente \u00e8 possibile valutare l'integrit\u00e0 degli sfinteri anali. In alcuni centri si esegue un trattamento antibiotico (in genere con un fluorchinolone) un'ora e successivamente fino a 48 ore dopo la procedura; la tendenza attuale \u00e8 quella di privilegiare l'ecoendoscopio a fibre ottiche flessibili (rispetto all'endoscopio rigido), per facilitare l'attraversamento dei tumori stenotici e consentire una migliore valutazione dei linfonodi nella regione iliaca sinistra. Per un migliore comfort del paziente si ricorre alla sedazione cosciente del paziente.\nTratto respiratorio.\nUna sonda ecografica endoscopica posizionata nell'esofago pu\u00f2 essere utilizzata per visualizzare i linfonodi del torace che circondano le vie aeree (in particolare i bronchi). Questo tipo di utilizzo risulta fondamentale nella stadiazione del cancro del polmone. L'ecografia pu\u00f2 anche essere eseguita con una sonda endoscopica posizionata all'interno dei bronchi stessi: questa tecnica \u00e8 nota come ecografia endobronchiale."}
{"id": "1477014", "revid": "729019", "url": "https://it.wikipedia.org/wiki?curid=1477014", "title": "Battaglia di Pilo", "text": "La battaglia di Pilo si svolse nel 425 a.C., durante la guerra del Peloponneso, nei pressi della citt\u00e0 greca di Navarino, tra gli eserciti di Demostene di Afidna, generale ateniese, e Thrasymelidas e Brasida, che guidavano le truppe spartane.\nDescrizione.\nLa flotta ateniese guidata dal navarca Eurimedonte, destinata ad approdare in Sicilia, approd\u00f2 invece nel Peloponneso anche a causa di una tempesta. Era infatti intenzione di Demostene, stratega ateniese, di porre una testa di ponte nel cuore dei territori controllati dagli spartani. Consigliati dai messeni, gli ateniesi si insediarono sulla penisola di Pilo.\nLo stratega fece proseguire la flotta in direzione di Corcira, ultimo scalo per la Magna Grecia, tenendo a propria disposizione 5 triremi e poche centinaia di opliti che collaborarono con due navi messene e 40 opliti della regione. Fortificato il sito, Demostene era sicuro di poter tenere le posizioni senza grossi sforzi. La presenza di questo avamposto avrebbe catalizzato su di s\u00e9 le speranze di rivalsa messeniche, fungendo da attrattiva per chi volesse abbandonare la schiavit\u00f9 spartana. Sparta, ritirato l'esercito in Attica e la flotta da Corcira, si prepar\u00f2 all'assedio di Pilo, al che lo stratega ateniese o per paura di un blocco navale o per pura tattica fece richiamare la propria flotta.\nLe navi spartane comandate da Brasida giunsero per prime e si prepararono all'attacco trasferendo parte del contingente a Sfacteria, isola strategicamente importante per il controllo del golfo. L'attacco tuttavia non ebbe successo n\u00e9 per mare, n\u00e9 per terra perch\u00e9 i 600 opliti ateniesi, eretto un muro a settentrione, furono in grado di reggere lo scontro, mentre gli arcieri bloccavano sulla battigia chi volesse sbarcarvi."}
{"id": "1477015", "revid": "44638", "url": "https://it.wikipedia.org/wiki?curid=1477015", "title": "Battaglia di Pylos", "text": ""}
{"id": "1477024", "revid": "1543377", "url": "https://it.wikipedia.org/wiki?curid=1477024", "title": "Ralph McQuarrie", "text": "Concept artist e illustratore, ha lavorato sulla trilogia originale di \"Guerre stellari\", la serie televisiva di \"Galactica\", \"E.T. l'extra-terrestre\" e \"Cocoon, l'energia dell'universo\", grazie al quale ha vinto un premio Oscar.\nBiografia.\nNato a Gary nell'Indiana, e trasferitosi verso gli anni sessanta in California. Inizialmente aveva lavorato come illustratore per la Boeing Company, nonch\u00e9 la progettazione di manifesti e animazioni del programma spaziale Apollo. Mentre era l\u00ec, venne chiamato da Hal Barwood per produrre alcune illustrazioni per il progetto di un film che lui e Matthew Robbins stavano per iniziare.\nCarriera.\nImpressionato dal suo lavoro, il regista George Lucas si incontr\u00f2 con lui per discutere i suoi piani per un film fantasy-spaziale. Molti anni dopo nel 1975, Lucas commission\u00f2 a McQuarrie delle illustrazioni per presentare il progetto di \"Guerre stellari\" ai produttori. Una volta dato il via libera al film, McQuarrie venne ingaggiato da Lucas e diede vita visivamente a personaggi come Dart Fener, Chewbecca, R2-D2 e C-3PO, nonch\u00e9 a molti dei set presenti nella pellicola.\nNeil Kandricks del The San Diego Union-Tribune afferm\u00f2: \"detiene una posizione unica quando si tratta di definire gran parte dell'aspetto dell'universo di Star Wars\", mentre McQuarrie fece notare: \"Pensavo di avere il miglior lavoro che un artista abbia mai avuto su un film, e non avevo mai lavorato su un film, ho ancora le lettere dei fan, persone che chiedono se ho lavorato su Episode I o semplicemente che erano desiderosi di avere il mio autografo\". McQuarrie mantenne l'incaric\u00f2 di conceptual designer anche per i due sequel che uscirono: \"L'Impero colpisce ancora\" e \"Il ritorno dello Jedi\".\nRecit\u00f2 nel ruolo del Generale McQuarrie in \"Star Wars: Episodio V - L'Impero colpisce ancora\", ma non fu accreditato.\nDopo il successo di Star Wars, McQuarrie disegn\u00f2 la nave aliena nel film di Steven Spielberg \"Incontri ravvicinati del terzo tipo\" \"(Close Encounters of the Third Kind)\" e anche di \"E.T. l'extra-terrestre\" \"(E.T. the Extra-Terrestrial)\", mentre fu conceptual artist del film \"Cocoon\", per il quale ricevette un Premio Oscar. Ha lavorato nel 1978 anche nella serie televisiva \"Battlestar Galactica\" e nei film \"I predatori dell'arca perduta (Raiders of the Lost Ark)\", \"Star Trek IV: Rotta verso la Terra (Star Trek IV: The Voyage Home)\" e \"Jurassic Park\".\nRitiro e morte.\nRick McCallum offr\u00ec a McQuarrie un ruolo come disegnatore per il prequel della trilogia di Star Wars ma questi rifiut\u00f2; l'incarico venne quindi assegnato all'animatore dell'Industrial Light &amp; Magic Doug Chiang. Dopo il suo ritiro, i suoi lavori inerenti alla saga di Star Wars sono stati esposti in vari musei.\nMuore all'et\u00e0 di 82 anni il 3 marzo 2012 nella sua casa a Berkeley, California, lasciando la moglie Joan. Lucas dopo la morte di McQuarrie comment\u00f2: \u00abIl suo contributo geniale, sotto forma di dipinti, \u00e8 ineguagliabile, ha spinto e ispirato tutto il cast e la troupe della trilogia originale di \"Guerre stellari\". Quando le parole non erano in grado di esprimere le mie idee, potevo sempre indicare una delle favolose illustrazioni di Ralph dicendo: \"Mi piace questo\"\u00bb."}
{"id": "1477025", "revid": "116161534", "url": "https://it.wikipedia.org/wiki?curid=1477025", "title": "La finta parigina", "text": "La finta parigina \u00e8 una commedia per musica in tre atti del compositore Domenico Cimarosa su libretto di Francesco Cerlone.\nFu rappresentata per la prima volta durante la stagione del carnevale del 1773 al Teatro Nuovo di Napoli e fu molto applaudita dal pubblico partenopeo.\nL'autografo dell'opera \u00e8 giunto sino a noi quasi totalmente integro, se non che vi manca la sinfonia introduttiva.\nLa commedia fu composta da un Cimarosa ventitreenne, ormai giunto alla sua seconda esperienza nell'ambito teatrale. Come in molti suoi lavori successivi l'elemento melodico delle varie arie, duetti, ecc. \u00c8 condotto a un notevole livello qualitativo; sono inoltre presenti altri caratteri tipici dei lavori di Cimarosa e di altri compositori napoletani suoi coevi: melodie scorrevoli, graziose, energiche, talvolta di tendenza leggermente popolare, come ad es. l'assolo in cui si sbizzarrisce Don Flaminio accompagnato dal mandolino in ritmo di tarantella, la seguente canzone napoletana di Preziosa, in uno stile che sta tra la barcarola e la tarantella e un'altra canzone di Cardillo (sempre con andamento di tarantella, ossia 6/8, ma un po' meno folkloristica della precedente). L'azione \u00e8 spiegata in lunghi recitavi. Altri brani di un certo rilievo sono la seconda aria di Don Flaminio e la cavatina di Don Martino; nel secondo atto spiccano invece l'aria in dialetto napoletano di Rosalina in 3/4, il quartetto di due bassi e due soprani, la successiva aria di Preziosa e il brioso e vivace finale.\nStruttura dell'opera.\nLa vicenda dell'opera ha luogo nei pressi di Aversa."}
{"id": "1477026", "revid": "254059", "url": "https://it.wikipedia.org/wiki?curid=1477026", "title": "Torriana", "text": "Torriana (\"Scurgh\u00e8da\" oppure \"E' B\u00f3rg\" in romagnolo) \u00e8 uno dei due centri principali che costituiscono il comune italiano di Poggio Torriana, in provincia di Rimini; fino al 1938 aveva denominazione \"Scorticata\". Gi\u00e0 comune autonomo comprendente la frazione Montebello, il 1\u00ba gennaio 2014 \u00e8 confluito nel nuovo ente assieme al comune di Poggio Berni. Nei territori dei due ex comuni lo Statuto ha istituito i municipi quali organismi di decentramento.\nStoria.\nBorgo medioevale fortificato, con un potente castello, nel 1223 fu sottomesso al comune di Rimini, e pass\u00f2 poi ai Malatesta, quindi a Venezia nel 1504. Nel 1508 entr\u00f2 a far parte dello Stato Pontificio, che lo cedette in feudo ai conti Pio di Carpi.\nTorriana \u00e8 un centro storicamente legato all'emigrazione italiana in direzione della Francia, specialmente verso la Lorena, e prima di tutto verso il comune di Hussigny-Godbrange, un centro storicamente legato all'immigrazione italiana in Francia dove spiccato \u00e8 l'uso del dialetto romagnolo, tanto da aver reso popolare il nome di Hussigny in francese come \"Basse - Italie\"."}
{"id": "1477027", "revid": "75775", "url": "https://it.wikipedia.org/wiki?curid=1477027", "title": "Rivelatori di particelle", "text": ""}
{"id": "1477028", "revid": "767487", "url": "https://it.wikipedia.org/wiki?curid=1477028", "title": "Poesia religiosa", "text": "La poesia religiosa \u00e8 un tipo di poesia tipica della religione cristiana nel periodo dell'XI secolo, ossia quando si afferma la lirica italiana. Si sviluppa in Umbria, ed \u00e8 scritta infatti in volgare umbro.\nIl componimento tipico \u00e8 la lauda caratterizzato da una metrica semplice e dai versi uniti tramite assonanze. Originariamente queste liriche erano unicamente orali ma progressivamente furono raccolti in laudari, dove i testi vennero suddivisi per temi o in base all'ordine delle festivit\u00e0 religiose.\nCaratteristico di questo tipo di poesia \u00e8 l'espressione della fede e/o l'insegnamento di comandi fondamentali di essa, in ogni caso destinata ad un pubblico vasto per questo si usava il dialetto...\nLa poesia religiosa \u00e8 considerata la prima forma di letteratura italiana e sar\u00e0 destinata a diventare la prima forma di teatro definita da dialoghi presenti anche nel componimento poetico.\nDi questo movimento i massimi esponenti sono Francesco d'Assisi (1182 - 1226), Iacopone da Todi (1236 - 1306), entrambi di origine umbra, e il loro epigono Bianco da Siena (1350 circa - 1399).\nIl primissimo esempio di poesia religiosa cristiana pu\u00f2 essere considerato l\"'Anonymi carmen De laudibus Domini\", componimento in 148 esametri risalente alle origini del Cristianesimo e precedente all'apologetica latina."}
{"id": "1477030", "revid": "7", "url": "https://it.wikipedia.org/wiki?curid=1477030", "title": "June Miller", "text": ""}
{"id": "1477035", "revid": "729019", "url": "https://it.wikipedia.org/wiki?curid=1477035", "title": "Junkers Ju 86", "text": "Lo Junkers Ju 86 era un aereo multiruolo, bimotore ad ala bassa e piano di coda ad impennaggio bideriva, sviluppato dall'azienda aeronautica tedesca Junkers Flugzeugwerk AG nei primi anni trenta e prodotto negli anni successivi sia dalla stessa che su licenza da alcune aziende aeronautiche nazionali e dalla svedese Saab.\nUfficialmente destinato al mercato dell'aviazione commerciale, progettato come aereo civile da trasporto passeggeri ed aereo postale, fu concepito in funzione di una sua possibile successiva conversione militare come bombardiere a medio raggio e ricognitore come equipaggiamento nella ricostituzione dell'aeronautica militare nazionale avviata nel periodo hitleriano, la Luftwaffe.\nStoria del progetto.\nProgettazione e sviluppo.\nIl progetto dello Junkers Ju 86, come quello dell'Heinkel He 111 e del Dornier Do 17, fu la conseguenza di una specifica richiesta da parte dell'esercito tedesco nel 1932, al fine di dotarsi di un velivolo bimotore che potesse espletare funzioni di bombardamento e ricognizione. Come per altri apparecchi che prevedevano la rimilitarizzazione non troppo palese della Germania hitleriana, vennero seguiti due progetti paralleli, il primo a fini civili ed il secondo, pi\u00f9 discreto per evitare sospetti da parte straniera, con finalit\u00e0 militari. In entrambi i casi era essenziale trovare un giusto compromesso tra velocit\u00e0 e capacit\u00e0 di carico. La Junkers scelse di percorrere la strada del contenimento del peso prevedendo l'installazione dei motori Jumo 205 a ciclo diesel di propria progettazione, i quali vantando un consumo specifico inferiore permettevano di imbarcare una minore quantit\u00e0 di carburante. Nel gennaio 1933, il Commissariato del Reich per l'aeronautica prima ed il neofondato Reichsluftfahrtministerium poi, seguirono direttamente gli sviluppi dei tre veicoli nascondendone il loro uso futuro. In fase di valutazione la compagnia aerea nazionale DLH, che era il committente ufficiale dei tre prototipi civili, respinse solamente il Do 17 a causa delle esigue dimensioni della fusoliera di quest'ultimo.\nPrototipi.\nI primi prototipi civili volarono nel novembre del 1934 mentre le prime versioni militari furono pronte nel 1936. Le sigle dei prototipi dello \"Ju 86\" hanno seguito un insolito schema dovuto alla realizzazione alternativa di un velivolo ad uso militare ed uno ad uso civile.\nIl primo velivolo realizzato, al quale era stata assegnata la denominazione Ju 86 V1 (W.Nr. 4901), era il prototipo della versione bombardiere. Dotata di motori Siemens SAM 22B da 550 CV (404 kW) ciascuno, vol\u00f2 per la prima volta il 4 novembre 1934.\nIl 22 marzo 1935 fu la volta del primo volo del prototipo della versione civile, al quale era stata assegnata la denominazione Ju 86 V2 (W.Nr. 4902). In fase di costruzione era stato dotato anch'esso di motorizzazione Siemens ma prima di compiere il volo inaugurale furono sostituiti con 2 motori Junkers Jumo 205 diesel da 600 PS (441 kW), diventando il prototipo della serie B civile.\nImpiego operativo.\nCome per altri velivoli della Luftwaffe, l'inizio della guerra civile spagnola forn\u00ec l'opportunit\u00e0 per saggiare in combattimento le potenzialit\u00e0 dello Ju 86 nel ruolo di bombardiere a medio raggio, rivelandosi per\u00f2 presto inferiore al coevo Heinkel He 111. All'inizio del febbraio 1937 furono inviati in Spagna, in forza alla Legione Condor (VB/88), quattro Ju 86 D-1, uno dei quali per\u00f2 ebbe una vita breve in quanto solamente dopo qualche incursione, il 26-1, il 23 febbraio venne abbattuto dalle forze aeree repubblicane causando la morte di tre componenti dell'equipaggio e della cattura del quarto. Dalla Germania ne arriv\u00f2 subito uno per reintegrarne il numero ma nell'estate dello stesso anno un altro \"D-1\" venne perso in un incidente. I restanti tre vennero venduti alle forze nazionaliste alla fine del conflitto.\nLo \"Ju 86 D-1\" venne nuovamente impiegato in forza alla Luftwaffe durante la campagna di Polonia del 1939 ma definitivamente ritirato subito dopo.\nNel gennaio 1940 la Luftwaffe test\u00f2 il prototipo di una versione d'alta quota, la Ju 86 P. Essa necessitava di un equipaggio di due soli uomini ed era caratterizzata da una nuova cabina pressurizzata, da una nuova ala di maggior lunghezza e motorizzata dagli Jumo 207 A1 a ciclo diesel dotati di turbocompressore. In questa configurazione poteva raggiungere la quota di 12\u00a0000\u00a0m, all'occorrenza anche superiore, tanto da poter ritenere lo Ju 86 P inattaccabile dai caccia alleati. Per contrastarne la minaccia furono specificatamente progettati il britannico Westland Welkin ed il sovietico Yakovlev Yak-9 PD. A seguito delle soddisfacenti prove di volo la Luftwaffe ordin\u00f2 di riconvertire 40 vecchi modelli sia in velivoli da bombardamento denominati \"Ju 86 P-1\" sia in ricognitori fotografici d'alta quota denominati \"Ju 86 P-2\", impiegandoli con successo nei cieli sopra la Gran Bretagna, l'Unione Sovietica e il Nord Africa.\nNell'agosto del 1942, nei cieli egiziani, uno Supermarine Spitfire Mk.V modificato riusc\u00ec ad abbattere il primo \"Ju 86 P\" a circa 14\u00a0500\u00a0m (circa 49\u00a0000 ft) di altezza. Quando successivamente vennero persi altri due \"P\", la Luftwaffe decise nel 1943 di ritirarli definitivamente dal servizio.\nLa Junkers allora pens\u00f2 di sviluppare ulteriormente il progetto con lo \"Ju 86 R\" per raggiungere, grazie una nuova ala di 32\u00a0m e a nuovi motori dotati di eliche a quattro pale, la tangenza massima di 16\u00a0000\u00a0m e compensare i progressi fatti dai caccia alleati, ma la produzione si limit\u00f2 ad alcuni prototipi.\nSvezia.\nOper\u00f2 con gli Ju 86 K, versione da esportazione dell'azienda tedesca, ai quali si affiancarono quelli prodotti in Svezia su licenza dalla Saab.\nLa prima fornitura riguard\u00f2 3 esemplari di Ju 86 K-1 che si differenziavano dal modello tedesco per alcuni particolari tra cui l'adozione di 2 radiali Pratt &amp; Whitney R-1690 Hornet. La successiva fornitura riguard\u00f2 la versione Ju 86 K-4, del tutto simile alla K-1 ma motorizzata questa volta con i radiali di produzione britannica Bristol Pegasus III.\nUna volta ottenuta la licenza di produzione, la Saab inizi\u00f2 la realizzazione dello Ju 86 K-2, una versione da esportazione prodotta in 66 esemplari e destinata al Regno di Ungheria, dello Ju 86 K-5, un K-4 motorizzato con i radiali Pegasus XII prodotti anch'essi su licenza in Svezia dalla NOHAB (Nydqvist &amp; Holm AB), e dello Ju 86 K-13, versione bombardiere dotata di radiali Bristol Mercury XIX di produzione polacca e svedese, ribattezzata in Svezia come B 3.\nTutti i velivoli furono utilizzati dai reparti svedesi ma non vennero mai impiegati operativamente in eventi bellici rimanendo in servizio fino al 1958 alcuni finendo la propria carriera convertiti nel ruolo di piattaforme volanti SIGINT.\nEsemplari attualmente esistenti.\nAttualmente esiste un solo esemplare completo giunto sino ad oggi. Si tratta di uno dei 16 esemplari di B 3C-2, ovvero Ju 86 K-4 con designazione svedese, di costruzione su licenza Saab, il 0155/A con immatricolazione militare F21 esposto in mostra statica permanente al Flygvapenmuseum, il museo aeronautico della forza aerea svedese, situato presso la base aerea F 3 Malmsl\u00e4tt, Kungliga \u00d6stg\u00f6ta Flygflottilj (o semplicemente F 3) nella municipalit\u00e0 di Link\u00f6ping, in Svezia, a circa 8 km ad ovest del capoluogo."}
{"id": "1477036", "revid": "536103", "url": "https://it.wikipedia.org/wiki?curid=1477036", "title": "Antonino Giuffr\u00e8", "text": ""}
{"id": "1477045", "revid": "110157", "url": "https://it.wikipedia.org/wiki?curid=1477045", "title": "Kuril'sk", "text": "Kuril'sk (anche traslitterato come \"Kurilsk\"; in giapponese, \u7d17\u90a3\u6751, \"Shana\") \u00e8 una cittadina della Russia asiatica, situata nell'Estremo Oriente Russo (Oblast' di Sachalin), nella parte meridionale dell'arcipelago delle isole Curili (isola di \"Iturup\"), alcune centinaia di chilometri a sudest di Ju\u017eno-Sachalinsk; \u00e8 capoluogo dell'omonimo distretto.\nFondata verso la fine del XVIII secolo, divenne citt\u00e0, ottenendo l'attuale nome, nel 1947. La cittadina appartenne fino al 1945 all'impero del Giappone e aveva nome \"Shana\".\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1477049", "revid": "80339", "url": "https://it.wikipedia.org/wiki?curid=1477049", "title": "Kurilsk", "text": ""}
{"id": "1477052", "revid": "121837", "url": "https://it.wikipedia.org/wiki?curid=1477052", "title": "Sindrome da insulino-resistenza", "text": ""}
{"id": "1477054", "revid": "121837", "url": "https://it.wikipedia.org/wiki?curid=1477054", "title": "Sindrome di Reaven", "text": ""}
{"id": "1477055", "revid": "1048993", "url": "https://it.wikipedia.org/wiki?curid=1477055", "title": "Assunta Stacconi", "text": "Cominci\u00f2 la sua carriera in teatro all'inizio del secolo scorso. Dotata di una esile figura fisica e di un volto incredibilmente buffo, fu l'interprete ideale in commedie dove veniva ricalcato il prototipo della donna brutta e spigliata, ma dai modi simpatici e disinvolti.\nInsegnante del Centro sperimentale di cinematografia per un breve periodo, svolse fra la fine degli anni sessanta e l'inizio degli anni settanta una carriera cinematografica, che la vide interprete di pellicole quali \"Don Giovanni in Sicilia\" (1967), di Alberto Lattuada e \"Brutti, sporchi e cattivi\" (1976), di Ettore Scola. L'attivit\u00e0 svolta nel cinema da Assunta Stacconi fu del tutto marginale.\nAssunta Stacconi mor\u00ec ultracentenaria nel 1997."}
{"id": "1477061", "revid": "149587", "url": "https://it.wikipedia.org/wiki?curid=1477061", "title": "Caman\u00e1 (provincia)", "text": ""}
{"id": "1477063", "revid": "339392", "url": "https://it.wikipedia.org/wiki?curid=1477063", "title": "Golfo di Elat", "text": ""}
{"id": "1477064", "revid": "2153076", "url": "https://it.wikipedia.org/wiki?curid=1477064", "title": "Wake Up Call (Maroon 5)", "text": "Wake Up Call \u00e8 un singolo del gruppo musicale statunitense Maroon 5, pubblicato il 7 agosto 2007 come secondo estratto dal secondo album in studio \"It Won't Be Soon Before Long\". Della canzone, esiste anche un remix ad opera di Mark Ronson con la partecipazione di Mary J. Blige.\nVideo musicale.\nIl videoclip, diretto da Jonas \u00c5kerlund, \u00e8 girato come se fosse il trailer di un film d'azione, fatto di inseguimenti e sparatorie, in cui il frontman Adam Levine sorprende la fidanzata (interpretata dalla modella Kim Smith) con un altro uomo (interpretato da Jeremy Sisto), e dopo un lite, lo uccide sparandogli. Il resto del videoclip \u00e8 incentrato sull'occultamento del cadavere e sulla fuga dei due amanti. Ma Adam viene catturato e condannato alla sedia elettrica."}
{"id": "1477065", "revid": "1977442", "url": "https://it.wikipedia.org/wiki?curid=1477065", "title": "Auguste Beernaert", "text": "Biografia.\nNel 1873 fu nominato Ministro dei Lavori Pubblici nel governo di Jules Malou. In questo ruolo, diede un impulso al miglioramento del sistema ferroviario, di quello stradale e di quello dei canali. Nel 1884 divenne Ministro del Dipartimento dell'Agricoltura, dell'Industria e dei Lavori Pubblici. Nello stesso anno, Leopoldo II lo nomin\u00f2 Primo ministro. Rimase in carica dal 26 ottobre 1884 al 26 marzo 1894. In seguito, entr\u00f2 a far parte dell'Unione Interparlamentare, e fu presidente in molte conferenze dell'organizzazione. Dopo il 1899 fu anche Presidente del Consiglio dell'Unione Interparlamentare, e dal 1907 fu a capo del suo Comitato Esecutivo. Rappresent\u00f2, inoltre, il Belgio presso le Conferenze dell'Aia del 1899 e del 1907."}
{"id": "1477073", "revid": "78273", "url": "https://it.wikipedia.org/wiki?curid=1477073", "title": "August Beernaert", "text": ""}
{"id": "1477075", "revid": "149587", "url": "https://it.wikipedia.org/wiki?curid=1477075", "title": "Sant'Alessio di Lucca", "text": ""}
{"id": "1477076", "revid": "212348", "url": "https://it.wikipedia.org/wiki?curid=1477076", "title": "Idalia leachii", "text": ""}
{"id": "1477089", "revid": "402993", "url": "https://it.wikipedia.org/wiki?curid=1477089", "title": "Climate Pledge Arena", "text": "La Climate Pledge Arena \u00e8 un palazzetto dello sport situato a nord del \"downtown\" di Seattle, nello Stato di Washington, presso il Seattle Center. Fino al 2008 ha ospitato i Seattle SuperSonics della NBA. L'arena ha ospitato l'NBA All Star Game del 1974.\nL'arena fu aperta nel 1962 come Seattle Center Coliseum e venne completamente ricostruita tra il 1994 e il 1995. Nell'occasione il campo da gioco \u00e8 stato abbassato di 35 piedi sotto il livello della strada in modo da procurare ulteriori 3.000 posti. Dopo la ricostruzione, il Coliseum venne rinominato KeyArena dopo l'acquisto dei diritti di denominazione da parte di KeyBank. La prima partita di regular season giocata qui dai Seattle SuperSonics sotto il nuovo nome fu quella contro i Los Angeles Lakers del 4 novembre 1995."}
{"id": "1477090", "revid": "46291", "url": "https://it.wikipedia.org/wiki?curid=1477090", "title": "Pachypodium lamerei", "text": "Pachypodium lamerei (Drake, 1899) \u00e8 una pianta della famiglia delle Apocynaceae, endemica del Madagascar.\nDistribuzione e habitat.\nLa specie \u00e8 diffusa nel Madagascar centro-meridionale."}
{"id": "1477092", "revid": "12681468", "url": "https://it.wikipedia.org/wiki?curid=1477092", "title": "Riserva Naturale Diaccia Botrona", "text": ""}
{"id": "1477102", "revid": "767487", "url": "https://it.wikipedia.org/wiki?curid=1477102", "title": "Dobra (D\u00e2mbovi\u021ba)", "text": "Dobra \u00e8 un comune della Romania di 3.766 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 2 villaggi: Dobra e M\u0103rce\u0219ti."}
{"id": "1477104", "revid": "499020", "url": "https://it.wikipedia.org/wiki?curid=1477104", "title": "Castello di Paderna", "text": " \nII castello di Paderna \u00e8 un complesso fortificato che si trova nell'omonima frazione del comune italiano di Pontenure, in provincia di Piacenza. Parte dell'Associazione dei Castelli del Ducato di Parma, Piacenza e Pontremoli, \u00e8 posto nella pianura Padana, tra il corso dei torrenti Nure e Riglio.\nStoria.\nLa localit\u00e0 di Paderna fu citata gi\u00e0 in epoca romana all'interno della tabula alimentaria traianea come \"Curte Paterno\", a causa della presenza in loco di qualche forma di fortificazione.\nLa presenza del castello medievale venne testimoniata la prima volta in due atti risalenti all'817 e al 900 dove esso \u00e8 citato come dipendente dalla cattedrale di Piacenza. Un rogito notarile risalente al 4 luglio 1028 certifica che Hildeguarda, figlia di Oddone, cedette la propriet\u00e0 del castello al rettore della locale chiesa. Nel 1041 si assistette ad un ulteriore passaggio di propriet\u00e0 che vide il maniero e tutte le sue pertinenze assegnate a Oberto di Aghinone.\nDopo la morte di Oberto, il castello pervenne ai monaci del monastero di San Savino di Piacenza, ai quali rimase per circa quattro secoli. Un documento del 1163 conferma la propriet\u00e0 del castello al monastero e impone al locale vassallo il dovere di reggere le briglie del cavallo dell'abate, regolare i pagamenti e, nell'eventualit\u00e0 di uno scontro armato, difendere i beni di cui era stato investito.\nNel 1216 il maniero venne raso al suolo da parte di truppe parmigiane, fatto ripetuto nel 1247 da parte delle truppe dell'imperatore Federico II di Svevia. Nel 1280 il castello venne ristrutturato per volont\u00e0 dell'abate del monastero di San Savino che fece riparare ed elevare la torre principale.\nNel 1453 Melchiorre Marazzani, esponente di una famiglia di origine riminese, compr\u00f2 il castello, avviando una trasformazione verso un uso combinato agricolo e residenziale, dotando il castello di un'ampia corte. Nel 1606 il conte Lodovico Marazzani ottenne da parte del duca di Parma e Piacenza, a seguito del pagamento di scudi d'oro il diritto eccezionale di poter trasmettere il proprio feudo anche ai figli illegittimi.\nDurante gli ultimi anni del XIX secolo il castello pervenne alla famiglia Casali a seguito del matrimonio del marchese Vittorio Casali con la contessa Maria Dolores, ultima erede della famiglia Marazzani.\nIl castello ospita un'azienda agricola biologica dotata di fattoria didattica e di un orto dedicato alla coltivazione di variet\u00e0 antiche.\nStruttura.\nIl complesso fortificato, a causa della propria morfologia e degli eventi in cui venne coinvolto storicamente, pu\u00f2 essere considerato come afferente alla tipologia di edifici a ricetto: fortificazioni dedicate principalmente alla protezione dei prodotti frutto del lavoro agricolo e dell'allevamento. Presenta una struttura a pianta rettangolare orientata verso i 4 punti cardinali, elemento tipico delle fortificazioni della pianura piacentina. Il castello \u00e8 circondato all'esterno da un fossato con acqua. Mentre le caratteristiche della struttura sono abbastanza simili a quelle di altri castelli del piacentino, le tecniche di difesa utilizzate furono piuttosto sofisticate, avulse dalle semplici applicazioni in atto localmente e ispirate a elementi presenti all'epoca della costruzione in altre zone d'Italia.\nL'accesso principale si trova sulla facciata occidentale, in corrispondenza di una torre a base quadrata realizzata in mattoni e dotata di caditoie e archibugiere su tutti i 4 lati. Essa era inizialmente dotata di un duplice ponte levatoio per permettere il superamento del fossato; esso venne successivamente eliminato e rimangono solo gli alloggi dei bolzoni. Una seconda torre, il dongione, realizzata in laterizio e anch'essa a base quadrata, \u00e8 posta sul lato nord, internamente rispetto al fossato e svolgeva originariamente funzioni di avvistamento; essa, isolata dalle altre costruzioni \u00e8 dotata di un ingresso separato e, probabilmente, era originariamente attrezzata con un ponte levatoio dedicato.\nLa corte centrale risulta divisa in due settori separati tra loro da un muro, uno, a sud, dotato di un grande piazzale circondato dagli annessi agricoli: scuderie, fienili, porticati oltrech\u00e9 le abitazioni dei braccianti; l'altro, a nord, a sua volta suddiviso in due cortili: uno con la residenza signorile, il pozzo, il torrione maggiore e le altre abitazioni; l'altro con la cappella e l'edificio attraverso a cui si accede al giardino.\nL'oratorio di Santa Maria.\nL'elemento architettonico pi\u00f9 antico dell'intero complesso \u00e8 l'oratorio di Santa Maria, edificio religioso costruito in stile romanico mediante il recupero di materiale proveniente da costruzioni di epoca romana con pianta a croce greca la cui costruzione viene fatta risalire al periodo altomedievale quando era, in origine, isolato rispetto al resto del complesso fortificato. Solo in seguito ai lavori realizzati durante il Quattrocento, l'oratorio venne inglobato nel complesso fortificato.\nEsso presenta all'interno una copertura mediante nove campate con volta a crociera che vengono divise tra loro dalla presenza di quattro sottili colonne realizzate in pietra e caratterizzate da altezze diverse che culminano in capitelli e pulvini cubici che sorreggono le volte."}
{"id": "1477105", "revid": "333843", "url": "https://it.wikipedia.org/wiki?curid=1477105", "title": "La ballata del vecchio marinaio", "text": "La ballata del vecchio marinaio (\"The Rime of the Ancient Mariner\") \u00e8 una ballata scritta e ripresa pi\u00f9 volte da Samuel Taylor Coleridge e pubblicata nel 1798 nell'introduzione della raccolta romantica \"Ballate liriche\" (\"Lyrical Ballads\") di William Wordsworth e dello stesso Coleridge. Nella prima traduzione italiana completa del 1889 \u00e8 intitolata La leggenda del vecchio marinaro.\nLa poesia, che parla delle funeste vicende di un marinaio resosi colpevole dell'uccisione di un albatros, conobbe una grandissima popolarit\u00e0 grazie alla quale divenne uno dei manifesti della corrente del Romanticismo.\nTrama.\nPrima parte.\nUn vecchio marinaio con la barba grigia incontra tre giovani gentiluomini invitati ad una festa nuziale e, con la sua mano scheletrica, ne intrattiene uno con il racconto della sua incredibile avventura in mare. Inizialmente riluttante per via del suo aspetto, il giovane viene sedotto dallo sguardo magnetico (in inglese \"glittering eye\", letteralmente \u00abocchio scintillante\u00bb) del vecchio narratore, e ascolta la sua storia.\nIl racconto ripercorre, quindi, le vicende della nave del marinaio che, spinta oltre l'Equatore verso l'Antartide, rimane intrappolata in una tempesta tirannica e terribile e finisce nei pressi del Polo Sud. Il ghiaccio impedisce alla nave di muoversi, e i marinai temono per la propria sorte.\nMa, proprio quando ormai disperano, il posarsi di un grande uccello marino, precisamente un albatros, sull'albero della nave riaccende nell'equipaggio la speranza: l'uccello viene accolto come un presagio favorevole dai marinai, che lo rifocillano con i pochi viveri rimasti sulla nave, trattandolo come se fosse una presenza divina. Quest'\u00abuccello pio e di buon augurio\u00bb (\"the pious bird of good omen\") sembra, infatti, portatore di una brezza che consente alla nave di liberarsi dalla stretta del ghiaccio e di proseguire il suo corso. Inaspettatamente, per\u00f2, il vecchio marinaio uccide l'uccello con un colpo di balestra, forse preso da un comportamento parossistico e violento in conseguenza allo stato di precariet\u00e0 creatasi. L'autore, tuttavia, non spiega il perch\u00e9 di questo gesto assurdo e gratuito.\nSeconda parte.\nL'uccisione dell'albatros suscita grande tormento nell'animo del vecchio marinaio che, preso dai risentimenti e dai sensi di colpa, si pente di aver compiuto un crimine tanto efferato ed infernale. L'equipaggio dapprima rimprovera il marinaio per l'inopportunit\u00e0 del misfatto, ma successivamente approva il crudele gesto, perch\u00e9 coincidente con il miglioramento delle condizioni atmosferiche: \u00e8 questo manifesto assenso a renderli moralmente complici del delitto.\nBen presto, tuttavia, un potente maleficio cade sulla nave, nel frattempo sospinta oltre l'Equatore. Le condizioni atmosferiche precipitano: il veliero venne infatti tenuto fermo da un'improvvisa bonaccia, e travagliato da un \u00absoffocante cielo di rame\u00bb infuocato dal cocente sole di mezzogiorno, e dalle acque ferme e arroventate. Nel mare, intanto, iniziano a verificarsi strani fenomeni e a comparire mostri viscidi brutti e deformi. \u00abNon un alito, non un moto\u00bb, neanche una goccia d'acqua da bere rallegra la ciurma che, dapprima consenziente in maniera ambigua, ora incolpa apertamente il marinaio per la disgrazia creatasi, arrivando addirittura ad appendergli simbolicamente sul collo il cadavere dell'albatros abbattuto.\nTerza parte.\nI marinai, esasperati dalla mancanza d'acqua, con occhio vitreo e intimidatorio guardano il vecchio marinaio, mentre questo volgendo lo sguardo a ponente scorge una nave che si avvicina.\nInizialmente esultanti, i marinai vengono ben presto presi da un vivo sgomento, siccome era impensabile che una nave potesse muoversi senza n\u00e9 vento n\u00e9 corrente. Effettivamente, si tratta di un vascello fantasma: su questa \u00abnuda carcassa di nave\u00bb gli unici passeggeri visibili sono uno scheletro e una donna, impegnati in una partita a dadi, Morte (\"Death\") e Vita-in-Morte (\"Life-in-Death\"), quest'ultima con gli occhi audaci, le labbra rosse, e i capelli biondi ma con la pelle bianca come la lebbra. I due stanno scommettendo sull'intero equipaggio: la Morte decide la condanna a morte della ciurma, mentre la Vita-in-Morte decide la sopravvivenza del vecchio marinaio.\nScende, cos\u00ec, bruscamente la notte. L'equipaggio, agonizzante, maledice con lo sguardo il marinaio, colpevole della loro sventura e, uno dopo l'altro, in duecento esalano l'ultimo respiro: la maledizione divina si \u00e8 abbattuta su tutta la ciurma, a eccezione del vecchio marinaio, che essendo stato vinto dalla Vita-in-Morte \u00e8 l'unico costretto a sopravvivere.\nQuarta parte.\nStavolta a parlare \u00e8 il convitato, impaurito dal pensiero che il marinaio sia uno spirito: \u00abTu mi spaventi, vecchio Marinaro! La tua scarna mano mi fa paura! Tu sei lungo, magro, bruno come la ruvida sabbia del mare. Ho paura di te, e del tuo occhio brillante, e della tua bruna mano di scheletro ...\u00bb. Il marinaio rassicura l'interlocutore della sua esistenza corporea e continua a raccontare.\nIl vecchio marinaio \u00e8 \u00absolo, solo, tutto solo, sopra solo l\u2019immenso mare\u00bb, perseguitato dal ricordo dei compagni morti, dai cui cadaveri sgorga sudore freddo. Attorno a lui vi \u00e8 solo desolazione: il mare che lo circonda \u00e8 putrido e orribile, e se alza lo sguardo in preghiera dalle sue labbra non esce che un \u00absibilo maligno\u00bb. A questo punto chiude le palpebre, ma le pupille continuano a pulsargli, perch\u00e9 il cielo e il mare opprimono i suoi occhi come macigni, e ai suoi piedi giacciono i corpi morti dei suoi compagni:\nIl vecchio marinaio capisce che la sua punizione era ancora pi\u00f9 terribile della morte. Su di lui infatti grava la \u00abmaledizione di un orfano\u00bb (\"orphan\u2019s curse\"), che lo costringe a sette giorni e sette notti di sofferenza e solitudine: \u00e8 la maledizione della Vita-in-Morte.\nPassati sette giorni e sette notti, il vecchio marinaio vede enormi serpenti marini agitarsi nel mare, lasciando dietro di s\u00e9 scie di luce scintillante. Mentre prima una simile visione non avrebbe fatto che suscitargli ribrezzo, ora l'uomo \u00e8 affascinato dalle creature e dal loro abbigliamento (azzurro, verde lucente, e nero velluto), a tal punto da esclamare:\nLa felicit\u00e0 e la bellezza dei serpenti marini riempie il cuore del marinaio di amore, ed egli nello stesso attimo inconsciamente (\"unaware\") prega. Dio, impietosito da questo gesto d'affetto, interrompe cos\u00ec il malefico incantesimo della Vita-in-Morte: l'albatros si stacca dal collo del marinaio e si inabissa nelle profondit\u00e0 del mare.\nQuinta parte.\nLa Santa Vergine nel frattempo invia al marinaio un sonno ristoratore. Egli sogna che i secchi della nave, rimasti inutili per tanto tempo sul ponte, siano colmi di rugiada. In effetti, al risveglio del marinaio sta piovendo: le labbra sono umide di pioggia, i vestiti fradici, e finalmente si pu\u00f2 dissetare, rinfrescando la gola sino ad allora arsa dalla sete.\nDurante la notte un gruppo di angelici spiriti penetra nei corpi morti dei marinai e ognuno torna a svolgere la propria mansione sulla nave. \u00abTu mi fai terrore, vecchio Marinaio!\u00bb esclama il convitato, prontamente sedato dal vecchio che, dopo avergli detto di calmarsi, prosegue il racconto. All'alba tutte le anime si raccolgono intorno all'albero maestro e intonano al cielo un melodioso canto. Nel frattempo la nave procede sulla rotta, mossa dall'azione dello \u00abspirito dell'Antartide\u00bb; quest'ultimo, tuttavia, esige che il marinaio espii totalmente le proprie colpe, e per questo motivo cambia improvvisamente rotta e veleggia verso nord a una velocit\u00e0 che l'essere umano non pu\u00f2 sopportare. Il marinaio cade a terra e perde i sensi: non ricorda nulla dello stordimento, se non di aver ascoltato due voci indistinte dire: \u00ab\u00c8 lui l\u2019uomo che con la crudele balestra abbatt\u00e9 l\u2019Albatro innocente?\u00bb e \u00abL\u2019uomo ne ha gi\u00e0 fatto penitenza, e altra penitenza ha da fare\u00bb.\nSesta parte.\nNella sesta parte della ballata assistiamo al dialogo tra le due voci sentite dal marinaio, compagni dello Spirito Polare che ha vendicato l'albatro. Quest'ultime spiegano il moto della nave in assenza del vento: l'aria, chiudendosi dietro la nave, la fa infatti avanzare.\nRisvegliatosi, il marinaio ricomincia la propria espiazione, stavolta rincuorato da un vento che sente propizio. Ben presto, infatti, il vascello approda nel suo paese natale, in cui egli riconosce la chiesa, la baia, la collina. La sua eccitazione \u00e8 talmente viva e inaudita da indurlo a pregare che non si tratti di un sogno: \u00abrisvegliami mio Dio oppure lasciami nel sonno per sempre\u00bb. Intanto, i corpi dell'equipaggio cessano di essere animati dagli spiriti angelici, e giacciono ora con un angelo accanto; il vecchio marinaio, tuttavia, non \u00e8 affatto sconvolto, anche perch\u00e9 \u00e8 tutto preso dall'arrivo di una barca con a bordo un eremita che intona inni sacri, che spera sia in grado di assolverlo dal peccato commesso.\nSettima parte.\nIl vecchio marinaio viene invitato dall'eremita del bosco ad accostare il suo vascello a questo battello; ma quando la barca si accosta alla scialuppa dell'eremita, affonda repentinamente. Per fortuna, il marinaio si trae in salvo e, ritenendo l'occasione propizia, chiede all'eremita di assolverlo dai suoi peccati, narrandogli prima la sua avventura.\nUna volta rivelato il suo vissuto, il marinaio si sente sollevato dall'agonia a cui le vicende l'avevano portato. Raccontare la storia al convitato, infatti, gli aveva suscitato un dolore molto vivo nell'animo; gli rivela, tuttavia, che ogni volta che sente la sua anima travagliata dall'angoscia, \u00e8 costretto a vagare e narrare la sua avventura, cercando di paese in paese un interlocutore che possa dargli ascolto.\nDopo aver suggerito al convitato di rispettare tutte le creature amate da Dio, il vecchio marinaio lascia la festa. Scomparso il vecchio, il convitato se ne va, sbigottito, svegliandosi il giorno successivo pi\u00f9 triste ma pi\u00f9 saggio.\nAnalisi.\nIl componimento risponde alla forma metrica della ballata, tipologia poetica d'origine popolare spesso utilizzata per narrare una storia generalmente lunga, e caratterizzata da un ritmo che la rende anche cantabile. Coleridge, infatti, riprende questa forma metrica tradizionale, della quale rispetta l'impostazione dialogica, il carattere magico e soprannaturale, la centralizzazione su un unico personaggio (in questo caso il marinaio), il finale tragico; e ne discosta, tuttavia, concedendo ampi spazi al \u00absublime\u00bb romantico e impiegando un linguaggio evocativo e immaginifico, ricco di arcaismi e non pi\u00f9 popolare e semplice come nella ballata medievale.\nPer quanto concerne il piano narrativo, la storia \u00e8 raccontata utilizzando due differenti livelli di narrazione. Il primo \u00e8 una sorta di cornice, in cui il poeta introduce la storia e presenta i personaggi; il secondo livello \u00e8 invece composto dal racconto del marinaio, riguardante il suo viaggio in mare.\nLa \"Ballata\", in ogni caso, si compone di sette parti, ciascuna delle quali \u00e8 composta prevalentemente da quartine di quattro versi con schema di rime ABCB; il primo e terzo verso sono di otto sillabe, mentre il secondo e il quarto hanno sei sillabe. Il piede utilizzato da Coleridge nella \"Ballata\", inoltre, \u00e8 quello giambico, formato da due sillabe, la prima non accentata e la seconda accentata. Se ne vede un esempio nella prima strofa del componimento: \nSignificato.\nIn questa poesia Coleridge trasporta il lettore nel mistico mondo del soprannaturale, sapientemente calibrato con il mondo del reale; l'intera \"Ballata\" si basa su questa e altre opposizioni, quali quelle tra razionalit\u00e0 e irrazionalit\u00e0, e tra ragione e immaginazione. In questo modo il componimento, pubblicato nel 1798 insieme alle altre poesie delle \"Lyrical Ballads\", si configura come una miscela perfetta di romanzo gotico, letteratura di viaggio e ballata tradizionale.\nLa \"Ballata\", infatti, inizia in modo assolutamente realistico, con versi legati specialmente alla percezione visiva; numerose sono le descrizioni, che si concentrano soprattutto sul tempo atmosferico, sulla posizione della nave e sulle terre natali del marinaio. \u00c8 solo dopo la morte dell'albatro che il poema si carica di elementi magici e soprannaturali, quali:\nCon questa ballata suggestiva ed inquietante, dunque, Coleridge intende parlarci della colpa, della sofferenza e della redenzione umana, caricando questi temi di segrete reminiscenze religiose. Secondo diverse interpretazioni, infatti, l'assassinio dell'albatro rappresenta un peccato contro la natura e, pertanto, contro Dio. Per questo motivo il marinaio, divorato dall'angoscia e dalla solitudine, \u00e8 costretto a scontare le proprie colpe con uno stato temporaneo di espiazione e pena, in rappresentanza del fuoco del Purgatorio. Questa redenzione si conclude nella quarta parte del poema nella quale il marinaio ammira i serpenti marini che circondano la nave in quanto parte della creazione divina; il maleficio cos\u00ec si spezza e l'albatro, prima appeso al suo collo, sprofonda negli abissi.\nSu un piano pi\u00f9 strettamente letterario, invece, l'albatro allude alla condizione dell'artista e alla creazione poetica, diventando cos\u00ec una metafora assai pregnante che verr\u00e0 apprezzata anche da Charles Baudelaire, autore per l'appunto della poesia \"L'Albatros\". Oppresso da una deludente realt\u00e0, il poeta andrebbe alla ricerca della verit\u00e0 nel suo livello pi\u00f9 elevato e intelligibile, sopportando sofferenze ed esperienze fuori dall'ordinario, per poi raggiungere un mondo ideale con il potere dell'immaginazione. Cos\u00ec come il marinaio comprende che il suo destino \u00e8 quello di raccontare le proprie vicende esistenziali, quindi, l'artista ha il compito di divulgare il proprio sapere.\nEdizioni.\n\"The Rime\" venne rivista pi\u00f9 volte da Coleridge. L'edizione a cui si rifanno i traduttori italiani \u00e8 l'ultima, del 1834."}
{"id": "1477107", "revid": "110157", "url": "https://it.wikipedia.org/wiki?curid=1477107", "title": "Campionato italiano femminile di hockey su ghiaccio 2007-2008", "text": "Il Campionato italiano femminile di hockey su ghiaccio 2007-08 ha confermato la fase di grandissimo declino del movimento: solo tre le compagini iscritte, HC Eagles Bolzano, HC Agordo e All Stars Piemonte.\nLa formula \u00e8 estremamente semplice: triplo girone di andata e ritorno (2 punti per la vittoria, 1 per il pareggio). Originariamente doveva esser seguito da una fase - denominata di play-off - in cui le squadre si affrontano tutte e tre in una sola giornata in incontri dalla durata ridotta in due tempi da 15 minuti (3 punti per la vittoria, 2 per la vittoria ai rigori, 1 per la sconfitta ai rigori), ma non se n'\u00e8 fatto poi pi\u00f9 nulla.\nIl calendario \u00e8 estremamente diradato per consentire alle squadre di partecipare agli eventi internazionali cui sono iscritte: le Eagles hanno giocato infatti sia la Coppa Campioni, dopo la rinuncia delle campionesse italiane in carica, che la EWHL; l'Agordo ha giocato l'EWHL; le All Stars hanno partecipato \"fuori gara\" (ovvero senza la possibilit\u00e0 di qualificarsi ai play-off) al campionato francese.\nRegular Season.\nClassifica.\nLHockey Club Agordo si aggiudica il nono scudetto della sua storia."}
{"id": "1477109", "revid": "547034", "url": "https://it.wikipedia.org/wiki?curid=1477109", "title": "Doice\u0219ti", "text": "Doice\u0219ti \u00e8 un comune della Romania di 4.954 abitanti, ubicato nel distretto di D\u00e2mbovi\u021ba, nella regione storica della Muntenia. Il centro abitato \u00e8 lambito a nord dal 45\u00ba parallelo, la linea equidistante fra il Polo nord e l'Equatore. "}
{"id": "1477110", "revid": "287204", "url": "https://it.wikipedia.org/wiki?curid=1477110", "title": "Doicesti", "text": ""}
{"id": "1477112", "revid": "1566286", "url": "https://it.wikipedia.org/wiki?curid=1477112", "title": "Lars Bloch", "text": "Biografia.\nNoto come compositore nel suo paese d'origine, come attore lavor\u00f2 principalmente in Italia, distinguendosi per la sua recitazione misurata. Volto rassicurante e con un sorriso angelico pronto a diventare demoniaco a seconda delle esigenze, partecip\u00f2 a pellicole quali \"Il disco volante\", (1964), di Tinto Brass, \"Certo, certissimo, anzi... probabile\" (1969) di Marcello Fondato, \"Il conte di Montecristo\" (1975) di David Greene e \"Fantozzi contro tutti\" (1980) di Neri Parenti.\nDalla seconda met\u00e0 degli anni ottanta ha ridotto la sua attivit\u00e0 sul grande schermo. Ha fatto la sua ultima apparizione nel film \"Un bugiardo in paradiso\" (1998) di Enrico Oldoini. In un'occasione \u00e8 stato anche produttore: ha supervisionato il documentario televisivo \"Western, Italian Style\" (1968) di Patrick Morin e ha lavorato come tecnico del suono per il film \"Il lago di Satana\" (1966) di Michael Reeves. "}
{"id": "1477113", "revid": "110157", "url": "https://it.wikipedia.org/wiki?curid=1477113", "title": "Dragodana", "text": "Dragodana \u00e8 un comune della Romania di 6.927 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 7 villaggi: Boboci, Burduca, Cuparu, Dragodana, P\u0103dureni, Picior de Munte, Str\u0103o\u0219ti."}
{"id": "1477114", "revid": "124221461", "url": "https://it.wikipedia.org/wiki?curid=1477114", "title": "Traversetolo", "text": "Traversetolo (\"Travars\u00e8ddol\" in dialetto parmigiano) \u00e8 un comune italiano di abitanti della provincia di Parma.\nGeografia fisica.\nTerritorio.\nIl territorio comunale di Traversetolo \u00e8 collocato in posizione pianeggiante e collinare, nella zona compresa tra i torrenti Parma a ovest ed Enza a est, che segna il confine con la provincia di Reggio nell'Emilia. Mentre nella pianura a nord predominano le zone coltivate a cereali, frumento e ortaggi, sui rilievi a sud si alternano prevalentemente i vigneti alle zone boscose, ove predominano i querceti. Diffusi nei terreni scoscesi argillosi e sabbiosi sono anche i calanchi, coperti da rade vegetazioni e arbusteti.\nIl capoluogo, attraversato da est a ovest dalla strada Pedemontana, sorge sulla riva sinistra del torrente Masdone e sulla destra del torrente Termina, al margine tra gli ultimi lembi pianeggianti e le prime colline dell'Appennino parmense.\nBarboj.\nA poca distanza dal borgo di Torre si trovano i piccoli vulcanelli di fango conosciuti come \"barboj\", in riferimento ai borbottii che accompagnano l'emissione di gas metaniferi dal sottosuolo; queste manifestazioni geologiche, considerate le pi\u00f9 importanti dell'Emilia occidentale, si estendono anche nella vicina localit\u00e0 di Rivalta di Lesignano de' Bagni; le salse sono caratterizzate dalla fuoriuscita dalle pozze sorgentifere di acque melmose salate, utilizzate fino al XIX secolo a scopo curativo, che confluiscono nel piccolo rio dei Barboj, affluente del torrente Termina.\nClima.\nIl clima di Traversetolo \u00e8 tipicamente continentale, con estati calde ed afose ed inverni rigidi con temperature minime spesso al di sotto dello zero. La media annuale \u00e8 pari a 12,3\u00a0\u00b0C, con estremi di 42,6\u00a0\u00b0C in luglio e 1,7\u00a0\u00b0C in gennaio. Per quanto riguarda la piovosit\u00e0, la media annuale \u00e8 pari a 862\u00a0mm, con estremi di 44\u00a0mm in luglio e 102\u00a0mm in novembre.\nOrigini del nome.\nIl toponimo deriva probabilmente da \"traversa\" o \"traversus\", dal latino \"transversus\", col significato di \"obliquo\", in riferimento forse alla posizione geografica del luogo, posto di traverso rispetto al sole.\nTaluno sostiene invece che il nome abbia origine dal latino \"transducere\", ossia \"attraversare\", in riferimento al fatto che i primi nuclei abitati sorsero probabilmente sulle colline circostanti, nella zona delle odierne frazioni di Cevola e Guardasone, raggiungibili pertanto attraversando gli acquitrini a fondovalle adiacenti al letto del torrente Masdone, ove fu fondato in epoca romana il primo villaggio.\nStoria.\nOrigini.\nLa presenza dell'uomo nel territorio di Traversetolo \u00e8 testimoniata fin dal Paleolitico, epoca alla quale risalgono numerosi manufatti rinvenuti in varie localit\u00e0 dei dintorni.\nDurante il Neolitico, all'incirca tra il 4800 e il 4700 a.C., fu fondato il pi\u00f9 antico insediamento umano conosciuto della zona, scoperto nel marzo del 2017 in localit\u00e0 Torrazzo alle porte del centro di Traversetolo: durante gli scavi per la realizzazione di un supermercato, furono portate alla luce 32 strutture e 4 tombe, contenenti anche alcuni oggetti.\nAll'et\u00e0 del bronzo risalgono invece le tracce di due terramare rinvenute nel 1863 da Luigi Pigorini nelle localit\u00e0 di Cevola e il Monte.\nIn epoca romana sorsero alcuni insediamenti nei dintorni del capoluogo, a Cevola, Case Cavalli e La Costa.\nMedioevo.\nIl borgo di Traversetolo fu fondato in epoca alto-medievale; risale al 18 marzo del 991 il pi\u00f9 antico documento che testimoni l'esistenza della localit\u00e0 di \"Traversitulo\", menzionata in una pergamena redatta a Pavia relativa a una compravendita. L'originaria pieve romanica, nominata per la prima volta nel 1005, fu invece costruita forse gi\u00e0 nell'VIII secolo.\nIl piccolo villaggio, sviluppato intorno all'importante luogo di culto, viveva all'epoca all'ombra del vicino castello di Guardasone appartenente al ramo Baratti dei conti di Canossa, edificato a presidio del guado sul torrente Enza forse gi\u00e0 nel X secolo, anche se la prima testimonianza della sua esistenza risale al 1165.\nIl territorio di Traversetolo fu interessato nel 1248 dagli scontri tra il Comune di Parma e l'imperatore del Sacro Romano Impero Federico II di Svevia: durante la battaglia di Parma, il castello di Guardasone fu occupato dalle truppe imperiali guidate da Enzo di Sardegna e riconquistato dai guelfi parmigiani capitanati da Rolando Rossi. Il maniero fu poi occupato nel 1296 dai ghibellini appoggiati dal marchese di Ferrara Azzo VIII d'Este, che lo distrusse dopo la riconquista da parte dei guelfi.\nNel 1316 Giberto III da Correggio, dopo essere stato cacciato da Parma, prese possesso del ricostruito castello. Nel 1334 i reggenti della citt\u00e0, all'epoca ghibellini, dichiararono guerra ai Da Correggio e inviarono le truppe, capitanate da Marsilio de' Rossi, a distruggere il borgo di Traversetolo e depredare il maniero di Guardasone. Nel 1341 Azzo da Correggio, figlio di Giberto, fortific\u00f2 notevolmente il castello, che fu nuovamente attaccato nel 1346 dal marchese Francesco d'Este e nel 1391 dalle truppe bolognesi e fiorentine, alleate contro il signore di Milano Gian Galeazzo Visconti.\nAlla morte nel 1402 di Giberto da Correggio, figlio di Azzo, le sue numerose terre furono incamerate dal duca di Milano Gian Galeazzo, che le assegn\u00f2 in gran parte a Ottobuono de' Terzi. Negli anni seguenti il territorio fu sconvolto dagli scontri tra i Terzi e i Rossi, che depredarono il borgo e il maniero di Guardasone nel 1403.\nNel 1409, dopo l'uccisione a tradimento di Ottobuono per mano di Muzio Attendolo Sforza, il fratello Giacomo fece rifugiare per sicurezza la vedova di Ottobuono e i figli nel castello, ove invi\u00f2 300 cavalieri guidati da Giovanni Malvicino; le truppe furono per\u00f2 intercettate a Traversetolo dal marchese di Ferrara Niccol\u00f2 III d'Este e sconfitte dopo un'aspra battaglia. Il maniero fu assediato dagli abitanti di Cazzola, Sivizzano e Rivalta, che furono respinti dal castellano, ma dopo alcuni mesi fu attaccato nuovamente da parte delle truppe estensi, guidate da Uguccione dei Contrari, che in tal modo si impossess\u00f2 del feudo di Guardasone e, nel 1417, di quello di Castione de' Baratti.\nNel 1421, dopo la cessione di Parma in cambio di Reggio Emilia da parte di Niccol\u00f2 III d'Este a Filippo Maria Visconti, Guardasone, con Traversetolo e Castione de' Baratti, fu incamerato dal Duca di Milano, che nel 1431 lo assegn\u00f2 al condottiero Niccol\u00f2 de' Terzi, il Guerriero, figlio di Ottobuono, per ricompensarlo degli aiuti ricevuti.\nNel 1449 Francesco Sforza conferm\u00f2 al Guerriero il possesso di tutti i suoi feudi; ci\u00f2 nonostante Niccol\u00f2, che non sopportava lo Sforza quale signore di Parma, cerc\u00f2 l'appoggio del re di Napoli Alfonso V d'Aragona allo scopo di cacciarlo dalla citt\u00e0; non appena lo seppe, il condottiero Alessandro Sforza, con l'aiuto dei fratelli Giberto VI, Manfredo I e Niccol\u00f2 II da Correggio, cinse d'assedio la fortezza di Guardasone, i cui occupanti si arresero dopo pochi giorni. La custodia del castello fu quindi affidata inizialmente a Manfredo e Giberto da Correggio e, nel 1452, a Pier Maria II de' Rossi.\nEt\u00e0 moderna.\nNel 1466 il duca Galeazzo Maria Sforza assegn\u00f2 il feudo a Giovanni e Vitaliano II Borromeo.\nNel 1558, il duca di Ferrara Ercole II d'Este, dopo aver conquistato i castelli di San Polo, Canossa e Rossena, assalt\u00f2 inaspettatamente il possente maniero di Guardasone, mal presidiato, e ne entr\u00f2 facilmente in possesso; conquist\u00f2 in breve tempo anche la vicina Guardiola di Montelugolo. Il duca di Parma Ottavio Farnese reag\u00ec attaccando a colpi di bombarda dapprima la torre di Montelugolo, distruggendola quasi completamente; spost\u00f2 poi il tiro sul castello, in cui si era rifugiato tutto il presidio ferrarese guidato dal conte Alessandro Rangoni; nella notte gli occupanti scapparono di soppiatto durante i cannoneggiamenti, che rasero al suolo la maggior parte della fortezza e del borgo adiacente.\nDa quel momento Guardasone perse la centralit\u00e0 fino ad allora mantenuta, a vantaggio della vicina Traversetolo, gi\u00e0 dal 1449 sede di mercato settimanale per concessione da parte di Alessandro Sforza; nel paese gli scambi commerciali aumentarono notevolmente, favorendo l'apertura di nuove osterie e locande per i viaggiatori.\nIl territorio fu funestato dalla peste del 1630, che decim\u00f2 la popolazione; particolarmente colpita fu la localit\u00e0 di Torre, ove mor\u00ec il 73% degli abitanti.\nNel 1652 il conte Renato II Borromeo spos\u00f2 Giulia Arese, figlia del conte Bartolomeo III, ed eredit\u00f2 met\u00e0 del patrimonio del suocero; aggiunse al proprio anche il cognome della moglie, dando origine alla casata dei Borromeo Arese. La famiglia mantenne i diritti sulla zona fino alla loro abolizione sancita da Napoleone nel 1805 nell'ex ducato di Parma e Piacenza.\nEt\u00e0 contemporanea.\nNel 1806 Traversetolo divenne sede di comune (o \"mairie\"), comprendente anche le vicine localit\u00e0 di Guardasone, Vignale, Bannone, Sivizzano e Mamiano.\nNel 1894 il paese fu raggiunto dalla tranvia Parma-Traversetolo, attiva fino al 1940.\nL'importanza del mercato settimanale di generi vari, localizzato inizialmente nella piazza a nord del municipio, favor\u00ec notevolmente l'economia del capoluogo; agli inizi del XX secolo gli ambulanti trovarono spazio anche nella nuova piazza Guglielmo Marconi, mentre per il mercato di legnami fu tracciata, sul luogo del frutteto della corte Pavesi-Paolotti, la piazza del Mercato e della Legna, ribattezzata nel 1922 piazza Fanfulla da Guardasone.\nAl termine della seconda guerra mondiale Traversetolo fu decorata al Valor Militare per la Guerra di Liberazione con la Medaglia di bronzo, in riconoscimento dei sacrifici subiti dalla popolazione del territorio e dell'aiuto fornito nella Resistenza.\nNel 1951, per decreto del presidente della Repubblica, la frazione di Castione de' Baratti fu annessa al comune di Traversetolo.\nIl giorno in cui si svolgeva il mercato, inizialmente feriale, fu spostato per decisione municipale alla domenica per favorire l'afflusso dei clienti. Le piazze Vittorio Veneto e Guglielmo Marconi si rivelarono col tempo insufficienti ad accogliere tutte le bancarelle, perci\u00f2 dopo il 1960 il consiglio comunale deliber\u00f2 di adibire a sede del mercato settimanale la grande piazza Fanfulla.\nSimboli.\nStemma.\nLo stemma comunale, caratterizzato da tre fasce verdi su sfondo rosso, contiene al centro un castello d'oro; lo scudo \u00e8 cinto inferiormente e superiormente dai simboli degli enti comunali: un serto costituito da un ramo di alloro e uno di quercia e una corona argentea murata di nero.\nBandiera.\nConcessa il 21 ottobre del 2004, la bandiera \u00e8 costituita da un drappo trinciato di rosso e verde, contenente al centro lo stemma comunale [differisce da quello rappresentato].\nOnorificenze.\nIl Comune di Traversetolo \u00e8 tra le citt\u00e0 decorate al valor militare per la guerra di liberazione, insignito della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture religiose.\nChiesa di San Martino.\nEdificata probabilmente nel X secolo in stile romanico, la pieve fu modificata nel 1434 e soprattutto nel 1669; restaurata nel 1832, la chiesa fu quasi completamente abbattuta nel 1928, salvando solo le cappelle laterali e la sagrestia, e ricostruita l'anno seguente in forme neoromaniche su progetto dell'ingegner Alfredo Provinciali; il luogo di culto conserva dell'originario edificio romanico la lunetta dei \"Leoni\" del XII secolo, posta sul portale d'ingresso della cappella battesimale; di pregio risulta anche la cupola della cappella della Beata Vergine Assunta, decorata con affreschi dipinti da Pier Antonio Bernabei intorno al 1610.\nTempietto di San Rocco.\nEdificato originariamente nel 1664 al bivio della strada della Costa, il tempietto di San Rocco fu restaurato nel 1714 e agli inizi del XIX secolo; abbattuto nel 1935 per consentire l'allargamento della strada, fu ricostruito nel 1951 su disegno di Renato Brozzi al margine sud del centro storico, a fianco della strada provinciale.\nChiesa di San Lorenzo.\nEdificata originariamente nei pressi del castello in epoca medievale, la chiesa di Guardasone fu distrutta nel 1558, durante gli scontri tra il duca di Parma Ottavio Farnese e il duca di Ferrara Ercole II d'Este; ricostruita sul monte dell'Oca entro il 1561, si deterior\u00f2 gi\u00e0 agli inizi del XVII secolo a causa dell'instabilit\u00e0 del terreno di fondazione; quasi completamente riedificata in stile barocco tra il 1684 e il 1698, fu danneggiata da un terremoto nel 1832 e restaurata; lesionata da altri cedimenti del terreno, fu risistemata nel 1934 e decorata negli anni seguenti; profondamente lesionata dal sisma del 1983, fu consolidata tra il 1984 e il 1985, ma, a causa del peso delle strutture aggiunte, il terreno divenne ancora pi\u00f9 instabile, tanto da rendere nel 1993 inagibile l'edificio; danneggiato anche dal terremoto del 2008, il tempio, da anni chiuso al culto, fu ristrutturato a partire dal 2015; al suo interno \u00e8 presente un grande dipinto a olio su muro raffigurante la \"Madonna degli Automobilisti\", realizzato nel 1964 da Proferio Grossi.\nChiesa di San Nicol\u00f2.\nMenzionata per la prima volta nel 1230, la chiesa romanica di Cazzola fu restaurata e ampliata nel 1628; ristrutturata nella prima met\u00e0 del XX secolo con la ricostruzione della facciata in stile neoclassico e la realizzazione delle volte a botte di copertura, fu risistemata nel sagrato nella seconda met\u00e0 del secolo; il luogo di culto conserva dell'originaria struttura medievale la zona absidale in pietra, decorata con una fascia ad archetti pensili.\nChiesa di San Biagio.\nEdificata originariamente nell'XI secolo, la chiesa di Mamiano fu ricostruita in forme barocche tra il 1699 e il 1700 e successivamente modificata in stile neoclassico nel 1832, nel 1900, nel 1938 e soprattutto nel 1961; profondamente danneggiata dal terremoto del 23 dicembre del 2008, fu riaperta al culto alla fine del 2011, al termine dei lavori di ristrutturazione.\nChiesa della Purificazione di Maria Vergine.\nEdificata originariamente forse gi\u00e0 nell'XI secolo dai monaci benedettini dell'abbazia di Linari, la chiesa di Bannone fu menzionata per la prima volta nel 1207; assoggettata verso il 1354 alla pieve di Traversetolo, fu completamente ricostruita a partire dal 1705 e decorata internamente nei decenni seguenti; arricchita con la nuova facciata neoclassica nel 1787, fu completata con il campanile nel 1910; danneggiata dal terremoto del 2008, fu negli anni successivi consolidata strutturalmente e restaurata internamente; l'edificio conserva sul portale d'ingresso laterale una lunetta romanica decorata con un altorilievo; all'interno ospita inoltre alcuni dipinti seicenteschi e settecenteschi di pregio.\nChiesa dei Santi Silvestro e Donnino.\nEdificata verso la met\u00e0 del XV secolo, la chiesa rinascimentale di Castione de' Baratti fu modificata nel XVII; ampliata e decorata nel 1943, fu restaurata e consolidata strutturalmente tra il 2009 e il 2010; l'edificio conserva al suo interno alcuni dipinti di pregio.\nChiesa dell'Assunzione di Maria Vergine.\nEdificata originariamente tra l'XI e il XII secolo ma menzionata per la prima volta nel 1230, la chiesa di Vignale, elevata al rango di parrocchia nel 1564, fu completamente ristrutturata in stile barocco intorno al 1666; risistemata nel tetto nel 1833, fu restaurata nel 1938; al suo interno conserva alcuni dipinti di pregio.\nOratorio di San Geminiano.\nEdificato originariamente forse gi\u00e0 tra il X e l'XI secolo ma menzionato per la prima volta nel 1230, l'oratorio di Bottone di Vignale fu unito nel 1520 alla chiesa dell'assunzione di Maria Vergine; restaurato verso la met\u00e0 del XVII secolo e ristrutturato nel 1714, cadde in profondo degrado a partire dalla met\u00e0 del XIX secolo, tanto da essere sconsacrato nel 1899 e adibito a deposito comunale; demolito nel 1921, fu completamente ricostruito in stile neoromanico su progetto dell'ingegner Ugo Bianchedi, riutilizzando i materiali dell'edificio originario, e riconsacrato nel 1926.\nChiesa di Santo Stefano.\nMenzionata forse gi\u00e0 nel 1144, la chiesa romanica di Torre fu probabilmente restaurata intorno al 1564 e nuovamente tra il 1705 e il 1706; profondamente modificata nel 1888, nel 1993 fu arricchita sul prospetto sud con un dipinto murale a opera di Proferio Grossi; l'edificio conserva al suo interno due dipinti realizzati agli inizi del XVIII secolo da Giovanni Bolla.\nChiesa di San Michele Arcangelo.\nMenzionata per la prima volta nel 1230, la piccola chiesa di Sivizzano, gi\u00e0 nel XIV secolo in rovina, fu ricostruita in forme rinascimentali verso il 1520; ristrutturata internamente in stile barocco tra la fine del XVII e gli inizi del XVIII secolo, fu consolidata strutturalmente nel 1984 in quanto danneggiata dal terremoto dell'anno precedente; al suo interno conserva alcune opere d'arte seicentesche e settecentesche.\nArchitetture militari.\nCastello di Guardasone.\nMenzionato per la prima volta nel 1165, il castello di Guardasone, appartenente ai Baratti, fu distrutto nel 1296 durante le lotte tra guelfi e ghibellini; ricostruito agli inizi del XIV secolo da Giberto III da Correggio, fu rinforzato dal figlio Azzo, che nel 1341 vi ospit\u00f2 il poeta Francesco Petrarca; incamerato nel 1402 da Gian Galeazzo Visconti, fu assegnato a Ottobuono de' Terzi; conquistato nel 1409 da Uguccione dei Contrari, torn\u00f2 nel 1421 al duca di Milano Filippo Maria Visconti, che nel 1431 ne invest\u00ec Niccol\u00f2 de' Terzi, il Guerriero; espugnato nel 1449 da Alessandro Sforza, fu assegnato nel 1466 a Giovanni e Vitaliano II Borromeo; occupato nel 1551 dai Francesi alleati del duca Ottavio Farnese, fu assaltato da Ercole II d'Este nel 1558 e riconquistato dal duca di Parma dopo un devastante bombardamento, che risparmi\u00f2 dalla distruzione soltanto il mastio e parte delle mura; acquistato agli inizi del XIX secolo dalla famiglia Medici, fu alienato dopo alcuni decenni all'entomologo Camillo Rondani, che lo trasmise ai suoi eredi; restaurato entro il 1903, fu notevolmente ampliato agli inizi del XX secolo con la costruzione di una grande ala a L.\nGuardiola.\nEdificata nel 1341 per volere di Azzo da Correggio quale torre di avvistamento del vicino castello di Guardasone, la Guardiola segu\u00ec le vicende del maniero da cui dipendeva; quasi completamente distrutta durante i bombardamenti del 1558, ne sopravvivono soltanto i resti delle mura esterne che emergono dal bosco sulla cima del monte Lugolo.\nCastello di Castione de' Baratti.\nEdificato nel XIII secolo per volere dei Baratti a presidio della val Termina, il castello di Castione de' Baratti, collocato nella localit\u00e0 di Trinzola, fu acquisito nel 1417 da Uguccione dei Contrari; incamerato nel 1421 dal duca di Milano Filippo Maria Visconti, fu assegnato con Guardasone nel 1431 al condottiero Niccol\u00f2 de' Terzi, il Guerriero e riconquistato nel 1449 dagli Sforza; attribuito nel 1466 ai Borromeo, fu completamente demolito nella seconda met\u00e0 del XVII secolo per volere dei duchi di Parma Farnese.\nArchitetture civili.\nPalazzo comunale.\nCostruito originariamente nella seconda met\u00e0 del XV secolo, il palazzo fu adibito a carcere durante il dominio feudale da parte dei conti Borromeo, che lo alienarono nel 1847 al curatore dei beni della famiglia Cesare Pazzoni; quasi completamente ricostruito entro il 1860, divenne sede della pretura dopo l'Unit\u00e0 d'Italia; acquistato nel 1881 dopo una lunga trattativa da parte del Comune di Traversetolo, fu ristrutturato nel 1885 e adibito a sede municipale; nel 1923 l'edificio fu arricchito nello spigolo della facciata con la grande statua della \"Vittoria angolare\", realizzata da Renato Brozzi per onorare i soldati caduti durante la prima guerra mondiale.\nCentro civico La Corte.\nEdificata originariamente nel XVII secolo da don Capponi, la corte rurale fu profondamente modificata intorno al 1800 dal nuovo proprietario Giulio Cesare Tassoni Villa, con la costruzione del palazzo padronale neoclassico e degli edifici rustici; acquistata e ampliata nel 1836 dai fratelli Giuseppe e Vincenzo Mazza, fu nuovamente ristrutturata intorno al 1853 e ancora tra la fine del XIX secolo e gli inizi del XX per iniziativa dei loro successori Mazza-Pavesi e Pavesi-Paoletti; ereditata da Annamaria Ponzi in Negro, fu alienata nel 1992 a Bruno Agresti, che nel 1999 la rivendette al Comune di Traversetolo; interamente ristrutturata tra il 2001 e il 2007, divenne sede della biblioteca comunale, della sala espositiva \"Sala delle Colonne\", della sala consigliare \"Proferio Grossi\", del museo Renato Brozzi e della ludoteca.\nVilla Magnani.\nEdificata in origine nel XVII secolo probabilmente quale casino di caccia dei conti Sforza di Santafiora, la villa con annessa tenuta fu acquistata agli inizi del XIX secolo dai marchesi Paolucci, che la trasformarono in elegante residenza nobiliare di villeggiatura, circondata da un grande parco romantico; alienata ai conti Zileri-Dal Verme nel 1879, fu completamente ristrutturata in stile neobarocco nel 1904, su progetto dell'architetto Antonio Citterio; nel 1941 la propriet\u00e0 fu acquisita dall'imprenditore agricolo Giuseppe Magnani, il cui figlio Luigi nel 1967 fece ampliare l'edificio padronale e le serre per ospitarvi l'importante collezione di opere d'arte che stava creando e nel 1977 costitu\u00ec giuridicamente la Fondazione Magnani-Rocca; dopo la morte del collezionista, furono avviati i lavori di sistemazione della tenuta e della villa, che divenne nel 1990 sede della Fondazione. Il parco di 12 ettari del complesso, interamente cintato, presenta le caratteristiche tipiche dei giardini all'inglese dei primi anni del XIX secolo; ricchissimo di piante monumentali sparse qua e l\u00e0 isolatamente o in gruppi, ospita inoltre un laghetto con isolotto e un giardino all'italiana. A sud della tenuta si staglia sulle prime colline un piccolo castello neogotico, ricavato alla fine del XIX secolo dalla trasformazione di un edificio colonico, quale fondale prospettico della villa.\nAree naturali.\nOasi di Cronovilla.\nRealizzata nel 1999 su un'area di circa 33 ettari a ridosso del torrente Enza precedentemente occupata da una cava, negli anni seguenti l'oasi naturalistica di Cronovilla, localit\u00e0 nei pressi di Vignale, rivel\u00f2 presto la sua grande potenzialit\u00e0 naturalistica; ampliata nel 2007 per volere del Comune di Traversetolo fino a raggiungere l'estensione di circa 60 ettari, fu inserita nel 2012 nella Rete Natura 2000 in qualit\u00e0 di zona di protezione speciale e sito di interesse comunitario e affidata nel 2016 in gestione al WWF di Parma; attrezzata con 22 osservatori in legno, \u00e8 caratterizzata dall'alternanza di folti boschi, prati e laghi, collegati attraverso 2\u00a0km di sentieri ghiaiati; l'area \u00e8 popolata da una folta fauna, costituita prevalentemente da numerose specie di uccelli in parte migratori.\nCultura.\nScuole.\nA Traversetolo hanno sede un istituto comprensivo, contenente le scuole per l'infanzia, primaria e secondaria, e un istituto tecnico economico.\nMusei.\nFondazione Magnani-Rocca.\nLa fondazione, istituita per volont\u00e0 del collezionista Luigi Magnani nella villa di Mamiano, raccoglie opere di inestimabile valore, di artisti quali Gentile da Fabriano, Albrecht D\u00fcrer, Vittore Carpaccio, Tiziano, Rubens, Van Dyck, Francisco Goya, Claude Monet, Auguste Renoir, Paul C\u00e9zanne, Giorgio Morandi (50 opere), Giorgio De Chirico, Filippo de Pisis, Gino Severini, Alberto Burri, Johann Heinrich F\u00fcssli, Nicolas de Sta\u00ebl, Lippo di Dalmasio, Filippo Lippi, Domenico Ghirlandaio, Lorenzo Costa, Martin Schongauer, oltre a sculture di Antonio Canova e di Lorenzo Bartolini.\nMuseo Renato Brozzi.\nAperto al pubblico nel 1990 negli ambienti posti all'ultimo piano del palazzo municipale, il museo fu spostato nel 2007 all'interno dell'edificio padronale del centro civico \"La Corte\"; il percorso espositivo raccoglie numerose opere scultoree, pittoriche e grafiche realizzate da Renato Brozzi in quasi 60 anni di produzione artistica, oltre alla ricca corrispondenza epistolare tra lo scultore e il poeta Gabriele D'Annunzio.\nEventi.\nLo storico mercato settimanale, considerato il pi\u00f9 grande dell'Emilia Romagna, si svolge ogni domenica mattina in piazza Fanfulla.\nIn aggiunta, a cadenza annuale, occupano l'intero centro del paese tre mercati speciali:\nIl primo sabato di ogni mese si svolge infine in via Cantini e piazza Garibaldi il Trovatutto, mercato dedicato agli oggetti di modernariato e antiquariato.\nGeografia antropica.\nIl territorio comunale comprende otto frazioni, per la maggior parte in zona collinare: Bannone, Castione de' Baratti, Cazzola, Guardasone, Mamiano, Sivizzano, Torre e Vignale.\nEconomia.\nPer quanto riguarda il settore primario, nelle zone pianeggianti del territorio comunale prevalgono le coltivazioni a cereali, frumento, foraggi e ortaggi, mentre nelle colline sono estesi i vigneti. Sono numerosi inoltre gli allevamenti di bovini, suini e avicoli.\nPer quanto riguarda il settore secondario, si concentrano tra il capoluogo e le frazioni le industrie, prevalentemente dedicate ai comparti alimentare, edile, meccanico, metallurgico e tessile.\nPer quanto riguarda infine il settore terziario, hanno sede nel capoluogo tutti i principali servizi bancari e informatici, varie attivit\u00e0 commerciali e ricettive e alcuni studi professionali.\nInfrastrutture e trasporti.\nTraversetolo \u00e8 attraversata da est a ovest dalla strada provinciale 32 Pedemontana e da nord a sud dalla strada provinciale 513 di Val d'Enza.\nFra il 1894 e il 1940 la localit\u00e0 rappresent\u00f2 il capolinea meridionale della tranvia Parma-Traversetolo, esercita a vapore, che favor\u00ec la crescita economica del Comune. In seguito il collegamento pubblico con la citt\u00e0 inizi\u00f2 a essere svolto mediante autoservizi gestiti da TEP.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1477118", "revid": "1318658", "url": "https://it.wikipedia.org/wiki?curid=1477118", "title": "Psicoanalisi e cinema", "text": "Il cinema e la psicoanalisi sono grosso modo coetanei. Nel 1895, l'anno in cui a Parigi veniva proiettato il primo film dei fratelli Lumi\u00e8re, a Vienna Freud eseguiva la prima interpretazione d'un sogno. I rapporti fra le due discipline sono stati molteplici. Tra l'altro:\nPi\u00f9 in generale si \u00e8 sempre parlato di Hollywood come \"fabbrica dei sogni\", e del cinema classico statunitense come grande fantasma occidentale.\nStoria.\nPioniere di questi studi fu Hugo Mauerhofer, con \"The Psychology of Cinematic Experience\" (1949). Nel 1950 un altro dei primi studi che analizzarono il cinema dal punto di vista psicologico era quello di Martha Wolfenstein e Nathan Leites, che si occupavano di film come luogo di rappresentazione del mito contemporaneo, dove si cristallizzano i sogni comuni e si superavano le paure collettive per una sorta di esorcismo. Anche Hortense Powdermaker parlava in questi termini e descriveva i lavoratori di Hollywood come \"trib\u00f9\", mentre Suzanne Langer nel 1953 gi\u00e0 parlava di sogno collettivo.\nIn Francia, Edgar Morin scrisse nel 1956 \"Le Cin\u00e9ma ou l'homme imaginaire\" descrivendo l'esperienza della visione di un film in parallelo alla pedagogia infantile, ed evidenziando l'intensit\u00e0 nevrotica con cui lo spettatore e il bambino si fanno entrambi prendere a un livello di regressione voyeuristica.\nNel 1975 il n. 23 della rivista \"Communications\" dedicato al rapporto tra psicoanalisi e cinema ospita, tra l'altro, un articolo di Roland Barthes sulla situazione spettatoriale con la sala come luogo di fascinazione simile alla fase dello specchio freudiana, basata su sottomotricit\u00e0 (come nell'ipnosi) e ipertrofia della vista, prontezza a feticizzare.\nPoco pi\u00f9 tardi Christian Metz, nel suo libro \"Le Signifiant imaginaire: psychanalyse et cin\u00e9ma\" (1977), analizza il linguaggio del cinema da un punto di vista psicoanalitico, individuando nello \"spostamento\" e nella \"condensazione\" i meccanismi comuni al film e al sogno. Lo spostamento, che secondo Freud e Lacan \u00e8 uno dei meccanismi del linguaggio dell'inconscio, \u00e8 quel fenomeno secondo il quale possiamo parlare a una figura che si trasforma in un'altra o vedere un paesaggio che si muove senza per questo rivelarne l'artificio o l'incoerenza: cos\u00ec come nel linguaggio audiovisivo possiamo girare un angolo e trovarci direttamente in un portone o attraversare luoghi e soglie per ellissi. La condensazione, inoltre, ci permette di vedere allo stesso tempo un personaggio e l'attore che lo interpreta e affezionarci al secondo seguendo il primo per identificazione e divismo.\nIn Italia il numero 13 di \"Cinema &amp; Cinema\" e le traduzioni di Metz degli anni 1970 portarono l'attenzione alla psicoanalisi come strumento d'analisi critica del cinema.\nAnche Jean-Louis Baudry e Jean-Louis Comolli si sono occupati di cinema dal punto di vista psicoanalitico, in particolare secondo il problema di rappresentazione della realt\u00e0 il cui effetto simulato al cinema si mostra come \"apparato\" atto a far rivivere allo spettatore una sorta di narcisismo.\nLa stessa teoria \u00e8 stata ripresa in chiave femminista da Costance Penley, che la definiva una \"macchina dello scapolo\", e poi da Joan Copjec che leggeva tutto in chiave paranoica (entrambe nel 1989).\nFilmografia.\nL'elenco che segue indica, in ordine cronologico ma senza pretesa di esaustivit\u00e0, alcuni film in cui la rilevanza dei temi psicoanalitici \u00e8 particolarmente evidente."}
{"id": "1477119", "revid": "287204", "url": "https://it.wikipedia.org/wiki?curid=1477119", "title": "Pachypodium lealii", "text": "Pachypodium lealii (Welw., 1869) \u00e8 una pianta della famiglia delle Apocynaceae, endemica dell'Africa meridionale.\nDistribuzione e habitat.\n\u00c8 diffusa in Angola, Namibia e Botswana."}
{"id": "1477120", "revid": "1305772", "url": "https://it.wikipedia.org/wiki?curid=1477120", "title": "Dragomire\u0219ti (D\u00e2mbovi\u021ba)", "text": "Dragomire\u0219ti \u00e8 un comune della Romania di 8.493 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 6 villaggi: Decindeni, Dragomire\u0219ti, Geangoe\u0219ti, Mogo\u0219e\u0219ti, R\u00e2nc\u0103ciov, Ungureni."}
{"id": "1477121", "revid": "228587", "url": "https://it.wikipedia.org/wiki?curid=1477121", "title": "Tresigallo", "text": "Tresigallo (\"Trasg\u00e0l\" in dialetto ferrarese) \u00e8 una frazione e capoluogo di abitanti del comune di Tresignana, nella provincia di Ferrara in Emilia-Romagna. \u00c8 stato comune autonomo fino al 2018. Faceva parte dell'Unione Terre e Fiumi.\n\u00c8 situato sulle sponde del Po di Volano ed \u00e8 immerso nella Pianura Padana e la sua fondazione la si fa ricondurre al Medioevo. Era il comune meno esteso della provincia di Ferrara. Dal primo gennaio 2019 si \u00e8 fuso con il comune di Formignana per dare vita al nuovo comune di Tresignana, del quale \u00e8 capoluogo.\nTresigallo \u00e8 l'unica Citt\u00e0 di Fondazione riconosciuta Citt\u00e0 d'Arte e grazie alle sue particolari geometrie e cromatismi \u00e8 definita \"La citt\u00e0 metafisica\".\nStoria.\nSituato sulla sponda sinistra del Po di Volano, nella pianura orientale della provincia di Ferrara, \u00e8 uno dei pi\u00f9 antichi centri della zona.\nLa sua pieve \u00e8 documentata almeno dal 1044 d.C. e nella denominazione di S. Apollinare rivela l'origine dall'Esarcato di Ravenna.\nNegli \"Statuti di Ferrara\" del 1287 Tresigallo \u00e8 citato come borgo di poche case in una zona circondata da vastissime paludi.\nNel secolo XIII la pieve di Tresigallo ebbe come arciprete, fino al 1256, Giovanni da Gaibana, che fu poi \"calligrafo\" (amanuense) rinomatissimo della Cattedrale di Padova.\nPer secoli il territorio di Tresigallo, dove si insediarono i patrizi veneziani Querini, Moro, Fontana, Badoer, Falier, rest\u00f2 circondato da valli e paludi oltre l'argine (allora detto \"cale\") che ad ovest dell'abitato metteva capo al Finale e raggiungeva il Po ad Ariano.\nDa ci\u00f2 forse deriva il nome di Tresigallo: \"transcalem\", aldil\u00e0 dell'argine. Quest'argine fu poi in parte sostituito da Brazzolo ad est del paese.\nQuesto \u00e8 il segno delle successive opere di progressiva bonificazione delle attigue valli, in particolare di quella voluta da Alfonso II d'Este, la quale part\u00ec da Tresigallo ed impegn\u00f2 molte famiglie nobili o alto-borghesi ferraresi legate alla Signoria Estense.\nSi citano le casate dei Gualenghi, Machiavelli, Freguglia, Isnardi, Aventi, Nigrisoli, Tassoni e Faruffini. Il capostipite di quest'ultima casata, Alessandro, fece costruire fra il 1517 ed il 1533 il palazzo turrito, che alla met\u00e0 del secolo XVII nella persona del card. Carlo Pio della famiglia dei principi Pio di Savoia, prese il nome di Palazzo Pio.\nSui campi delle \"possessioni\" si svolgeva la dura attivit\u00e0 contadina delle famiglie che abitavano sui fondi, composte talvolta da venti, trenta ed anche quaranta persone, mentre nei borghi e nel centro abitato risiedevano i braccianti.\n\u00c8 questa la vita e l'attivit\u00e0 descritta in due trattati di agricoltura dell'illuminista don Domenico Chendi, che per sessant'anni (1735-1795) fu benemerito parroco di Tresigallo.\nNella seconda met\u00e0 dell'Ottocento, con la grande bonificazione ferrarese, qui si svilupp\u00f2 fortemente il bracciantato, che trov\u00f2 un suo grande organizzatore nel giovanissimo Edmondo Rossoni (1884-1965) nativo di Tresigallo.\nGi\u00e0 dalla met\u00e0 del '700 (don Chendi scrisse che la \"stazione\" di posta era alla locanda Lisbona) e fino al 1906 circa, chi da Tresigallo voleva recarsi a Ferrara, percorrendo la strada che si snodava sugli argini del Volano poteva trovare il conforto della diligenza ad un cavallo e sei posti. Puntuale ogni luned\u00ec e venerd\u00ec, dopo tre ore e mezzo di sballottamenti, arrivava allo stallaggio di via Contrari.\nAll'inizio del 1900 e fino al 1914 circa, oltre alla diligenza, da Tresigallo non era raro che viaggiatori si allungassero alla conca di Valpagliaro, distante due chilometri, per usufruire della linea di navigazione sul Volano a mezzo del vaporetto \"Graziella\".\nSi arrivava cos\u00ec, dopo tre ore e mezza, nel borgo di S. Giorgio, non lontano dal mercato dei buoi e dei cavalli.\nDurante il fascismo, la cittadina godette di una particolare notoriet\u00e0 a partire dal 1930 quando, su impulso di Edmondo Rossoni, venne completamente ricostruita con architetture razionaliste, come avveniva allora per le cosiddette citt\u00e0 di fondazione, quali Predappio Nuova o alcune zone di Forl\u00ec: per tale motivo Tresigallo ha ottenuto la denominazione di \"Citt\u00e0 d'Arte\", quale esempio di citt\u00e0 di nuova fondazione caratterizzata dalla modernit\u00e0 architettonica e urbanistica.\nVennero costruite le strade, le piazze, le grandi infrastrutture, i centri sportivi, educativi, sanitari, industriali, tutti seguenti una logica urbanistica e simbolico-formale, voluta dall'allora ministro dell'agricoltura Edmondo Rossoni, nativo di Tresigallo, dalle origini sindacaliste rivoluzionarie, per frenare l'esodo verso la citt\u00e0.\nTresigallo \u00e8 quindi uno dei pochi esempi rimasti di citt\u00e0 di rifondazione, progettata a tavolino, in cui la citt\u00e0 si fa geometria dei rapporti sociali.\nSimboli.\nLo stemma di Tresigallo era stato concesso con decreto del presidente della Repubblica del 27 aprile 1967.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l'A.S.D. Tresigallo Calcio che milita in Prima Categoria."}
{"id": "1477124", "revid": "1522738", "url": "https://it.wikipedia.org/wiki?curid=1477124", "title": "Bandiera degli australiani aborigeni", "text": "La bandiera degli australiani aborigeni \u00e8 stata disegnata nel 1971 dall'artista di etnia luritja Harold Thomas come simbolo del movimento per il diritto alla terra degli aborigeni. Il 14 luglio 1995 \u00e8 stata riconosciuta dal governo come \"una bandiera dell'Australia\".\nLa met\u00e0 superiore nera rappresenta il colore scuro della pelle degli australiani aborigeni, la met\u00e0 inferiore rossa la terra su cui camminano e il cerchio giallo al centro il sole.\nStoria.\nFu esposta per la prima volta durante il giorno nazionale aborigeno ad Adelaide il 12 luglio 1971. Era stata gi\u00e0 usata a Canberra nella tenda dell'ambasciata aborigena nel 1972. In precedenza durante l'anno furono usate altre versioni della bandiera, compresa una nera verde e rossa fatta dai sostenitori di Sydney. Cathy Freeman cre\u00f2 un'enorme polemica durante i Giochi del Commonwealth del 1994 sventolando la bandiera aborigena insieme alla bandiera australiana durante il suo giro d'onore dopo aver vinto i 400 metri piani. Normalmente viene cos\u00ec salutata solamente la bandiera nazionale.\nLa decisione di renderla bandiera nazionale fu presa dal primo ministro Paul Keating, ma l'opposizione liberale contest\u00f2 la decisione e il 4 luglio 1995 John Howard rilascia una dichiarazione dove dichiara che ogni tentativo di renderla bandiera nazionale non era un tentativo di riconciliazione bens\u00ec di divisione. Tuttavia nel 1996 Howard ha assunto l'incarico di primo ministro e la bandiera \u00e8 rimasta nazionale.\nNel 1997 la corte federale australiana dichiar\u00f2 Harold Thomas detentore del copyright della bandiera.\nIl 25 gennaio 2022 il primo ministro Scott Morrison ha annunciato che l'Australia ha acquistato i diritti d'autore del vessillo per permettere a chiunque di poterlo esporre liberamente e gratuitamente al pari della bandiera nazionale."}
{"id": "1477125", "revid": "174925", "url": "https://it.wikipedia.org/wiki?curid=1477125", "title": "Fibrogeno", "text": ""}
{"id": "1477127", "revid": "767487", "url": "https://it.wikipedia.org/wiki?curid=1477127", "title": "Finta", "text": "Finta \u00e8 un comune della Romania di 4.532 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 4 villaggi: Bechine\u0219ti, Finta Mare, Finta Veche, Gheboaia."}
{"id": "1477131", "revid": "1305772", "url": "https://it.wikipedia.org/wiki?curid=1477131", "title": "Glodeni (D\u00e2mbovi\u021ba)", "text": "Glodeni \u00e8 un comune della Romania di 4.449 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 6 villaggi: Glodeni, Gu\u0219oiu, L\u0103cule\u021be, Livezile, Malu Mierii, Schela."}
{"id": "1477134", "revid": "599013", "url": "https://it.wikipedia.org/wiki?curid=1477134", "title": "Border Bulldogs", "text": "Il Border Bulldogs \u00e8 una squadra provinciale sudafricana di rugby a 15 deputata al livello professionistico del Border Rugby, ufficialmente Border Rugby Union.\nPartecipa annualmente alla Currie Cup e al Rugby Challenge rappresentando il terzo orientale della provincia del Capo Orientale e disputa le proprie gare interne al Buffalo City Stadium di East London, citt\u00e0 sede della \"union\".\nStoria.\nFondata nel 1891, la Border Rugby Football Union \u00e8 l'organismo che governa il rugby nell'area est della provincia del Capo Orientale, inclusi i territori di due ex stati sudafricani: Transkei e Ciskei. La Border RFU \u00e8 una delle federazioni fondatrici della Currie Cup, nonostante abbia vinto la competizione nazionale soltanto in due occasioni, ad \"ex aequo\" con Western Province, negli anni 1932 e 1934.\nDopo il passaggio del rugby amatoriale al professionismo nel 1995, dal 1998 al nome ufficiale venne aggiunto il soprannome \"Bulldogs\": Border Bulldogs fu quindi la denominazione della squadra professionistica del Border Rugby.\nWayne Weyer \u00e8 il giocatore pi\u00f9 presente con la maglia di Border con 183 partite tra il 1988 e il 2000; Greg Miller \u00e8 il miglior marcatore con 672 punti in 84 match; mentre, Alistair Alexander \u00e8 il leader di marcature con 44 mete in 66 incontri."}
{"id": "1477147", "revid": "767487", "url": "https://it.wikipedia.org/wiki?curid=1477147", "title": "Gura Foii", "text": "Gura Foii \u00e8 un comune della Romania di 2.263 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 4 villaggi: Bumbuia, Catanele, F\u0103getu, Gura Foii."}
{"id": "1477148", "revid": "1812835", "url": "https://it.wikipedia.org/wiki?curid=1477148", "title": "Falso vuoto", "text": "In teoria quantistica dei campi il concetto di falso vuoto si riferisce a uno stato quantomeccanico, apparentemente stabile, caratterizzato da un livello di energia che non corrisponde al minimo assoluto possibile. Questo permette, almeno in linea teorica, la transizione verso livelli di energia pi\u00f9 bassi, ad esempio per effetto tunnel.\nMetastabilit\u00e0 del falso vuoto.\nIl concetto di \"falso vuoto\" \u00e8 strettamente legato a quello di vuoto quantistico. Quest'ultimo \u00e8 definito come un autostato quanto-meccanico in cui l'energia \u00e8 minima. Poich\u00e9 tale livello \u00e8 il pi\u00f9 basso teoricamente concepibile, il vuoto cos\u00ec definito sarebbe anche uno stato assolutamente stabile. La condizione di falso vuoto viene invece definita come metastabile.\nFalso vuoto e cosmologia.\nLa meccanica quantistica, contrariamente alla teoria della relativit\u00e0 generale, per via del principio di indeterminazione di Heisenberg, non ammetterebbe una totale assenza di spaziotempo ossia il nulla. A causa di fluttuazioni quantistiche dovrebbero comunque esistere microregioni di spaziotempo della lunghezza di Planck che si formerebbero e svanirebbero continuamente, talora con una condizione energetica di falso vuoto che renderebbe possibili transizioni di fase. Questa struttura discontinua e \"ribollente\", dello spaziotempo, chiamata schiuma quantistica, sarebbe impossibile da lacerare e distruggere, persino per l'energia oscura. L'inflazione cosmica di tali microregioni spaziotemporali darebbe origine all'universo, o al multiverso, secondo la teoria delle bolle."}
{"id": "1477159", "revid": "767487", "url": "https://it.wikipedia.org/wiki?curid=1477159", "title": "Gura Ocni\u021bei", "text": "Gura Ocni\u021bei \u00e8 un comune della Romania di 7.700 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 4 villaggi: Ad\u00e2nca, Gura Ocni\u021bei, Ochiuri, S\u0103cueni."}
{"id": "1477162", "revid": "287204", "url": "https://it.wikipedia.org/wiki?curid=1477162", "title": "Gura Ocnitei", "text": ""}
{"id": "1477172", "revid": "110157", "url": "https://it.wikipedia.org/wiki?curid=1477172", "title": "Gura \u0218u\u021bii", "text": "Gura \u0218u\u021bii \u00e8 un comune della Romania di 5.380 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 2 villaggi: Gura \u0218u\u021bii e Sperie\u021beni."}
{"id": "1477174", "revid": "287204", "url": "https://it.wikipedia.org/wiki?curid=1477174", "title": "Gura Sutii", "text": ""}
{"id": "1477182", "revid": "767487", "url": "https://it.wikipedia.org/wiki?curid=1477182", "title": "Hulube\u0219ti", "text": "Hulube\u0219ti \u00e8 un comune della Romania di 3.426 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 5 villaggi: Butoiu de Jos, Butoiu de Sus, Hulube\u0219ti, M\u0103gura, Valea Dadei."}
{"id": "1477183", "revid": "287204", "url": "https://it.wikipedia.org/wiki?curid=1477183", "title": "Hulubesti", "text": ""}
{"id": "1477191", "revid": "372624", "url": "https://it.wikipedia.org/wiki?curid=1477191", "title": "Saint Antoine l'Abbaye", "text": ""}
{"id": "1477213", "revid": "1805885", "url": "https://it.wikipedia.org/wiki?curid=1477213", "title": "7z", "text": "7z \u00e8 un formato di file di archivi compressi che supporta differenti dati di compressione, filtri di cifratura e di pre-elaborazione.\nIl formato 7z apparve inizialmente implementato nel programma di archiviazione 7-Zip, ed esso \u00e8 disponibile gratuitamente al pubblico sotto i termini della GNU Lesser General Public License.\nL'LZMA SDK 4.62 \u00e8 stata resa di dominio pubblico nel dicembre 2008; l'ultima versione disponibile del 7-Zip e dell'LZMA SDK \u00e8 la 19.00 (21 febbraio 2019).\nIl tipo MIME \u00e8 codice_1.\nLa specifica ufficiale del formato 7z \u00e8 distribuita con il codice sorgente 7-zip, e possono essere trovate nella sottocartella doc/ del codice sorgente.\nCaratteristiche.\nIl formato 7z fornisce le seguenti caratteristiche principali:\nL'architettura aperta di questo formato permette di sviluppare altri metodi di compressione che in futuro potranno essere aggiunti allo standard.\nSupporti.\nFiltri di compressione.\nUna gamma di strumenti di compressione chiamata AdvanceCOMP contiene una copia del codificatore DEFLATE dall'implementazione del 7-Zip, queste utilities sono spesso utilizzate per effettuare compressioni successive dei file gzip, ZIP, PNG o MNG gi\u00e0 esistenti.\nFiltri di pre-elaborazione.\nL'LZMA SDK \u00e8 fornito con pre-elaboratori BCJ, BCJ2, di modo che con le fasi successive alla preelaborazione si ottenga una compressione maggiore. Per l'x86, ARM, PowerPC (PPC) IABY e thumbARM, gli obiettivi di salto sono normalizzati prima della compressione cambiando la relativa posizione in valori assoluti. Per l'x86 questo significa che i salti successivi, chiamate, salti condizionali (ma non salti piccoli) sono convertiti dallo stile del linguaggio macchina \u201cjump 1655 bytes backwards\u201d alla notazione \u201cjump to address 5554\u201d.\nCifratura.\nIl formato 7z supporta la cifratura con l'algoritmo AES con una chiave a 256-bit. La chiave \u00e8 generata da una password fornita dall'utente usando un algoritmo basato sull'algoritmo di Hash (SHA-256). L'SHA-256 \u00e8 eseguito 218 (262144) volte: ci\u00f2 causa un ritardo significativo, nei PC lenti, prima che parta la compressione o l'estrazione. Questa tecnica \u00e8 chiamata Key Strengthening ed \u00e8 usata per rendere pi\u00f9 difficoltoso (e lungo in termini di tempo) un eventuale attacco brute-force nei confronti del file cifrato.\nIl formato 7z fornisce inoltre la possibilit\u00e0 di criptare i nomi dei file dentro un archivio.\nLimitazioni.\nIl formato 7z non immagazzina permessi UNIX, e questo pu\u00f2 essere inappropriato per archivi di backup. Uno stratagemma \u00e8 quello di convertire i dati in un flusso di bit in formato tar prima della compressione con 7z.\nIl formato 7z non permette l'estrazione di alcuni file corrotti: ad esempio se si ha il primo segmento di una serie di file 7z, 7z non pu\u00f2 dare l'inizio dei file all'interno dell'archivio, deve attendere che tutte le parti siano scaricate. Il formato 7z inoltre manca di registrazione di ripristino che pu\u00f2 essere un problema quando c'\u00e8 corruzione di file limitata."}
{"id": "1477215", "revid": "125021086", "url": "https://it.wikipedia.org/wiki?curid=1477215", "title": "Conflitto nella Repubblica di Macedonia del 2001", "text": "Il conflitto nella Repubblica di Macedonia del 2001 fu un confronto armato svoltosi tra gennaio e novembre di quell'anno, considerato come l'ultima fase delle guerre jugoslave che insanguinarono il territorio della Jugoslavia dal 1991.\nIl conflitto scoppi\u00f2 quando l'Esercito di Liberazione Nazionale albanese attacc\u00f2 le forze di sicurezza della Repubblica di Macedonia all'inizio del gennaio del 2001. Le perdite da ambo le parti rimasero comunque limitate a poche decine, secondo le fonti pervenute dai due fronti in combattimento.\nAntefatti.\nL'8 settembre 1991 nella Repubblica Socialista di Macedonia si tenne un referendum nel quale un'ampia maggioranza dei votanti (oltre il 95,5%) vot\u00f2 a favore dell'indipendenza dalla Jugoslavia. Il 20 novembre dello stesso anno entr\u00f2 in vigore la Costituzione della nuova Repubblica di Macedonia (approvata il 17 novembre 1991).\nLa Repubblica venne costituita con un parlamento unicamerale, l'Assemblea Nazionale o \"Sobranie\" e un presidente eletto direttamente dal popolo, il primo presidente fu l'indipendente Kiro Gligorov mentre il primo governo della nuova Repubblica era guidato da Branko Crvenkovski, leader dell'Unione Socialdemocratica di Macedonia (SDSM) e vedeva la partecipazione all'interno della coalizione del partito albanese Partito per la Prosperit\u00e0 Democratica (PDP).\nContrariamente a quanto avvenne per altre ex repubbliche jugoslave, nella separazione della Repubblica di Macedonia non vi furono conflitti n\u00e9 spargimenti di sangue. Durante l'epoca jugoslava la popolazione slava si considerava \"macedone\" mentre i gruppi minoritari appartenenti ad altre etnie (principalmente albanesi) mantenevano una propria identit\u00e0 culturale e politica. Nonostante alcuni limitati episodi di tensione interetnica nella prima decade di vita della nuova Repubblica non vi furono conflitti.\nFino al 1998 lo Stato venne guidato dagli ex comunisti del SDSM che evitarono che il paese fosse coinvolto in qualunque tipo di conflitto. L'Unione Socialdemocratica di Macedonia (SDSM) non and\u00f2 per\u00f2 oltre le necessarie riforme della societ\u00e0 e dell'economia, non affront\u00f2 il problema della criminalit\u00e0 locale serba ed albanese, costituita soprattutto da contrabbandieri su larga scala che agivano contro gli embarghi imposti alla Repubblica Federale di Jugoslavia. Negli anni '90 aument\u00f2 la pressione sul governo per l'eccessiva corruzione e questo perse la maggioranza alle elezioni parlamentari del 1998 in favore di una coalizione composta da partiti nazionalisti, il Partito Democratico per l'Unit\u00e0 Nazionale Macedone (VMRO-DPMNE), l'Alternativa Democratica (DA), ed il Partito Democratico Albanese (DPA) e guidata da Ljub\u010do Georgievski (VMRO-DPMNE).\nTensioni etniche.\nLa nuova coalizione al governo si trov\u00f2 faccia a faccia con enormi problemi e perci\u00f2 perse l'appoggio popolare, specialmente con l'uscita del DA, anche se rimpiazzato dal piccolo Partito Liberale; in particolare scandali e difficolt\u00e0 travolsero il governo, giudicato corrotto dal popolo, e dal SDSM. Le relazioni tra la maggioranza etnica macedone e quella albanese, gi\u00e0 tese in precedenza, andarono peggiorando sotto il peso di questa situazione politica. Gli albanesi in Macedonia chiedevano maggiori diritti culturali e d'educazione, cos\u00ec come una rappresentanza nel governo, forze armate e polizia speciale. Nel frattempo bande di contrabbandieri dei paesi confinanti operavano attivamente nel paese gi\u00e0 dagli anni '90, con un giro d'affari sostenuto dagli embarghi delle Nazioni Unite contro la Jugoslavia, mentre il governo del SDSM non faceva niente contro la loro attivit\u00e0.\nLe tensioni etniche vennero inasprite dalla guerra del Kosovo, che provoc\u00f2 l'afflusso di 250.000 albanesi kosovari in cerca di rifugio nella Repubblica, e gli episodi di violenza ed i brogli elettorali durante le elezioni presidenziali del 1999. L'Esercito di Liberazione del Kosovo (KLA) fece ripetutamente incursione oltre il confine macedone e stabil\u00ec basi e centri da cui spediva i combattenti nell'area kosovara. In breve tempo alcune bande albanesi formarono dei corpi armati propri: dovunque i boss della criminalit\u00e0 organizzata sentivano minacciati i propri interessi era possibile trovare uomini armati al loro servizio, dotati di armi a basso prezzo, che erano largamente presenti nella Repubblica dopo la crisi in Albania nel 1997, e la stessa guerra del Kosovo.\nNegli anni '90 gli alti ufficiali del governo erano spesso coinvolti nel traffico del contrabbando verso e dal Kosovo e l'Albania, dove venivano organizzato dagli albanesi. Il contrabbando di armi verso il Kosovo aument\u00f2 durante la crisi del 1998 e nel 1999, quando le basi di smercio si trovavano in villaggi sul confine settentrionale macedone. Era largamente diffuso il contrabbando di carburante, narcotici, tabacco, schiavi bianchi e anche cioccolata, e la classe politica macedone non faceva nulla per arrestarlo proprio dietro pagamento di tangenti, rimuovendo chi osasse protestare. Nel momento in cui i percorsi di contrabbando cambiarono e gli albanesi cominciarono a muoversi contro il governo macedone, le tensioni etniche arrivarono al culmine, e l'NLA cominci\u00f2 ad attuare attacchi armati contro la polizia, l'esercito e le infrastrutture pubbliche come le ferrovie.\nEventi.\nInizio dell'insurrezione albanese.\nLe prime azioni da parte degli albanesi in Macedonia avvennero nel tardo 2000 e nel primo 2001, soprattutto lungo il confine macedone con il Kosovo, ormai amministrato dalle Nazioni Unite. Gli insorti agivano in maniera simile a quella osservata in Kosovo dal 1997 al 1998, cio\u00e8 prendevano possesso gradualmente di un villaggio dopo l'altro. Tali azioni erano inizialmente \"pacifiche\", dato che la popolazione non-albanese veniva \"incoraggiata\", senza violenza, a lasciare tali villaggi. Ma nel gennaio-febbraio del 2001 cominciarono le azioni di combattimento contro le autorit\u00e0 legittime.\nSulle prime il governo non fece niente contro questa situazione perch\u00e9 ricevette assicurazione che quel che stava succedendo non era diretto contro la Macedonia. Soddisfatti della risposta e delle tangenti, le autorit\u00e0 aspettarono quasi due mesi, cosicch\u00e9 la situazione si trov\u00f2 ormai fuori da ogni controllo, e il governo fu preso di sorpresa.\nNel gennaio 2001 apparve sulla scena del combattimento un gruppo armato che si faceva chiamare l'Esercito di Liberazione Nazionale (NLA), rivendicando la responsabilit\u00e0 degli attacchi alle forze di polizia. I leader dell'NLA, tra cui Ali Ahmeti e suo zio, Fazli Veliu, provenivano tutti dalla Macedonia occidentale. Affermarono di essere \u201ctra le centinaia e le migliaia\u201d di combattenti alle armi. Ad ogni modo, non venivano supportati da nessuno dei due partiti etnici albanesi. Il governo macedone afferm\u00f2 che i ribelli facevano effettivamente parte dell'Esercito di Liberazione del Kosovo (KLA) che si erano infiltrati nel paese dal Kosovo stesso. Infatti i combattenti dell'NLA consideravano il Kosovo come un \"porto franco\" dove potevano rifugiarsi in caso di grandi azioni macedoni contro di loro.\nIn quel periodo, le forze albanesi controllavano piccole zone della Macedonia occidentale, il restante lo controllava il Governo Macedone.\nRappresaglie macedoni.\nLe rappresaglie macedoni non riuscirono a completare del tutto le loro operazioni contro i ribelli albanesi, perch\u00e9 furono bloccati nel frattempo dalle forze della NATO che ordinarono ai macedoni di cessare il fuoco cos\u00ec da aprirsi via libera nel salvare i rimanenti guerriglieri albanesi che oramai erano circondati dalle forze speciali macedoni. La Macedonia reag\u00ec con le sue unit\u00e0: \"Tigri\" (le Tigri), i protagonisti \"Lavovi\" (i Leoni) e \"Volci\" (i Lupi) questi ultimi oggi impegnati nelle operazioni della NATO in Iraq conosciuti come \"The Wolves\". Dopo molti attacchi alle forze di sicurezza macedoni, i macedoni presero le strade di alcune citt\u00e0, attaccando e dando fuoco a negozi di propriet\u00e0 di albanesi, moschee e abitazioni. Questi attacchi ebbero luogo principalmente a Tetovo, Prilep, Skopje e Bitola.\nDopo la guerra.\nIl cessate il fuoco ed il disarmo.\nDopo l'accordo di Ocrida i ribelli si trovarono d'accordo a cessare il fuoco a giugno, anche se ci furono altri accordi in agosto, prima di arrivare a quello finale nel gennaio 2002. Secondo l'accordo di Ocrida il governo macedone garant\u00ec che avrebbe migliorato i diritti dei cittadini di etnia albanese, cio\u00e8 il 25,3 % della popolazione. Questi diritti inclusero il riconoscimento dell'albanese come lingua co-ufficiale, aumentando la partecipazione degli albanesi nelle istituzioni governative, nella polizia e nell'esercito. Inoltre il governo macedone accett\u00f2 di attuare un nuovo modello di decentralizzazione.\nLa parte albanese accett\u00f2 di lasciar perdere tutte le richieste separatiste e riconobbe pienamente tutte le istituzioni macedoni. Inoltre, secondo questi accordi l'NLA sarebbe stato disarmato e le armi consegnate alla forze NATO.\nL'operazione \"Essential Harvest\", venne lanciata ufficialmente il 22 agosto e cominci\u00f2 effettivamente il 27 agosto. Questa missione, della durata di 30 giorni, impiegava 3500 uomini, tra soldati NATO e truppe macedoni, per disarmare l'NLA e distruggerne le armi. Poche ore dopo che la NATO aveva concluso l'operazione, Ali Ahmeti annunci\u00f2 ai giornalisti nella piazzaforte ribelle di Sipkovica che l'Esercito di Liberazione Nazione era stato ormai sciolto e che era tempo di una riconciliazione etnica.\nAlcuni mesi dopo il conflitto, persistevano ancora alcune provocazioni armate. Piccoli bombardamenti ed omicidi continuavano ad accadere. La provocazione pi\u00f9 seria avvenne quando tre ufficiali della polizia macedone vennero uccisi in un'imboscata da uomini armati albanesi il 12 novembre 2001.\nPerdite.\nIl conto delle perdite umane rimane poco chiaro. Il 19 marzo 2001, la BBC riport\u00f2 che le forze di sicurezza macedoni affermavano che cinque dei loro soldati erano stati uccisi, mentre l'NLA affermava di averne uccisi undici. Non venne citato un conto definitivo delle perdite dell'NLA. Il 25 dicembre, 2001, l'Alternative Information Network riferiva un conteggio di 63 morti dichiarati dalle forze di sicurezza macedoni per la propria parte e un numero che varia dai 3 ai 5 morti da parte dell'NLA. Circa 60 civili di etnia albanese sono ritenuti morti (alcuni affermano 1000), mentre \u00e8 possibile che circa dieci cittadini di etnia macedone siano morti durante il conflitto. Al 25 dicembre 2005, la sorte di 20 civili \"scomparsi\", 13 di etnia macedone, 6 di etnia albanese e un cittadino bulgaro, rimane sconosciuta. Nell'agosto 2001, il numero dei profughi di guerra aveva raggiunto i 170.000, 74.000 dei quali erano profughi interni. Nel gennaio 2004 rimanevano 2.600 profughi."}
{"id": "1477270", "revid": "17815", "url": "https://it.wikipedia.org/wiki?curid=1477270", "title": "Dolores (El Salvador)", "text": ""}
{"id": "1477296", "revid": "17815", "url": "https://it.wikipedia.org/wiki?curid=1477296", "title": "La Palma (El Salvador)", "text": ""}
{"id": "1477322", "revid": "228587", "url": "https://it.wikipedia.org/wiki?curid=1477322", "title": "La Palma (disambigua)", "text": ""}
{"id": "1477330", "revid": "228587", "url": "https://it.wikipedia.org/wiki?curid=1477330", "title": "John Emerich Edward Dalberg-Acton", "text": "Fu insignito del \"Knight Commander of the Royal Victorian Order\".\nPrestigioso esponente del cattolicesimo liberale, ebbe un importante ruolo nel dibattito ottocentesco sul rapporto tra Chiesa Cattolica e liberalismo.\nBiografia.\nOrigini familiari.\nIl nonno di Lord Acton, John Francis Edward Acton, che fu primo ministro del regno di Napoli, discendeva da un ramo cadetto della famiglia che si era trasferito prima in Francia e poi in Italia. Quando si estinse il ramo principale, nel 1791, John Francis Edward Acton eredit\u00f2 il titolo di baronetto di Aldenham e i possedimenti nello Shropshire. \nSuo figlio maggiore, Richard, futuro padre di Lord Acton, spos\u00f2 Marie Louise Pelline, figlia ed erede di Emmerich Joseph von Dalberg, duca di Dalberg, un nobile di antico lignaggio tedesco, naturalizzato francese, che entr\u00f2 al servizio della Francia sotto Napoleone e rappresent\u00f2 Luigi XVIII al Congresso di Vienna nel 1814; la moglie, rimasta vedova nel 1837 si rispos\u00f2 con Granville George Leveson-Gower, II Conte di Granville (1840). Attraverso la moglie del duca di Dalberg, Pellina Brignole-Sale, Lord Acton divenne infine l'erede del dormiente Marchesato di Groppoli. Nel 1865 Lord Acton spos\u00f2 la Contessa Marie Anna Ludomilla Euphrosina von Arco auf Valley, figlia del Conte Bavarese Maximilian von Arco auf Valley, che gli diede sei figli.\nIstruzione.\nProveniente da un lato dagli italo-inglesi Acton, dall'altro dall'antica famiglia Dalberg, cattolica e cosmopolita, crebbe poliglotta: parlava perfettamente italiano, francese, tedesco e inglese. Il giovane Acton fu istruito al St Mary's College di Oscott, un seminario cattolico, sotto Nicholas Patrick Stephen Wiseman fino al 1848 e poi a Edimburgo dove studi\u00f2 privatamente. A Monaco, Acton abit\u00f2 nella casa di Johann Joseph Ignaz von D\u00f6llinger, il grande studioso che diede un importante contributo alla dottrina e allo sviluppo della Chiesa vetero-cattolica. Tra i due nacque un'amicizia che dur\u00f2 tutta la vita. Egli tent\u00f2 di ottenere l'ammissione all'Universit\u00e0 di Cambridge, aspirazione impossibile per un cattolico a quel tempo, quindi segu\u00ec gli insegnamenti di D\u00f6llinger, che gli trasmise un grande amore per la ricerca storica intesa come strumento critico.\nCominci\u00f2 in giovane et\u00e0 a collezionare una magnifica biblioteca storica, con l'obiettivo (mai realizzato) di scrivere una grande \"Storia della libert\u00e0\". In politica, egli fu sempre un ardente Liberal. Acton pass\u00f2 molto tempo nei principali centri intellettuali Europei e negli Stati Uniti, stringendo legami di amicizia con personalit\u00e0 come Charles de Montalembert, Alexis de Tocqueville, Fustel de Coulanges, Bluntschli, Heinrich von Sybel e Leopold von Ranke. Egli fu addetto alla missione di Lord Granville a Mosca, in rappresentanza Britannica all'incoronazione dello zar Alessandro II nel 1856.\nL'America.\nActon si interess\u00f2 molto all'America, considerando la sua struttura federale il perfetto garante delle libert\u00e0 individuali. Durante la Guerra Civile Americana (1861 - 1865), le sue simpatie andarono tutte ai Confederati, per la loro difesa degli States' Rights contro il governo centrale che, secondo tutti i precedenti storici, sarebbe inevitabilmente divenuto tirannico. Le sue note a Gladstone sull'argomento spinsero molti, nel govermo Britannico, a simpatizzare con il Sud confederato. Dopo la resa del Sud scrisse a Robert E. Lee \"I mourn for the stake which was lost at Richmond more deeply than I rejoice over that which was saved at Waterloo\".\nPolitica.\nNel 1859, Sir John Acton si stabil\u00ec in Inghilterra, nella sua terra d'origine, Aldenham, nello Shropshire. Nello stesso anno, a soli 25 anni, fu eletto alla Camera dei Comuni nel collegio elettorale irlandese di Borough of Carlow. Tuttavia, non era un membro attivo e la sua carriera parlamentare termin\u00f2 dopo le elezioni del 1865 quando, risultato primo nel collegio elettorale di Bridgnorth, perse il seggio dopo una verifica dello scrutinio.\nSi present\u00f2 di nuovo per Bridgnorth nelle elezioni del 1868, ma inutilmente.\nFu un intimo amico del leader dei Liberal Lord Gladstone: i due intrattennero una costante corrispondenza e si manifestarono una grandissima stima reciproca. Matthew Arnold diceva che \"Gladstone influenza tutto ci\u00f2 che ha attorno tranne Acton; \u00e8 Acton che influenza Gladstone\". Nel 1869, Gladstone gli fece avere il rango di pari del regno con il titolo di Barone Acton (di conseguenza il titolo di baronetto fu assorbito). Nel 1892, quando i Liberal andarono al governo, Lord Acton fu nominato \"lord-in-waiting\".\nLord Acton e la Chiesa cattolica.\nNello stesso anno 1859, quando il futuro cardinale John Henry Newman si ritir\u00f2, Acton divenne comproprietario del mensile cattolico \"The Rambler\". Nel 1862 fuse questo periodico nel \"Home and Foreign Review\". I suoi contributi a queste pubblicazioni mostrarono subito la vastit\u00e0 delle sue conoscenze di storia. Sebbene fosse un sincero e fervente cattolico, il suo spirito di storico lo rese ostile all'Ultramontanismo, e la sua indipendenza di pensiero e l'ardente liberalismo lo portarono rapidamente in conflitto con la gerarchia cattolica. Sin dall'agosto 1862, il cardinale Wiseman censur\u00f2 pubblicamente il \"Review\".\nQuando nel 1864, dopo l'appello di D\u00f6llinger al Congresso di Malines per un atteggiamento meno ostile nei confronti della critica storica, papa Pio IX pubblic\u00f2 il Sillabo (testo che condanna tra l'altro il liberalismo), Acton sent\u00ec che c'era solo un modo per riconciliare la sua coscienza letteraria con la sua lealt\u00e0 ecclesiastica: interruppe la pubblicazione del suo mensile. Continu\u00f2 comunque a scrivere articoli per il \"North British Review\" che, precedentemente organo della Free Church scozzese, era stato acquistato da amici simpatizzanti, e che per qualche anno (fino al 1872, quando cess\u00f2 di apparire) promosse attivamente gli interessi di un Liberalismo d'\u00e9lite sia in campo temporale che ecclesiastico; inoltre, Acton diede molte conferenze di argomento storico.\nNel 1870 la Chiesa cattolica cadde in crisi a seguito della promulgazione da parte del papa Pio IX del dogma dell'infallibilit\u00e0 papale. Lord Acton, che a questo proposito era in completa sintonia con Ignaz von D\u00f6llinger, si rec\u00f2 a Roma per mettere in campo tutta la sua influenza contro tale promulgazione, ma il passo che tanto aveva temuto non pot\u00e9 essere evitato. Segu\u00ec lo scisma della Chiesa vetero-cattolica, cui Acton non ader\u00ec mai personalmente, rimanendo fedele alla Chiesa di Roma. Nel 1874, quando Gladstone pubblic\u00f2 il suo pamphlet \"The Vatican Decrees\" contro il dogma dell'infallibilit\u00e0 papale, Lord Acton rispose, in novembre e dicembre, con quattro lettere al \"The Times\", illustrando le idee di Gladstone con numerosi esempi storici di contraddizioni papali. Si pose cos\u00ec in aspro contrasto con le idee ultramontane, ma senza condividere le conclusioni di Gladstone e continuando a sostenere come la Chiesa Cattolica, in se stessa, fosse certamente migliore delle sue premesse implicite.\nLe lettere di Acton produssero un'altra tempesta nel mondo del cattolicesimo inglese, il cardinale Manning tent\u00f2 di farlo scomunicare, ma fu considerato prudente dalla Santa Sede lasciar correre. Nonostante le sue riserve egli considerava, la \"communion with Rome as dearer than life\". Da allora in poi Acton evit\u00f2 la polemica teologica; si dedic\u00f2 con costanza alla lettura e allo studio, ma senza rinunciare alla vita di societ\u00e0: nonostante la sua dedizione agli studi, egli era un uomo di mondo e un uomo d'affari, non un topo di biblioteca. Dopo il 1879 divise il suo tempo fra Londra, Cannes e Tegernsee in Baviera, godendo della compagnia dei suoi amici.\nRiconoscimenti accademici.\nNel 1872 gli fu conferita la Laurea honoris causa di Doctor of Philosophy dalla Universit\u00e0 di Monaco di Baviera, nel 1888 anche Cambridge gli confer\u00ec la Laurea honoris causa di Doctor of Laws e nel 1889 ebbe da Oxford il titolo onorifico di Doctor of Civil Law. Infine, nel 1890, fu nominato membro dell'All Souls College di Oxford. Infine, nel 1895, alla morte di Sir John Seeley, Lord Rosebery lo nomin\u00f2 Regius Professor of Modern History a Cambridge. Fu una scelta eccellente: la sua conferenza inaugurale su \"The Study of History (Lo studio della storia)\", in seguito pubblicata con note che mostrano la sua vasta erudizione, dest\u00f2 grande impressione nell'universit\u00e0 e l'influenza del nuovo professore negli studi storici si fece sentire in molte importanti direzioni. Egli tenne due importanti corsi sulla Rivoluzione francese e sulla Storia moderna, ma fu nei rapporti privati che l'effetto del suo insegnamento si fece maggiormente sentire.\nLa morte.\nLord Acton si ammal\u00f2 nel 1901 e mor\u00ec il 19 giugno 1902, a Tegernsee: gli successe nel titolo suo figlio, Richard. Subito dopo la morte, la sua impressionante biblioteca, composta da pi\u00f9 di 59.000 volumi, molti dei quali pieni di sue annotazioni, fu acquistata da Andrew Carnegie e donata all'Universit\u00e0 di Cambridge.\nOpera.\nActon non ha mai portato a termine un solo libro. Pubblicazioni degne di nota sono:\nNegli anni successivi alla sua nomina alla cattedra di storia moderna a Cambridge (1895), Acton progett\u00f2 la grande \"Cambridge Modern History\", di cui vide pubblicato, in vita, solo il primo volume. Esercit\u00f2 grandissima influenza attraverso le conferenze, i saggi, gli articoli e soprattutto i contatti personali con alcuni dei maggiori politici e intellettuali del suo tempo. Molti articoli, saggi e conferenze sono stati raccolti dopo la sua morte in \"Lectures on Modern History\" (1906), \"History of Freedom\" (1907) e \"Historical Essays and studies\" (1907). Alcuni testi sono stati ristampati in \"Essays on Freedom and Power\" (1948) ed \"Essays on Church and State\" (1952).\nPensiero.\nSecondo Acton la storia umana \u00e8 orientata verso una sempre maggiore libert\u00e0 e questo sviluppo \u00e8 dovuto al cristianesimo pi\u00f9 che all'eredit\u00e0 greco-romana. La libert\u00e0 procede parallelamente alla responsabilit\u00e0 ed \u00e8 condizione necessaria per raggiungere fini spiritualmente elevati; quando il potere politico si arroga il diritto di comandare agli uomini i loro atti, li priva della loro responsabilit\u00e0. La difesa della libert\u00e0 \u00e8 un imperativo morale, in quanto essa \u00abnon \u00e8 un mezzo per un fine politico pi\u00f9 alto, essa \u00e8 il fine politico pi\u00f9 alto. Non \u00e8 per la realizzazione di una buona amministrazione pubblica che la libert\u00e0 \u00e8 necessaria, ma per garantire il perseguimento degli scopi pi\u00f9 elevati della societ\u00e0 civile e della vita privata\u00bb."}
{"id": "1477337", "revid": "1543377", "url": "https://it.wikipedia.org/wiki?curid=1477337", "title": "Premier League (calcio Bangladesh)", "text": "La Premier League (in bengalese: \u09ac\u09be\u0982\u09b2\u09be\u09a6\u09c7\u09b6 \u09aa\u09c7\u09b6\u09be\u09a6\u09be\u09b0 \u09ab\u09c1\u099f\u09ac\u09b2 \u09b2\u09c0\u0997) \u00e8 la massima divisione del campionato bengalese di calcio nonch\u00e9 la massima competizione calcistica del Bangladesh, istituita nel 2000 e controllata dalla Federazione calcistica del Bangladesh (BAN).\nIl campionato si svolge nell'arco di un anno solare, da gennaio a settembre.\nSquadre.\nStagione 2022."}
{"id": "1477342", "revid": "17815", "url": "https://it.wikipedia.org/wiki?curid=1477342", "title": "San Ignacio (El Salvador)", "text": ""}
{"id": "1477346", "revid": "2056951", "url": "https://it.wikipedia.org/wiki?curid=1477346", "title": "Davide Rizzio", "text": "Biografia.\nFiglio di un maestro di musica (appartenente ai conti Riccio di San Paolo e Solbrito), Rizzio fu musicista prima alla corte del Duca di Savoia e quindi a Nizza, ma non trovando grande accoglienza fece in modo di andare in Scozia col conte Carlo Ubertino Solaro di Moretta che era inviato come ambasciatore in Scozia dal Duca Emanuele Filiberto di Savoia.\nFece amicizia con alcuni musici che la regina Maria Stuarda aveva portato con s\u00e9 dalla Francia. Sir John Melvil, un amico personale di Rizzio, gli disse: \"Sua Maest\u00e0 ha tre cantori e necessita di un basso per completare il quartetto vocale\". In questo modo egli venne introdotto a Corte. Il suo salario per la posizione di valletto era di 150 Franchi o 75 Lion.\nEgli era considerato un uomo dall'aspetto molto brutto, ma un buon musicista e un eccellente cantante, doti che gli valsero l'attenzione della regina. Alcuni autori attribuiscono a Rizzio la composizione della melodia di \"Auld Lang Syne\", brano conosciuto in Italia anche come \"Valzer delle candele\".\nVerso la fine del 1564, egli divenne il segretario privato della regina per le relazioni con la Francia quando il suo predecessore and\u00f2 in pensione.\nLa sua ambizione e la sua forte influenza politica, il suo essere straniero e cattolico romano, e il sospetto che fosse l'amante della regina gli provocarono invidie di parte della corte e l'ostilit\u00e0 del marito della regina Enrico Stuart, Lord Darnley.\nAssassinio.\nLa sera del 9 marzo del 1566 alcuni nobili protestanti, con l'assenso di Enrico Stuart, penetrarono a mano armata nel palazzo reale di Holyrood Palace e giunsero nella sala da pranzo chiedendo la consegna di Rizzio, il quale si nascose dietro la regina. Maria, incinta di sei mesi di Giacomo VI, del quale Rizzio era il sospetto padre, si rifiut\u00f2. Al rifiuto della regina, Rizzio venne ucciso davanti ad essa che tent\u00f2 inutilmente di salvargli la vita. Le grida della regina e di Rizzio giunsero all'esterno del palazzo e alcune centinaia di popolani uscirono dalle taverne e, armati di bastoni, si diressero al palazzo in soccorso della regina, ma questa, minacciata dai congiurati, si affacci\u00f2 alla finestra congedando i suoi sudditi. Rizzio venne assassinato con cinquantasette pugnalate e gettato gi\u00f9 dalle scale dopo essere stato spogliato dei gioielli e delle vesti. Secondo Maria, uno degli intrusi, Patrick Bellenden, fratello del cancelliere del giudice, punt\u00f2 la pistola alla sua pancia, mentre Andrew Kerr di Faldonsyd minacci\u00f2 di pugnalarla. Lord Ruthven (Conte di Gowrie) lo neg\u00f2.\nDopo la morte.\nSubito dopo l'assassinio, Maria riusc\u00ec a parlare con Lord Darnley e potrebbe essere stata lei ad averlo convinto che erano entrambi in pericolo e prigionieri nel palazzo. La guardia che era con lei, a mezzanotte del giorno seguente la aiut\u00f2 a scappare, lei cavalc\u00f2 dietro ad Arthur Erskine fino a Seton Palace e poi in sicurezza fino al castello Dunbar. Un servo inglese di Lord Darnley, Anthony Standen, successivamente afferm\u00f2 di aver accompagnato la regina insieme a Lord Stewart di Traquair e il fratello William Stewart. Maria ritorn\u00f2 ad Edimburgo con i suoi sostenitori e soggiorn\u00f2 al Royal Mile piuttosto che tornare a palazzo. Il 21 di marzo dichiar\u00f2 Darnley non colpevole di omicidio.\nIl fratello di Rizzio, Giuseppe, arriv\u00f2 in Scozia con Michel de Castelnau e fu designato segretario al posto di David il 25 aprile 1566. Giuseppe ed un collega italiano, Joseph Lutyni, ebbero qualche problema per aver rubato delle monete dalla borsa della regina e nell'aprile del 1567 fu accusato ed assolto con James Hepburn, IV conte di Bothwell per l'omicidio di Darnley.\nDavide Rizzio fu sepolto velocemente nel cimitero di Holyrood, ma Buchanan narra che successivamente, per ordine della regina, il suo corpo venne traslato e tumulato nel sepolcro dei re di Scozia. Questa misura, molto inopportuna, avvalor\u00f2 la convinzione che il rapporto fra Rizzio e la regina fosse qualcosa di diverso da quello fra una regina e il suo segretario.\n La cronaca degli eventi dice che l'uccisione di Rizzio fu una delle cause scatenanti della depressione che colp\u00ec la regina l'anno successivo.\nRizzio \u00e8 sepolto nella chiesa di Canongate Kirkyard a Edimburgo, a poche centinaia di metri dal Holyrood Palace. Questo avrebbe richiesto la seconda riesumazione di un cattolico senza conoscenti in vita in un cimitero protestante, 120 anni dopo la sua morte. Viene considerato pi\u00f9 probabile che sia sepolto in una tomba non segnata in un cimitero vicino ad Holyrood Abbey. Lo storico protestante George Buchanan scrisse nel 1581 che David fu sepolto al di fuori dell'abbazia e che Maria avesse organizzato la sepoltura nella tomba del padre, Giacomo V di Scozia e di Madeleine di Francia. Buchanan descrisse le circostanze che mettevano in cattiva luce la regina; mentre il suo libro veniva stampato, l'amico James Melville, cerc\u00f2 di far riscrivere a Buchanan il passo temendo che Giacomo VI avrebbe bandito l'intero libro. Buchanan chiese a suo cugino, Thomas Buchanan, un insegnante elementare di Stirling, se lui ritenesse che la storia potesse essere vera ed egli assent\u00ec. La storia venne pubblicata.\nSpia del Papa.\nSecondo lo scrittore Eric Frattini, Davide Rizzio, assieme al fratello Giuseppe, era una spia del Papa, \"infiltrato al seguito dell'ambasciatore di Savoia\" presso la corte di Maria Stuarda, con il compito di combattere la riforma anglicana e difendere il cattolicesimo e i suoi rappresentanti.\nL'assassinio di Rizzio fu il frutto di una cospirazione politica che strumentalizz\u00f2 anche la gelosia di Lord Darnley, marito di Maria Stuarda."}
{"id": "1477352", "revid": "17815", "url": "https://it.wikipedia.org/wiki?curid=1477352", "title": "Santa Rita (El Salvador)", "text": ""}
{"id": "1477353", "revid": "773636", "url": "https://it.wikipedia.org/wiki?curid=1477353", "title": "Super League (Bhutan)", "text": "La Super League, gi\u00e0 nota come A-Division e conosciuta anche come Thimphu League, \u00e8 una competizione calcistica del Bhutan.\nStoria.\nSino al 2012 era il massimo torneo calcistico del paese. Dalla stagione sportiva 2012-2013 la massima divisione ha assunto il nome di Bhutan National League. La A-Division, a cui partecipano squadre della sola citt\u00e0 di Thimphu, ha assunto la funzione di qualificare le squadre della capitale al massimo campionato nazionale.\nNel 2019 la massima serie ha assunto il nome di Bhutan Premier League e la seconda serie il nome di Bhutan Super League."}
{"id": "1477355", "revid": "548913", "url": "https://it.wikipedia.org/wiki?curid=1477355", "title": "Il grande inquisitore (I fratelli Karamazov)", "text": "Il Grande Inquisitore (noto anche come La leggenda del Grande Inquisitore, che \u00e8 il titolo di una celebre opera di Rozanov) \u00e8 un capitolo del romanzo \"I fratelli Karamazov\", dello scrittore russo F\u00ebdor Michajlovi\u010d Dostoevskij.\nEmerge l'aspetto psicologico, antropologico e filosofico di Dostoevskij; il racconto pu\u00f2 essere analizzato e compreso anche fuori dal contesto del romanzo. Vengono rielaborati temi che riguardano la filosofia morale, la filosofia politica, la filosofia della storia e la filosofia della religione.\nPremessa.\nPrima di iniziare il racconto, Iv\u00e0n descrive le opere poetiche religiose del passato con \"irruzioni\" celesti nella vita degli uomini. Il pi\u00f9 suggestivo e \"dantesco\" a suo avviso \u00e8 un poemetto monastico russo tradotto dal greco, \"La Madre di Dio tra i tormenti\", in cui la Madonna visita insieme all'arcangelo Michele un lago infernale bollente, dove sono immersi i dannati che ormai Dio ha dimenticato. Allora ella, inginocchiandosi piangendo, chiede perdono a Dio nel suo trono per tutti i dannati, \"senza distinzione\". Dio le mostra le piaghe delle ferite di Ges\u00f9 e le chiede come sia possibile perdonare anche i suoi carnefici; ma ella invita tutti i presenti (santi, martiri, angeli) a inginocchiarsi con lei per chiedere perdono per tutti, \"senza distinzione\". Alla fine ottiene che i dannati siano liberati dai tormenti ogni anno, dal giorno di Venerd\u00ec Santo fino alla festa della Pentecoste; i peccatori rendono grazie dall'abisso infernale. Come in passi precedenti, anche qui \u00e8 adombrata l'ipotesi teologica dell'apocatastasi.\nLa trama.\nIv\u00e0n Karam\u00e0zov espone dunque al fratello Aleksej (Al\u00eb\u0161a) un racconto allegorico di sua invenzione, ambientato in Spagna ai tempi della Santa Inquisizione.\nDopo quindici secoli dalla morte, Cristo fa ritorno sulla terra. Non viene mai menzionato per nome, ma sempre chiamato indirettamente. Pur comparendo furtivamente, viene misteriosamente riconosciuto da tutti, il popolo lo riconosce e lo acclama come salvatore, tuttavia egli viene subito incarcerato per ordine del Grande Inquisitore, proprio mentre ha appena realizzato la resurrezione di una bambina di sette anni, nella bara bianca ancora aperta, pronunziando le sue uniche parole di tutta la narrazione: \"Talitha kumi\". \nL'Inquisitore\n\u00c8 lo stesso inquisitore a fare arrestare Ges\u00f9 e subito dopo a recarsi presso di lui nella prigione in cui \u00e8 stato rinchiuso esordendo con queste parole:\nPoi gli rimprovera di aver voluto portare la libert\u00e0 ad un popolo che \u00e8 incapace di usufruirne, un popolo che attraverso il potere della Chiesa pensa d'essere libero. Dopo la sua venuta \u00e8 stata proprio la Chiesa a farsi carico dell'unica possibilit\u00e0 per rendere gli uomini felici e la sua venuta danneggia quest'ordine raggiunto. Per questa ragione l'inquisitore gli ripete: \"Perch\u00e9 sei venuto a infastidirci?\". \nPoi Al\u00eb\u0161a chiede cosa significhino le parole dell'inquisitore a Ges\u00f9 \"non ti erano mancati avvertimenti e consigli\". E Iv\u00e0n fa rispondere al vecchio che quando lo \"Spirito intelligente e terribile\" (Satana) lo aveva tentato, aveva posto in realt\u00e0 una previsione sul comportamento umano. Quando lo tent\u00f2 suggerendogli di convertire le pietre in pane affinch\u00e9 gli uomini credessero facilmente in lui, egli non lo fece, proprio per mantenere una libert\u00e0 di scelta non imposta da un'evidenza. Ma l'inquisitore immagina poi un Uomo che persegue la scelta della libert\u00e0 (proprio come suggerita da Ges\u00f9) che non conduce gli uomini ad alcuna certezza ma anzi, dopo essersi angustiati sarebbero venuti a cercare coloro che lo avrebbero perseguitato lungamente, affermando che la promessa fattagli non li aveva sfamati. \nCos\u00ec l'inquisitore immagina di dover riprendere il potere facendo credere di farlo nel nome di Ges\u00f9: \"... e saremo noi a sfamarli, nel nome tuo, dando a credere di farlo nel nome tuo.\" Cos\u00ec deposta la loro libert\u00e0, palesata l'incapacit\u00e0 di suddividere il pane a tutti nella libert\u00e0 si persuaderanno di non poter essere liberi perch\u00e9 deboli, viziosi, inetti e ribelli. Cristo infatti con il suo messaggio d\u00e0 all'umanit\u00e0 la libert\u00e0, la quale risulta insostenibile per la maggior parte degli uomini perch\u00e9 essi hanno bisogno delle necessit\u00e0 materiali alle quali solo in pochi sanno rinunciare. E aggiunge che gli uomini non vogliono questa libert\u00e0 perch\u00e9 intollerabile ma soprattutto perch\u00e9 creature semplici e sregolate.\nIl Grande Inquisitore spiega a Cristo come sia necessaria un'autorit\u00e0 forte, quella da lui rappresentata, che dia al popolo pi\u00f9 debole i veri bisogni materiali e richieda loro obbedienza, ingannandoli nel nome di Cristo. Ma in questo inganno risiede la vera sofferenza dell'inquisitore: \nOrmai da otto secoli l'inquisitore e i suoi sono con \"Lui\", con il diavolo, l'unico che pu\u00f2 aiutarli a realizzare l'opera della \"felicit\u00e0 universale\", correggendola dalla \"follia\" irrealizzabile che Cristo avrebbe voluto, seppur conoscendo il segreto della natura umana basato su questa ebbrezza nauseante per la libert\u00e0. Vi sono tre forze in grado di togliere la libert\u00e0 all'uomo: \"il miracolo\", il \"mistero\" e l\"autorit\u00e0.\" Nella loro veste di sacralit\u00e0 sono le forze su cui si \u00e8 retta la Chiesa, dal cattolicesimo romano di Costantino al cattolicesimo gesuitico della Controriforma. Secondo l'ortodosso Dostoevskij, il socialismo ateo ha trasformato queste forze nei tre grandi miti di massa della societ\u00e0 moderna: la moltiplicazione dell\"avere\", il valore eminente del \"fare\" e la sottomissione universale alla forza organizzativa del \"potere\". Cristo ha rifiutato l'invito di Satana a cambiare le pietre in pane rispondendogli che l'uomo non vive di solo pane. Ma le moltitudini affamate di beni da consumare non vorranno invece vivere soltanto per ci\u00f2 che hanno o esigono di avere, piuttosto che per la dignit\u00e0 spirituale che contrassegna la loro natura nel mondo delle pietre, delle piante e degli animali? L'uomo diventa cos\u00ec schiavo di ci\u00f2 che possiede o di ci\u00f2 che vuol possedere. Il secondo rifiuto di Cristo a Satana, che l'invita a gettarsi dal pinnacolo del Tempio per provare con un miracolo la propria divinit\u00e0, significa la negazione che l'esorbitante potenza del fare sia la prova della grandezza dell'uomo. L'ultimo dono che il Tentatore offriva a Ges\u00f9 nel deserto, \"tutti i regni della terra\", viene sdegnosamente rifiutato. Al che, il \"Grande Inquisitore\", facendosi portavoce del diavolo, rinfaccia al Santo la sua ingenuit\u00e0, riassumendo \u00ab\u2026tutto ci\u00f2 che l'uomo cerca sulla terra, e cio\u00e8: a chi inchinarsi, a chi affidare la propria coscienza e in qual modo, infine, unirsi tutti in un formicaio indiscutibilmente comune e concorde, giacch\u00e9 il bisogno di unione universale \u00e8 il terzo e l'ultimo tormento degli uomini. Sempre l'umanit\u00e0 mir\u00f2 ad organizzarsi universalmente\u00bb.\nD'altronde l'uomo \u00e8 pi\u00f9 legato alla ricerca dei miracoli che di Dio. E se gli vengono a mancare i miracoli se ne crea inchinandosi ai prodigi di un guaritore. Con queste tre forze l'inquisitore dice di aver alleviato gli uomini e di aver pensato realmente agli ultimi, a coloro che non potevano tollerare quel messaggio gravoso di libert\u00e0.\nE poi l'inquisitore aggiunge la frase pi\u00f9 controversa, una sorta di dichiarazione di distacco della Chiesa dal messaggio cristico:\nSeguendo questa via di potere che l'inquisitore definisce dei \"Cesari\" la Chiesa ha regnato con la spada preferendo la via suggerita da \"Lui\" (lo Spirito intelligente) e rinnegando Ges\u00f9. E nel mantenere l'ordine concederanno agli uomini la possibilit\u00e0 di peccare secondo le regole dettate, ci\u00f2 li render\u00e0 riconoscenti e docili. Ma certamente chi si \u00e8 fatto carico di tale onere prender\u00e0 su di s\u00e9 il peso della sofferenza, dell'infelicit\u00e0 e la maledizione della conoscenza del bene e del male. L'Inquisitore conclude il suo discorso comunicando al condannato che non lo teme, che la sua esecuzione avverr\u00e0 l'indomani e che il popolo ne gioir\u00e0. Cristo rimane sempre in silenzio, e come unica risposta si avvicina al vecchio Inquisitore e lo bacia \"sulle sue vecchie labbra esangui\". \nL'Inquisitore \u00e8 turbato, eppure Iv\u00e0n commenta: \"\"...quel bacio gli brucia nel cuore, ma il vecchio non muta la sua idea\".\"\nAleksej contesta aspramente i contenuti del racconto di Iv\u00e0n, attribuendo l'errore dell'Inquisitore alla Roma dei cattolici e dei gesuiti. Poi, dopo aver osservato il fratello in silenzio, alla fine gli si avvicina e lo bacia \"con dolcezza\" sulle labbra.\nPossibili interpretazioni.\nLa \"Leggenda del Grande Inquisitore\", vista spesso come critica dell'autore al potere temporale delle chiese istituzionali (in particolare quella cattolica), \u00e8 stata interpretata e discussa da molti filosofi all'interno della pi\u00f9 ampia discussione dell'interpretazione filosofica di F\u00ebdor Dostoevskij. Gli otto secoli per cui la Chiesa si sarebbe allontanata da Cristo potrebbero rappresentare lo scisma che allontan\u00f2 i cattolici dagli ortodossi. Ma in tutto ci\u00f2 egli vede la volont\u00e0 di appropriarsi di un potere e di gestirlo come dei Cesari che attraverso il miracolo, il mistero e l'autorit\u00e0 illudono gli uomini privandoli della vera libert\u00e0 di cui hanno timore. Zagrebelsky valuta la scelta dell'inquisitore non tanto nella ragion di Stato, per fede o per un calcolo razionale d\u2019utilit\u00e0. Egli crede che sia la natura stessa degli uomini disposta all'asservimento verso un'autorit\u00e0. E aggiunge inoltre che il suo intento non \u00e8 quello di farsi Dio ma di estrometterlo dalla sua vita.\nVa comunque ricordato Vasilij Rozanov, il quale \u00e8 stato il primo ad attribuire particolare importanza al racconto. Il tema della libert\u00e0 influenza anche il pensiero di Nikolaj Aleksandrovi\u010d Berdjaev, il quale ha letto il racconto come un invito a una fede che si fondi sulla libert\u00e0 e come una critica al positivismo, al marxismo e al cattolicesimo. L'interpretazione di Berdjaev ha influenzato anche quelle a venire, tra le quali ricordiamo in particolare quella di Luigi Pareyson. Senza dimenticare le interpretazioni russe di Solov'\u00ebv, Merezkovskij, Sestov, Belyj e Ivanov. E quelle di David Herbert Lawrence e Gy\u00f6rgy Luk\u00e1cs.\nSul bacio che Ges\u00f9 rivolge al grande inquisitore, Zagrebelsky sintetizza in un suo saggio le possibili ragioni: pu\u00f2 esser un bacio che riconosce al grande inquisitore la validit\u00e0 del suo operato, o un gesto di piet\u00e0 rispetto alla sua miseria morale, o infine una testimonianza di amore che supera ogni limite umano. Anche Freud si \u00e8 soffermato sulla questione dell'inquisitore in un suo saggio intitolato \"Dostoevskij e il parricidio\" laddove interpreta il bacio in termini omoerotici collegando i personaggi alla figura del padre."}
{"id": "1477358", "revid": "2036644", "url": "https://it.wikipedia.org/wiki?curid=1477358", "title": "Super League (Brunei)", "text": "La Brunei Super League, nota anche come DST Super League per ragioni di sponsorizzazione, \u00e8 la massima competizione professionistica di calcio del Brunei, organizzata dalla Federazione calcistica del Brunei (NFABD).\nSquadre.\nStagione 2021."}
{"id": "1477364", "revid": "1305772", "url": "https://it.wikipedia.org/wiki?curid=1477364", "title": "Diario di Ana\u00efs Nin", "text": "Diario di Ana\u00efs Nin \u00e8 il nome attribuito al \"corpus\" narrativo-letterario dei diari tenuti dalla scrittrice statunitense Ana\u00efs Nin (1903-1977), a partire dal 1931 fino alla sua morte e raggruppati sulla base di specifiche scansioni temporali.\n\u00c8 considerato una delle opere pi\u00f9 importanti della scrittrice statunitense, principalmente conosciuta per i suoi romanzi erotici e per la \"liaison\" sentimentale che ebbe con lo scrittore Henry Miller e la moglie di questi, June Mansfield, raccontata nel film del 1990 \"Henry &amp; June\".\nLa stessa Nin sostenne anni dopo che la forma del diario era quella in cui meglio sapeva esprimersi e di essersi sentita subito in grado di \"distillare\" da questa forma letteraria il meglio del proprio talento, fino a fare del suo scritto un \"mito\" ed un \"poema\" al tempo stesso.\nLa parte di diario che \u00e8 stata pubblicata copre un arco di tempo che va dal 1931 al 1966.\nIl Diario: questa \u00e8 Ana\u00efs Nin.\nNin ha iniziato a tenere un diario fin dal 1914, quando aveva ancora undici anni di et\u00e0, annotando su grossi quaderni le sue impressioni durante il viaggio che la portava, assieme alla madre e ai due fratelli, dall'Europa a New York.\nLa scrittrice avrebbe poi raccontato come la sua intenzione iniziale era stata quella di prendere lo spunto dalla forma del diario per indirizzare una sorta di lettera a suo padre - il musicista cubano Joaquin Nin - che aveva abbandonato la famiglia appena pochi anni prima. Con il passare degli anni, sempre secondo l'interessata, il diario ha finito per diventare poi per l'autrice il miglior amico e confidente al tempo stesso; e, nonostante le esortazioni della madre (e successivamente quelle degli uomini che a lei furono accanto, come ad esempio il terapista Rene Allendy, lo psicologo Otto Rank e, naturalmente, Miller) non volle mai interrompere la sorta di \"dipendenza\" che si era instaurata rispetto ai \"quaderni\", che in effetti ha poi continuato ad aggiornare fino alla morte, avvenuta nel 1977.\nNel 1986 la versione non censurata.\n fin dagli anni trenta, che \u00e8 il periodo a partire dal quale quella che \u00e8 poi diventata una monumentale opera - oltre quindicimila pagine dattiloscritte raccolte in centocinquanta cartelle - \u00e8 stata tradotta poi nel 1966 in una prima versione a stampa. Il primo volume pubblicato si riferisce agli anni che vanno dal 1931 al 1934 ed \u00e8 diventato subito un caso letterario, specie nel pubblico femminile giovanile, tale da trasformare Nin in una sorta di icona del movimento femminista.\nAlcuni estratti della prima parte del diario sono serviti anche per una versione autobiografica e romanzata pubblicata con il titolo \"Henry and June\", servito come base per la sceneggiatura del film omonimo di Philip Kaufman. L'insieme del diario - che copre l'arco temporale dal 1931 al 1966 - \u00e8 stato poi pubblicato suddiviso in sei distinti volumi.\nUna nuova versione del \"Diario\", non censurata (quindi con riferimenti sessuali pi\u00f9 espliciti), \u00e8 stata data alle stampe nel 1986 per volere di Rupert Pole, il secondo marito ed esecutore testamentario per l'attivit\u00e0 letteraria di Nin (i due furono sposati dal 1955 al 1966, anno in cui le nozze furono dichiarate nulle).\nDiario I - 1931-1934: rifrazioni e diffrazioni.\nNella parte iniziale del diario - \"Diario I - 1931-1934\" - sono raccontati eventi accaduti a Nin nel periodo in cui viveva a Louveciennes, appena fuori Parigi, con il marito (il bancario Hugh Parker Guiler, il cui nome nel volume non viene mai citato neppure una volta).\nMolto spazio viene dedicato alla relazione di amicizia - ma anche sentimentale - con Henry Miller e la moglie June. Nin, a quel tempo, aveva appena pubblicato uno studio sull'opera di David Herbert Lawrence.\nPer Nin il diario inizia a diventare una sorta di talismano che la protegge da oscure minacce. Lo porta sempre con s\u00e9 e coglie ogni occasione possibile per appuntarvi osservazioni e riflessioni mentre viaggia in treno oppure sta seduta ad un tavolino di caff\u00e8. Scrive:\nSono incluse anche le riflessioni sulle discussioni che a quel tempo aveva con i suoi psicoterapeuti Allendy e Rank. Fu in quel periodo che il padre di Ana\u00efs fece una fugace riapparizione nella sua vita (). Il volume si chiude con la pubblicazione, da parte di Miller, del suo \"Tropico del Cancro\" mentre la scrittrice si avviava a completare il suo \"House of Incest\", poi pubblicato nel 1936 e \"Winter of Artifice\", edito nel 1939.\nBibliografia.\nIl Diario in lingua italiana.\nIn Italia, il \"Diario\" \u00e8 stato pubblicato da Bompiani:"}
{"id": "1477381", "revid": "287204", "url": "https://it.wikipedia.org/wiki?curid=1477381", "title": "El Rosario", "text": "El Rosario \u00e8 un toponimo molto diffuso nei paesi di lingua spagnola."}
{"id": "1477382", "revid": "1126209", "url": "https://it.wikipedia.org/wiki?curid=1477382", "title": "Pinguicula", "text": "Pinguicula L. 1753 \u00e8 un genere di piante carnivore appartenente alla famiglia Lentibulariaceae.\nLe piante di questo genere usano foglie collose e ghiandolari per attirare, catturare, uccidere e digerire gli insetti per supplire alla carenza di nutrienti minerali presenti nel loro habitat.\nDelle circa 80 specie esistenti, 12 sono originarie dell'Europa, 9 del Nord America e le restanti si trovano in Asia settentrionale, in America centrale e meridionale e nel Messico meridionale.\nMorfologia.\nLa maggior parte delle pinguicole sono perenni. Le uniche piante annuali sono \"P. sharpii\", \"P. takakii\", \"P. crenatiloba\" e \"P. pumila\". Tutte formano delle rosette.\nLe Pinguicole possono essere divise in due gruppi principali in base al clima in cui crescono; ogni gruppo \u00e8 ulteriormente diviso in base a caratteristiche morfologiche. Sebbene questi gruppi non siano cladisticamente supportati da studi genetici, i raggruppamenti sono convenienti per scopi ortocolturali.\nLe specie tropicali formano o rosette invernali compatte, carnose e non-carnivore o mantengono intatte le foglie carnivore per tutto l'anno. Le specie temperate, durante il periodo di dormienza invernale, spesso formano delle gemme chiamate \"hibernacula\", composte da foglie simili a squame. Durante questo periodo le radici (con l'eccezione di \"P. alpina\") e le foglie carnivore appassiscono. Le specie temperate fioriscono quando formano le rosette estive, mentre le specie tropicali fioriscono ad ogni cambio di rosetta.\nMolte pinguicole in base ai cambiamenti stagionali alternano periodi in cui sono presenti rosette costituite da foglie carnivore ad altri in cui sono presenti rosette non-carnivore. I due raggruppamenti ecologici possono essere ulteriormente suddivisi in base alla capacit\u00e0 della pianta di produrre foglie diverse durante la loro stagione di accrescimento. Se la crescita estiva \u00e8 differente in taglia o forma rispetto a quella primaverile (per le specie temperate) o invernale (per le specie tropicali), allora le piante sono considerate eterofille; una crescita uniforme durante tutto l'anno identifica le piante omofille.\nQuesto porta alla formazione di quattro raggruppamenti:\nFoglie e predazione.\nLa superficie fogliare \u00e8 liscia, rigida e succulenta, di solito di colore verde brillante o rosa. A seconda della specie, le foglie sono lunghe da 2 a 30 cm. La forma dipende dalla specie, ma di solito \u00e8 obovata, spatulata o lineare.\nCome tutte le piante appartenenti alle Lentibulariaceae, le pinguicole sono piante carnivore. Per catturare e digerire le prede le foglie usano due ghiandole specializzate sparse lungo la superficie fogliare, di solito solo sulla pagina superiore (con l'eccezione di \"P. gigantea\" e \"P. longifolia ssp. longifolia\"). Una \u00e8 chiamata \"ghiandola peduncolare\" e consiste di poche cellule secernenti una secrezione mucillaginosa che forma delle goccioline visibili su tutta la superficie fogliare. Questo aspetto bagnato pu\u00f2 attrarre gli insetti in cerca di acqua (un fenomeno simile si osserva nelle specie di \"Drosera\"). Le goccioline contengono pochi enzimi e servono principalmente ad intrappolare gli insetti. Il contatto con la preda stimola il peduncolo ghiandolare a rilasciare ulteriore mucillagine da speciali cellule poste alla base del peduncolo. Gli insetti cominceranno a lottare per liberarsi, attivando pi\u00f9 ghiandole e si ricoprono sempre pi\u00f9 di mucillagine. Alcune specie possono ripiegare le foglie sulle prede per tigmotropismo. Il secondo tipo di ghiandole presenti sulle pinguicole sono le \"ghiandole sessili\" che giacciono sulla superficie della foglia e sono prive di peduncolo. Una volta che la preda \u00e8 intrappolata dalle ghiandole peduncolari e la digestione comincia, le ghiandole sessili rilasciano degli enzimi digestivi, che comprendono amilasi, esterasi, fosfatasi, proteasi e ribonucleasi che digeriscono il corpo dell'insetto. I nutrienti vengono poi assorbiti all'interno della foglia per mezzo di buchi cuticolari, lasciando sulla foglia solo l'esoscheletro chitinico degli insetti pi\u00f9 grandi.\nI buchi che permettono questo meccanismo digestivo sono anche un problema per la pianta, poich\u00e9 essi sono delle aperture nella sua cuticola, uno strato ceroso che la protegge dall'essiccamento. Per questo motivo molte pinguicole vivono in ambienti umidi.\nLe pinguicole generalmente sono in grado di catturare piccoli insetti con una grande superficie alare. Sono in grado di digerire anche i granuli pollinici che atterrano sulle foglie. Il sistema di secrezione pu\u00f2 funzionare solo una volta, quindi un'area particolare della superficie fogliare pu\u00f2 essere usata per digerire un solo insetto alla volta.\nRadici.\nIl sistema radicale delle specie di \"Pinguicula\" \u00e8 relativamente poco sviluppato. Le sottili radici bianche servono principalmente per ancoraggio e per assorbire l'umidit\u00e0 (i nutrienti sono assorbiti dalle foglie carnivore). In molte specie temperate queste radici appassiscono quando si forma l\"'hibernaculum\".\nFiori.\nCome in quasi tutte le piante carnivore, i fiori delle pinguicole sono portati da steli piuttosto lunghi per ridurre la probabilit\u00e0 di intrappolare i possibili insetti impollinatori. I fiori sono singoli, di lunga durata e zigomorfi, con i due petali inferiori caratteristici delle Lentibulariaceae. Il calice \u00e8 costituito da 5 sepali, cos\u00ec come 5 sono anche i petali, 2 inferiori e 3 superiori.\nI fiori della maggior parte delle pinguicole sono blu, viola o bianchi. \"P. laueana\" e \"P. caryophyllacea\", scoperta recentemente, sono le uniche specie ad avere fiori rossi. Le pinguicole sono coltivate e ibridizzate principalmente per la bellezza dei loro fiori.\nLa forma ed i colori dei fiori hanno valenza sistematica, essendo caratteristiche utilizzate per dividere il genere in sottogeneri e per distinguere le diverse specie.\nFrutti e semi.\nLa capsula del frutto di forma circolare o ovale, si apre, quando \u00e8 matura, in due met\u00e0 esponendo numerosi piccoli semi marroni. In presenza di umidit\u00e0 la capsula si richiude, per riaprirsi nuovamente quando le condizioni ambientali lo permettono per favorire la dispersione anemofila dei semi. La maggior parte delle specie presenta sulla superficie dei semi una struttura simile ad una rete che ne favorisce il galleggiamento se finiscono in acqua, dato che molte specie crescono in prossimit\u00e0 di bacini idrici.\nPropagazione vegetativa.\nOltre alla riproduzione sessuata molte pinguicole possono riprodursi per via vegetativa. Molte formano dei getti laterali durante o poco dopo la fioritura, come in \"P. vulgaris\". Questi getti si sviluppano in una pianta geneticamente identica alla pianta da cui si \u00e8 originata. Altre specie, come \"P. calyptrata\" e \"P. vallisnerifolia\" si riproducono per stolonizzazione, altre ancora, come \"P. heterophylla\" e \"P. primuliflora\", formano plantule che si originano dai margini fogliari.\nDistribuzione.\nLe pinguicole sono diffuse in tutto l'emisfero nord, ma la pi\u00f9 grande concentrazione di specie si ha nelle regioni montane umide dell'America centrale e meridionale fino alla Terra del Fuoco. L'Oceania \u00e8 l'unico continente in cui non sono presenti.\nLe pinguicole si sono originate probabilmente dall'odierna America centrale, che \u00e8 anche il centro della loro diversit\u00e0: circa il 50% delle specie \u00e8 originaria di queste zone. Da qui, le piante si sono diffuse in Europa, prima che la deriva dei continenti la separasse dalla Pangea.\nLa grande maggioranza delle specie di \"Pinguicula\" ha una distribuzione piuttosto limitata. Le due specie a pi\u00f9 ampia distribuzione, \"P. alpina\" e \"P. vulgaris\", vivono nella maggior parte dell'Europa e del Nord America.\nHabitat.\nIn genere le pinguicole crescono in suoli alcalini e poveri di nutrienti. Alcune specie si sono adattate a vivere in altri tipi di suolo, come per esempio le torbiere acide (\"P. vulgaris\", \"P. calyptrata\" e \"P. lusitanica\"), suoli composti da gesso puro (\"P. gypsicola\" ed altre specie messicane) o pareti rocciose verticali (\"P. ramosa\", \"P. vallisnerifolia\" e la maggior parte delle specie messicane). Alcune specie sono epifite (\"P. casabitoana\", \"P. hemiepiphytica\", \"P. lignicola\"). Tutti questi ambienti sono relativamente poveri di nutrienti e permettono alle pinguicole di competere per lo spazio.\nLe pinguicole hanno bisogno di habitat costantemente umidi o bagnati, almeno durante il periodo della loro crescita carnivora e, diversamente dalle altre carnivore che hanno bisogno di una grande quantit\u00e0 di luce, possono crescere anche in ambienti ombreggiati.\nStato di conservazione.\nLo stato di conservazione delle specie di \"Pinguicula\" dipende dalla loro localizzazione e da quanto ampia \u00e8 la loro distribuzione. Le specie pi\u00f9 minacciate sono quelle endemiche di aree piuttosto piccole, come per esempio \"P. ramosa\", \"P. casabitoana\" e \"P. fiorii\". Queste popolazioni sono minacciate principalmente dalla distruzione dell'habitat. Alcune specie americane sono protette dalle leggi federali e \"P. ionantha\" \u00e8 inserita nell'appendice I del CITES.\nUsi.\nLe pinguicole sono largamente coltivate dagli appassionati di piante carnivore. Le specie temperate e molte delle messicane sono di facile coltivazione ed hanno guadagnato una relativamente grande popolarit\u00e0. Due delle piante maggiormente coltivate sono gli ibridi \"Pinguicula \u00d7 sethos\" e \"Pinguicula \u00d7 weser\". Entrambi sono incroci tra \"Pinguicula ehlersiae\" e \"Pinguicula moranensis\" e vengono spesso utilizzati dai vivai di orchidee per combattere le infestazioni.\nLe pinguicole producono una sostanza battericida che impedisce che gli insetti catturati vadano in putrefazione mentre vengono digeriti. Secondo Linneo questa propriet\u00e0 era gi\u00e0 conosciuta da molti nordeuropei che applicavano le foglie di queste piante sulle ferite delle mucche per disinfettarle e favorirne la guarigione.. Inoltre, nei paesi del Nord Europa le foglie erano utilizzate per produrre una sostanza simile al latticello chiamata filmj\u00f6lk.\nClassificazione.\n\"Pinguicula\" appartiene alla famiglia Lentibulariaceae, insieme a \"Utricularia\" e \"Genlisea\". Siegfried Jost Casper ha diviso il genere in tre sottogeneri con 15 sezioni. Uno studio dettagliato della filogenesi delle pinguicole condotto da Cieslak \"et al.\" nel 2005 ha scoperto che tutti i sottogeneri e le sezioni correntemente accettati sono polifiletici. Il diagramma qui sotto fornisce una rappresentazione pi\u00f9 accurata del cladogramma corretto. Le sezioni polifiletiche sono indicate col simbolo *."}
{"id": "1477384", "revid": "192549", "url": "https://it.wikipedia.org/wiki?curid=1477384", "title": "Lord Acton", "text": ""}
{"id": "1477387", "revid": "36426", "url": "https://it.wikipedia.org/wiki?curid=1477387", "title": "Iva Pacetti", "text": "Biografia.\nTrascorse l'infanzia a Prato, dove segu\u00ec fin da giovanissima la lirica, assistendo a tutte le rappresentazioni al teatro Metastasio. Prese le prime lezioni di canto e di musica a quindici anni dal maestro Ferruccio Cecchini e da Mary Mirabella, e in seguito studi\u00f2 a Firenze e a Milano. Segu\u00ec anche lezioni di arte scenica da Italia Vitalini. Il 3 febbraio 1920 debutt\u00f2 come Aida nella sua citt\u00e0. \nInizi\u00f2 cos\u00ec un'importante carriera che la vide in tantissimi teatri italiani, oltre che al Covent Garden di Londra, a Barcellona, Buenos Aires, Rio de Janeiro, San Paolo, Santiago, Il Cairo, Malta, Montecarlo, Chicago, New York (Lexington Theatre), in Francia, Germania, Svizzera e Ungheria.\nApparve in numerose stagioni del Teatro alla Scala: 1922, 1927, 1930, 1931, 1933, 1934, 1939, 1940, 1941 e 1942. Cant\u00f2 frequentemente con Beniamino Gigli, tra cui nel 1941 al Teatro Comunale di Firenze nella prima assoluta di \"Don Juan de Manara\" di Franco Alfano.\nI ruoli pi\u00f9 frequentati furono quelli di soprano lirico spinto, come Leonora ne \"La forza del destino\" e \"Il trovatore\", Aida, Desdemona, Tosca, Nedda, Margherita. Si esib\u00ec in concerto eseguendo anche brani di autori suoi contemporanei, come Pizzetti e Zandonai.\nContinu\u00f2 la carriera fino al 1947, quando diede l'addio alle scene a Roma, interpretando Turandot."}
{"id": "1477393", "revid": "33751", "url": "https://it.wikipedia.org/wiki?curid=1477393", "title": "Lega calcistica della Corea del Nord", "text": "La Lega calcistica della Corea del Nord (in coreano ) \u00e8 la massima divisione del campionato nordcoreano di calcio e la principale competizione calcistica della Corea del Nord. Fu istituita nel 1960.\nDalla stagione 2017-2018 la massima serie della competizione prende il nome di \"Lega calcistica della Corea del Nord\". Dal 2019-2020 comprende 12 club, che si affrontano in un girone all'italiana in partite di andata e ritorno. \nLa squadra pi\u00f9 titolata \u00e8 l', vincitrice di 18 titoli.\nSquadre.\nStagione 2019-2020."}
{"id": "1477398", "revid": "764903", "url": "https://it.wikipedia.org/wiki?curid=1477398", "title": "Valentyna Shevchenko", "text": ""}
{"id": "1477405", "revid": "94647", "url": "https://it.wikipedia.org/wiki?curid=1477405", "title": "Frase principale", "text": ""}
{"id": "1477416", "revid": "33751", "url": "https://it.wikipedia.org/wiki?curid=1477416", "title": "Campionato emiratino di calcio", "text": "Il campionato emiratino di calcio \u00e8 articolato su due livelli: il massimo livello nazionale, la Lega professionistica degli Emirati Arabi Uniti, a cui prendono parte 14 squadre, e la Prima Divisione degli Emirati Arabi Uniti, cui partecipano altre 14 squadre. \nFino alla stagione 2011-2012 esisteva anche una terza competizione, la Prima Divisione Gruppo B, che nel 2012 \u00e8 stata unita con la seconda divisione (Prima Divisione Gruppo A). Tutte queste competizioni sono organizzate dalla Federazione calcistica degli Emirati Arabi Uniti. I primo due livelli si svolgono regolarmente dal 1974, mentre la Prima Divisione Gruppo B si \u00e8 svolta dal 2009 al 2012.\nInoltre la federazione organizza anche una competizione per le squadre riserve, la UAE Reserve League."}
{"id": "1477420", "revid": "661246", "url": "https://it.wikipedia.org/wiki?curid=1477420", "title": "Elagabalium", "text": "LElagabalium era un tempio di Roma, costruito sul lato nord-orientale del Palatino dall'imperatore romano Eliogabalo (218-222) e dedicato alla divinit\u00e0 solare di origine siriana \"Deus Sol Invictus\", del quale l'imperatore stesso era gran sacerdote.\nStoria.\nIl tempio, circondato da colonne, aveva dimensioni di 70\u00a0m per 40\u00a0m, ed era a sua volta circondato da un portico colonnato. Si trovava di fronte al Colosseo e, sotto l'imperatore Eliogabalo, fu il centro del controverso culto del \"Deus Sol Invictus\". La piattaforma del tempio era stata costruita gi\u00e0 sotto Domiziano (tra l'81 e il 96), ed era probabilmente un luogo di culto di Giove. I resti di questa terrazza sono ancor oggi visibili sul lato nord-orientale del Palatino, che d\u00e0 sull'Arco di Costantino. L'area in cui sorgeva il tempio era quella indicata nella \"Forma Urbis\" severiana come \"Adonaea\", cio\u00e8 sacra al culto di Adone, il che si prestava bene ad accogliere Eliogabolo, dal momento che anche Adone come quest'ultimo era una divinit\u00e0 siriaca ed era rappresentata con gli attributi del sole.\nQuando Eliogabalo sal\u00ec al trono nel 218, introdusse il culto del dio El-Gabal, il dio solare della citt\u00e0 di Emesa in Siria, di cui era originario l'imperatore. Eliogabalo mut\u00f2 il nome della divinit\u00e0 in quello di \"Deus Sol Invictus\" e diresse personalmente il culto del dio, la cui personificazione, un betilo nero conico, potrebbe essere stato un meteorite. Eliogabalo dedic\u00f2 ad El-Gabal/Deus Sol Invictus un piccolo tempio nel luogo dove oggi sorge la basilica di Santa Croce in Gerusalemme e gli ridedic\u00f2, dopo averlo allargato, il tempio sul Palatino (220/221). Per promuovere il culto di \"Deus Sol Invictus\", l'imperatore lo inser\u00ec nel pantheon romano al di sopra di Giove, e ordin\u00f2 che gli oggetti pi\u00f9 sacri della Religione romana fossero trasportati nel suo tempio: tra questi vi erano la \"Magna Mater\", il fuoco di Vesta, gli \"Ancilia\" dei Salii e il Palladio. Dopo la morte di Eliogabalo, il tempio fu ridedicato a Giove dal suo cugino, figlio adottivo e successore Alessandro Severo (222-235).\nDel tempio rimangono oggi solo la terrazza e pochi resti nel giardino della chiesa di San Sebastiano al Palatino.\nSito archeologico.\nIl tempio si trovava di fianco all'attuale chiesa di San Sebastiano. Questo settore del Palatino era occupato da un gigantesco terrazzamento artificiale di forma rettangolare, del quale restano alcune delle poderose sostruzioni in laterizio nei pressi dell'Arco di Tito.\nDa qui partiva il \"Clivus Palatinus\", che collegava il colle con la parte orientale del Foro Romano, ed era decorato da un ingresso con scalinate, forse il \"Pentapylum\", la porta \"dei cinque ingressi\", citata nei Cataloghi regionari.\nNelle vicinanze sono stati ritrovati anche i resti di un arco trionfale dell'inizio dell'et\u00e0 imperiale, forse un ingresso monumentale al palazzo imperiale sul Palatino."}
{"id": "1477422", "revid": "94647", "url": "https://it.wikipedia.org/wiki?curid=1477422", "title": "Frase secondaria", "text": ""}
{"id": "1477426", "revid": "1305772", "url": "https://it.wikipedia.org/wiki?curid=1477426", "title": "La Libertad", "text": ""}
{"id": "1477440", "revid": "120528", "url": "https://it.wikipedia.org/wiki?curid=1477440", "title": "17, ovvero L'incredibile e triste storia del cinico Rudy Caino", "text": ""}
{"id": "1477445", "revid": "12290", "url": "https://it.wikipedia.org/wiki?curid=1477445", "title": "Red Heat", "text": ""}
{"id": "1477446", "revid": "120528", "url": "https://it.wikipedia.org/wiki?curid=1477446", "title": "L'incredibile e triste storia del cinico Rudy Caino", "text": ""}
{"id": "1477447", "revid": "729019", "url": "https://it.wikipedia.org/wiki?curid=1477447", "title": "Stazione di Prato Centrale", "text": "La stazione di Prato Centrale \u00e8 il principale scalo ferroviario a servizio dell'omonima citt\u00e0; si trova alla confluenza delle linee Bologna-Firenze (LL) e Maria Antonia.\nStoria.\nLa legge per la creazione della linea Direttissima Bologna-Firenze aveva portato alla ribalta pratese l'esigenza della dotazione di un nuovo scalo ferroviario, anche se gi\u00e0 dal maggio 1907 al novembre 1910 erano stati eseguiti lavori di ampliamento alla vecchia stazione (l'odierna Porta al Serraglio a pochi passi da piazza del Duomo).\nNel gennaio 1915 la direzione delle Ferrovie comunicava al Comune la planimetria della nuova stazione, localizzata in prossimit\u00e0 di via Firenze, mentre dall'ottobre 1916 si cominciava a pensare all'esproprio di fabbricati in piazza San Marco e di terreni fuori Porta Fiorentina per l'eventuale costruzione della strada di allacciamento da piazza delle Carceri al nuovo scalo.\nLa posa della prima pietra della stazione ferroviaria si ebbe il 12 giugno 1921, alla presenza del ministro dei Lavori Pubblici Peano.\nIl progetto di costruzione, a firma F. Fioretti, assimilava la stazione ad un fortilizio neo-medievale con archi a sesto acuto, bifore, torretta centrale e coronamenti merlati. La realizzazione, conclusa nell'aprile 1934 con una cerimonia inaugurale svoltasi alla presenza del Re e del ministro Di Crollalanza, si rifaceva tuttavia, per quanto riguarda il fabbricato viaggiatori, ad un secondo progetto, inviato dal ministero dei Lavori Pubblici e firmato De Margheriti, giudicato pi\u00f9 attuale e quindi preferito al progetto Fioretti preparato per la cerimonia della prima pietra.\nIl progetto del professor De Margheriti appariva \"moderno\" unicamente\" \"per il tema delle tre grandi vetrate aperte nel corpo centrale di fabbrica\", ma non vi mancavano i consueti richiami storicistici del bugnato, dell'ordine gigante delle paraste, degli archi, dei frontoni, ecc.\nUna volta scelto il progetto si raccomand\u00f2 di ornare il settore mediano dell'edificio con un fregio decorativo in modo da interrompere la linearit\u00e0 della cornice di coronamento e di provvedere alla costruzione di pensiline. Tuttavia, a nessuno degli intellettuali locali \"passava per la mente di valutare la distanza, in anni-luce, che correva tra il pasticcio stilistico della stazione della Direttissima e l'architettura della costruenda stazione di Firenze\". Il risultato fu quindi quello di un voluminoso edificio sorto a rappresentare, per il viaggiatore che scendeva dal treno, \"la nuova, sovradimensionata e retorica porta della citt\u00e0\"\".\nDanneggiato durante la guerra, l'edificio fu ricostruito nel 1947.\nLa stazione di Prato assunse la nuova denominazione di \"Prato Centrale\" il 16 giugno 2002.\nArchitettura.\nFronte esterno.\nIl complesso della stazione costituisce il fondale della piazza antistante, chiusa ai lati da una cortina omogenea di fabbricati di abitazione che ripetono nel trattamento delle facciate l'alternanza intonaco beige-spechiature in laterizio del fabbricato viaggiatori. Sul davanti la piazza \u00e8 destinata a parcheggio oltre il quale sono sistemati i giardini pubblici.\nSi articola in un corpo di fabbrica centrale - il fabbricato viaggiatori - e due ali collegati da due fabbricati intermedi meno sviluppati in altezza, destinati in parte a servizi ed uffici ferroviari ed in parte ad abitazioni.\nIl fabbricato viaggiatori si sviluppa su tre piani fuori terra ed adotta un retorico linguaggio di marca storicista, coniugando stilemi desunti dal repertorio classicista con elementi legati ad un certo funzionalismo proprio delle \"nuove tipologie\" di ottocentesca memoria, come le tre grandi vetrate centrali a tutta altezza.\nIl fronte presenta un ampio settore mediano inquadrato da due avancorpi e concluso da altri due prolungamenti arretrati. Il settore centrale \u00e8 a sua volta tripartito da due paraste giganti impostate sopra l'alto basamento in finto bugnato del pian terreno. Vi si aprono tre portali d'accesso architravati, chiusi da cancellate in ferro lavorato sovrastati da una pensilina.\nL'ordine gigante superiore \u00e8 caratterizzato dalla presenza delle tre alte vetrate concluse ad arco, dotate di infissi metallici decorati. Su ciascuno dei due avancorpi si ripete la zoccolatura a finto bugnato del pian terreno, dove si apre un accesso archivoltato e incorniciato con bozze a punta di diamante, sovrastato da due finestre in successione verticale, di cui quella del primo piano affiancata da mezze colonne e quella superiore incorniciata e coronata da un timpano circolare spezzato.\nLa specchiatura in laterizio a vista compresa tra le paraste e l'incorniciatura della finestra del secondo piano introduce una nota coloristica nel colore chiaro uniforme della muratura intonacata.\nTutti i temi di facciata sono raccordati superiormente da un'alta trabeazione il cui cornicione in aggetto sostenuto da mensoloni si modella in corrispondenza dell'asse mediano in un timpano triangolare al centro del quale \u00e8 racchiuso l'orologio.\nUna balaustra compatta conclude lo sviluppo verticale del fabbricato.\nInterno.\nAll'interno, dopo uno stretto vestibolo, ci si immette tramite tre vetrate con infissi in legno nel salone biglietteria. A pianta rettangolare, interamente rivestito in travertino, il salone \u00e8 scandito sui lati lunghi da sei paraste giganti con capitelli ionici e un ordine minore all'interno che inquadra le aperture destinate a sportelli per la biglietteria e a servizi commerciali.\nSui capitelli dell'ordine minore si impostano gli arconi superiormente ai quali, sostenuta delle paraste, corre la fascia di trabeazione fortemente modanata, sulla quale poggiano le travi che costituiscono l'orditura del soffitto.\nLa pavimentazione a mosaico disegna dei grandi riquadri di cui quello centrale decorato dal simbolo FS con le date 1934 di costruzione e 1947 di ricostruzione dell'edificio.\nIl fornice aperto al centro del lato lungo opposto a quello di entrata immette nella galleria archivoltata di collegamento con i binari.\nSulla testata di sinistra si collegano invece il secondo passaggio ai binari e l'accesso al bar-buffet. Pi\u00f9 nulla \u00e8 rimasto degli arredi interni originali.\nStrutture e impianti.\nLa stazione dispone di 7 binari passanti, tutti con banchina, pensilina, sottopassaggi e ascensori.\nLa stazione dispone anche di un importante scalo merci, collegato all\u2019adiacente Interporto della Toscana Centrale.\nMovimento.\nL'impianto, che registra 4.800 passeggeri al giorno, \u00e8 servito da treni regionali operati dalle societ\u00e0 Trenitalia e Trenitalia Tper nell'ambito dei vari contratti di servizio stipulati con la Regione Toscana e la Regione Emilia-Romagna.\n\u00c8 altres\u00ec servita da Treni Nazionali a lunga percorrenza (Intercity e Intercity Notte) operati dalla societ\u00e0 Trenitalia; la stazione inoltre \u00e8 da tempo al centro di dibattiti da parte dell\u2019opinione pubblica e gli enti locali a causa della sua esclusione da parte dei collegamenti ad Alta Velocit\u00e0, situazione dovuta anche a causa del bypass della citt\u00e0 da parte di quest\u2019ultimi treni che invece percorrono la nuova linea passante per il Mugello e anche dalla vicinanza agli hub di Firenze S. M. Novella e Bologna Centrale.\nServizi.\nLa stazione \u00e8 classificata da RFI nella categoria \"gold\" e dispone di:"}
{"id": "1477448", "revid": "33751", "url": "https://it.wikipedia.org/wiki?curid=1477448", "title": "Prima Lega (Kuwait)", "text": "La Prima Lega (, \"prima lega calcistica del Kuwait\") \u00e8 la massima serie calcistica del campionato kuwaitiano di calcio. Istituita nel 1962, comprende 15 squadre.\nSquadre.\nStagione 2020-2021."}
{"id": "1477451", "revid": "599013", "url": "https://it.wikipedia.org/wiki?curid=1477451", "title": "Rail Interface System", "text": "Il RIS (Rail Interface System, talvolta anche \"Rail Integration System\") \u00e8 un sistema, creato dalla Knight's Manufacturing Company, per il montaggio su armi da fuoco, comprendente quattro slitte MIL-STD 1913 (chiamate anche \"Picatinny rail\", cio\u00e8 slitta Picatinny, o STANAG 2324 rail).\nStoria.\nIn origine venne ideato per la carabina M4 nell'ambito del progetto MWS (\"Modular Weapon System\"), assieme al RAS (\"Rail Adapter System\").\nFunzioni.\nEsso ha lo scopo di permettere l'installazione pratica di accessori su un fucile d'assalto, quali:\nStruttura.\nIl RIS \u00e8 costituito da:\nTale disposizione permette di disporre gli accessori secondo le proprie esigenze, su ogni tipo di arma compatibile."}
{"id": "1477452", "revid": "1714743", "url": "https://it.wikipedia.org/wiki?curid=1477452", "title": "Giacomo II di Maiorca", "text": "Origine.\nFiglio del re d'Aragona, di Valencia e Maiorca e conte di Barcellona, Gerona, Osona, Besal\u00fa, Cerdanya e di Rossiglione, signore di Montpellier e Carlad\u00e8s, Giacomo I \"il Conquistatore\", e di Violante, figlia del re di Ungheria, Andrea II e della principessa di Costantinopoli, Iolanda di Courtenay.\nBiografia.\nSecondo la \"Cr\u00f3nica de San Juan de la Pe\u00f1a\" (\"Cronaca piniatense\"), Giacomo era il figlio secondogenito dei tre figli maschi ancora in vita (gli altri due erano Pietro, primogenito e Sancho; mentre altri due Ferdinando e Sancho erano morti bambini) di Giacomo I \"il Conquistatore\" e della sua seconda moglie, Violante.\nNel progetto di spartizione del regno (Corona d'Aragona), del 1244, era previsto che Giacomo, alla morte del padre, ottenesse i regni di Valencia e Maiorca e la signoria di Montpellier.Infine, nel 1262, dopo la morte del fratellastro, Alfonso, a Giacomo furono destinati il regno di Maiorca, le contee di Rossiglione e di Cerdagna e la signoria di Montpellier, confermati nel testamento di Giacomo I (\"Jacobus\u2026Rex Aragoni\u00e6, Majoricarum et Valenci\u00e6, Comes Barchinon\u00e6 et Urgelli, et Dominus Montispessulani\"), del 26 agosto 1272.\nGiacomo fu fidanzato a Beatrice di Savoia (1245-1292), figlia del conte di Savoia, Amedeo IV e di Cecilia del Balzo (o di Baux) (\u2020 1275), (figlia di Barral di Baux), come si pu\u00f2 intuire da una lettera scritta da papa Clemente IV, l'11 agosto 1266, dove esorta Giacomo (J\"acobo\u2026filii\u2026Regis Aragonum\") a mantenere l'impegno con Beatrice, figlia di Amedeo IV (\"filiam B. natam bon\u00e6 memori\u00e6 Comitis Sabaudi\u00e6\"). In quella data, molto probabilmente il contratto di matrimonio era gi\u00e0 stato rigettato.\nNel 1275, il 12 ottobre, Giacomo spos\u00f2 Esclarmonde di Foix, figlia del conte di Foix, Ruggero IV e di Brunisenda di Cardona. Il contratto di matrimonio era stato firmato il 1\u00ba settembre 1275.\nNel 1276, alla morte del padre, mentre il fratello Pietro il Grande eredit\u00f2 i Regni di Aragona (con il nome di Pietro III) e di Valencia (con il nome di Pietro I), la contea di Barcellona (con il nome di Pietro II) e le altre contee catalane, Giacomo eredit\u00f2 il Regno di Maiorca (assumendo il nome di Giacomo II), che comprendeva anche le isole Pitiuse, Ibiza e Formentera e i territori occitani rimasti a Giacomo I, tra cui la signoria di Montpellier (Giacomo II), mentre l'altra isola delle Baleari, Minorca, ancora occupata dai musulmani, era sua vassalla. Giacomo, volendo rendersi indipendente dal regno d'Aragona, rifiut\u00f2 di rendere omaggio al fratello Pietro. Egli riusc\u00ec a mantenere la sua indipendenza sino al 20 gennaio 1279 quando, con il trattato di Perpignano, si dovette riconoscere vassallo del fratello e si impegn\u00f2 a partecipare ogni anno alle \"cortes\" (assemblea) catalane, ricostituendo l'unit\u00e0 politico-economica della Corona d'Aragona.\nDopo i Vespri siciliani, nella contesa che oppose il fratello Pietro a papa Martino IV, Giacomo si schier\u00f2 dalla parte del Papa e, quando quest'ultimo esautor\u00f2 Pietro e indisse la crociata contro l'Aragona, Giacomo appoggi\u00f2 il re di Francia, Filippo III l'Ardito, nell'invasione della Catalogna. Ma dopo la vittoria della flotta siciliana-aragonese, comandata dall'ammiraglio Ruggero di Lauria, gli invasori, in preda alle malattie dovute al gran caldo, privi degli approvvigionamenti e non pi\u00f9 garantiti dalla flotta francese, si dovettero ritirare. Pietro allora ordin\u00f2 al figlio, Alfonso, di conquistare il regno di Maiorca. Prima di iniziare l'impresa, nel novembre del 1285, Alfonso successe al padre Pietro sul trono d'Aragona (con il nome di Alfonso III). Nel corso del 1286 Alfonso port\u00f2 a termine l'incarico ricevuto dal padre, depose lo zio Giacomo II, e, oltre a Maiorca, conquist\u00f2 anche l'isola delle Pitiuse, Ibiza. Poi pass\u00f2 all'isola di Minorca e, nel 1287, ne port\u00f2 a compimento la conquista, togliendola all'emiro Ab\u00fb'Umar, vassallo dal 1231 prima di Giacomo I e poi di Giacomo II. Quest'ultimo fu accusato di essersi alleato con gli Angioini e poi coi crociati francesi. Minorca fu ripopolata con popolazioni catalane.\nGiacomo II detronizzato dal nipote Alfonso dal regno di Maiorca, mantenne gli altri feudi continentali, mentre, per la signoria di Montpellier, dovette riconoscere l'autorit\u00e0 del re di Francia, Filippo IV il Bello.\nNel 1295 ad Alfonso III successe sul trono di Aragona Giacomo II il Giusto, che accett\u00f2 il suggerimento di papa Bonifacio VIII, che in calce al Trattato di Anagni, del 1295, che siglava la pace tra Giacomo II d'Aragona e Carlo II d'Angi\u00f2, suggeriva a Giacomo II d'Aragona il Giusto di rispettare il volere del nonno Giacomo I di restituire il regno di Maiorca allo zio Giacomo II di Maiorca. Finalmente, nel 1298, con il \"trattato di Argilers\", Giacomo II di Maiorca, richiamandosi al trattato di Perpignano del 1279, si riconosceva vassallo del re d'Aragona, Giacomo II e rientrava in possesso del regno.\nGiacomo II regn\u00f2 ancora per circa tredici anni, dando impulso ad una politica agraria, che prevedeva la colonizzazione delle aree rurali, increment\u00f2 le rendite della casa reale, favor\u00ec la creazione di consolati in Nordafrica e nel regno di Granada, cre\u00f2 un nuovo sistema monetario, diede impulso alla creazione dell'industria tessile, rafforz\u00f2 il potere reale nei confronti della nobilt\u00e0 e del clero, diede impulso alla costruzione di palazzi e castelli, come il palazzo castello di Perpignano e Palazzo reale \"La Almudaina\", la cattedrale ed il castello di \"Bellver\" a Palma di Maiorca.\nGiacomo II approfitt\u00f2 della soppressione dell'ordine dei templari, per impossessarsi di tutti i loro beni nelle isole Baleari e Pitiuse.\nFu protettore di artisti ed uomini di cultura, tra cui il filosofo, Raimondo Lullo.\nGiacomo II mor\u00ec a Palma di Maiorca, il 29 maggio 1311 e gli successe il figlio secondogenito, Sancho.Giacomo II fu tumulato a Maiorca e, dal 1947 circa, si trova nella Cappella della Trinit\u00e0 nella Cattedrale di Santa Maria di Palma di Maiorca, a lato della tomba del nipote, Giacomo III.\nDiscendenza.\nGiacomo ed Esclarmonda ebbero sei figli:\nDa un'amante, che lo storico Hasso R\u00fcdt von Collenberg suggerisce essere Saura de Monreal, Giacomo II ebbe una figlia:"}
{"id": "1477457", "revid": "33751", "url": "https://it.wikipedia.org/wiki?curid=1477457", "title": "Liga Futebol Amadora Primeira Divis\u00e3o", "text": "La Liga Futebol Amadora Primeira Divis\u00e3o, gi\u00e0 nota come Super Liga, \u00e8 la massima divisione del campionato est-timorese di calcio nonch\u00e9 la massima competizione calcistica di Timor Est.\nLa Federazione calcistica di Timor Est (FFTL) annunci\u00f2 l'intenzione di organizzare un nuovo campionato nazionale dall'aprile 2011. Il progetto benefici\u00f2 dell'aiuto della AFC e della federazione australiana. Alla competizione presero parte sia squadre della capitale, Dili, sia squadre di altri distretti del paese.\nNel 2015 fu istituita la Liga Futebol Amadora, con 21 squadre partecipanti.\nSquadre.\nLe seguenti 7 squadre competono nella Liga Futebol Amadora Primera Divis\u00e3o 2021-2022.\nAlbo d'oro.\nFonte: RSSF.\nCampionato provinciale (come colonia portoghese)\nCampionato nazionale\nSuperliga\nLiga Futebol Amadora Primeira Divis\u00e3o"}
{"id": "1477460", "revid": "1305772", "url": "https://it.wikipedia.org/wiki?curid=1477460", "title": "Zaragoza (disambigua)", "text": ""}
{"id": "1477462", "revid": "33751", "url": "https://it.wikipedia.org/wiki?curid=1477462", "title": "\u00ddokary Liga", "text": "La T\u00fcrkmenistany\u0148 \u00ddokary Ligasy, nota come \u00ddokary Liga, \u00e8 la massima divisione del campionato turkmeno di calcio. Fu creata nel 1992.\nSquadre.\nStagione 2020"}
{"id": "1477477", "revid": "773636", "url": "https://it.wikipedia.org/wiki?curid=1477477", "title": "Prima Divisione (Yemen)", "text": "La Prima Divisione () \u00e8 la massima serie del campionato yemenita di calcio. Dal 1990 \u00e8 la divisione di vertice del campionato calcistico dello Yemen, dopo l'unione dello Yemen del Nord con lo Yemen del Sud. \n\u00c8 composta da 14 squadre, che si sfidano in gare di andata e ritorno, per un totale di 26 gare. Le ultime quattro classificate retrocedono in Seconda Divisione."}
{"id": "1477479", "revid": "155613", "url": "https://it.wikipedia.org/wiki?curid=1477479", "title": "Stazione di Prato", "text": ""}
{"id": "1477483", "revid": "339392", "url": "https://it.wikipedia.org/wiki?curid=1477483", "title": "Timnat Serah", "text": ""}
{"id": "1477484", "revid": "17815", "url": "https://it.wikipedia.org/wiki?curid=1477484", "title": "Bol\u00edvar (La Uni\u00f3n)", "text": ""}
{"id": "1477486", "revid": "17815", "url": "https://it.wikipedia.org/wiki?curid=1477486", "title": "La Uni\u00f3n (La Uni\u00f3n)", "text": ""}
{"id": "1477487", "revid": "122421249", "url": "https://it.wikipedia.org/wiki?curid=1477487", "title": "Tonino Carino", "text": "Biografia.\nHa iniziato a scrivere per \"Il Resto del Carlino\" nel 1969, per poi passare nel 1971 al Corriere Adriatico. Dal 1976 ha lavorato per la sede regionale della Rai di Ancona. A partire dal campionato di Serie A 1975-1976 inizi\u00f2 a collaborare con \"90\u00ba minuto\", entrando cos\u00ec a far parte di quel gruppo di cronisti di provincia resi celebri dalle imprese calcistiche delle squadre locali: Emanuele Giacoia da Catanzaro, Italo Kuhne e Luigi Necco che si alternavano tra Napoli e Avellino, Antonio Capitta e Luigi Coppola da Cagliari, Ferruccio Gard da Verona, Lamberto Sposini da Perugia, Puccio Corona da Catania, Maurizio Calligaris da Udine, Giorgio Bubba e Alfredo Liguori da Genova, Mario Santarelli da Pescara, Marcello Giannini da Firenze, Gianni Vasino da Milano, Beppe Barletti e Cesare Castellotti da Torino.\nPer quella trasmissione comment\u00f2 le partite dell' (celebre il \"...qui Tonino Carino da Ascoli\" che usava per la sua presentazione in una pronuncia quasi tutta d'un fiato) e saltuariamente di altre squadre, fino a divenire uno dei volti pi\u00f9 popolari della trasmissione anche a causa delle sue difficolt\u00e0 nel pronunciare i nomi dei calciatori stranieri. Nel 1985 ha interpretato s\u00e9 stesso nel film \"Mezzo destro mezzo sinistro - 2 calciatori senza pallone\". Dalla fine degli anni novanta ha partecipato ad alcune edizioni di \"Quelli che il calcio\", facendovi ritorno nel 2005.\nNel 2002, in veste di inviato, ha seguito il Giro d'Italia. Dal 2002 al 2003 \u00e8 stato, insieme alla giornalista Milena Minutoli, inviato della trasmissione pomeridiana \"Casa Raiuno\", condotta da Massimo Giletti con Cristiano Malgioglio e Antonella Mosetti. Nel 2004 ha partecipato, assieme a Nino Benvenuti, alla trasmissione \"Italia che vai\", condotta da Ilaria D'Amico. La sua ultima apparizione risale al 2008, nel programma di FX \"80\u00ba minuto\". \u00c8 morto l'8 marzo 2010 in casa sua ad Ancona all'et\u00e0 di 65 anni, a causa di un tumore al colon che gli era stato diagnosticato nel 2009."}
{"id": "1477489", "revid": "17815", "url": "https://it.wikipedia.org/wiki?curid=1477489", "title": "Nueva Esparta (El Salvador)", "text": ""}
{"id": "1477490", "revid": "2036644", "url": "https://it.wikipedia.org/wiki?curid=1477490", "title": "Premier League (Pakistan)", "text": "La Premier League pakistana (, , PPL) \u00e8 la principale competizione calcistica del Pakistan, istituita nel 2004 dalla Federazione calcistica del Pakistan.\nSquadre.\nStagione 2021."}
{"id": "1477496", "revid": "33751", "url": "https://it.wikipedia.org/wiki?curid=1477496", "title": "Super League (Sri Lanka)", "text": "La Sri Lanka Super League, nota fino al 2019 come Sri Lanka Champions League e fino al 2017 come Sri Lanka Premier League, \u00e8 la massima competizione calcistica dello Sri Lanka, istituita nel 1985.\nSquadre.\nStagione 2021-2022."}
{"id": "1477501", "revid": "17815", "url": "https://it.wikipedia.org/wiki?curid=1477501", "title": "Corinto (El Salvador)", "text": ""}
{"id": "1477504", "revid": "17815", "url": "https://it.wikipedia.org/wiki?curid=1477504", "title": "San Carlos (El Salvador)", "text": ""}
{"id": "1477505", "revid": "1543377", "url": "https://it.wikipedia.org/wiki?curid=1477505", "title": "Deed Lig", "text": "La Deed Lig (in mongolo: \u041c\u043e\u043d\u0433\u043e\u043b\u044b\u043d \u04ae\u043d\u0434\u044d\u0441\u043d\u0438\u0439 \u0414\u044d\u044d\u0434 \u041b\u0438\u0433, \"Mongolyn \u00dcndesnii Deed Lig\", \"lega superiore nazionale mongola\") \u00e8 la massima competizione calcistica della Mongolia, creata nel 1974. Il campionato si svolge coprendo soltanto sei mesi dell'anno solare a causa del clima rigido che caratterizzano i confini del paese, solitamente da maggio a ottobre. Dal 2015 le partite sono trasmesse dalla New Television.\nStoria.\nNel 1996 la federazione mongola istituisce la Premier League della Mongolia. Fino al 2014 il campionato \u00e8 stato assegnato attraverso dei play-off a fine campionato, ma con la crescita del movimento calcistico mongolo i play-off sono stati eliminati e il titolo assegnato nel campionato regolare, con la formula del girone all'italiana con gare di andata e di ritorno. Dal 2015 il campionato ha adottato come main sponsor la birra mongola Khurkree con un accordo di 400 milioni di Tugrik, che ha portato il calcio mongolo nella rete televisiva nazionale, dal 2016 il numero di iscritti alla Premier \u00e8 aumentato a 10.\nSin dalla sua fondazione la Niislel League \u00e8 appannaggio delle numerose squadre della capitale, la compagine pi\u00f9 titolata dal 1996 \u00e8 l'Erchim che nel 2016 ha vinto il suo decimo titolo. L'unico club con sede fuori dalla capitale Ulan Bator ad aver vinto il campionato \u00e8 il Khangarid (4 volte, la prima nel 2001), compagine di Erdenet, seconda citt\u00e0 del paese."}
{"id": "1477506", "revid": "17815", "url": "https://it.wikipedia.org/wiki?curid=1477506", "title": "Carolina (El Salvador)", "text": ""}
{"id": "1477508", "revid": "2130303", "url": "https://it.wikipedia.org/wiki?curid=1477508", "title": "Basilica della Visitazione", "text": "La basilica della Visitazione \u00e8 una costruzione sacra con pianta a croce latina che domina la cittadina di Annecy, situata presso la foresta di Cr\u00eat du Maure.\nStoria.\nL'attuale chiesa fu costruita tra il 1909 e il 1930, anche se per le sue fattezze architettoniche, che attingono all'apparato formale gotico e romanico, \u00e8 vicina alle architetture di fine Ottocento.\nIl 17 agosto 1951 \u00e8 stata elevata da papa Pio XII al rango di basilica minore.\nDescrizione.\n\u00c8 situata accanto al monastero dell'Ordine della Visitazione, fondato nel 1610 da Francesco di Sales e Jeanne de Chantal. Le spoglie dei due santi sono conservate nella chiesa, che fu consacrata dal cardinale Tedeschini nel 1949."}
{"id": "1477510", "revid": "33751", "url": "https://it.wikipedia.org/wiki?curid=1477510", "title": "Premier League (Maldive)", "text": "La Premier League maldiviana (, , \"dhivehi\" significa \"maldiviano\" nella lingua locale), nota per ragioni di sponsorizzazione anche come Ooredoo Dhivehi Premier League, \u00e8 la massima serie del campionato maldiviano.\n\u00c8 stata istituita il 22 dicembre 2014 per sostituire la Lega Dhivehi () secondo il comitato di standardizzazione della FIFA ed \u00e8 organizzata dalla Federazione calcistica delle Maldive.\nFormula e regolamento.\nOtto squadre partecipano al campionato e si gioca da agosto a novembre, dove si affrontano in due turni tutti contro tutti per un totale di 14 giornate. Il campione si qualifica per la fase a gironi della Coppa dell'AFC e il secondo classificato per i preliminari della Coppa dell'AFC, mentre l'ultimo retrocede nella Seconda Divisione.\nDalla stagione 2018 il campionato \u00e8 stato espanso a 10 squadre.\nDal 2020 le squadre presenti nel campionato sono diminuite a 8."}
{"id": "1477511", "revid": "17815", "url": "https://it.wikipedia.org/wiki?curid=1477511", "title": "San Gerardo (El Salvador)", "text": ""}
{"id": "1477513", "revid": "17815", "url": "https://it.wikipedia.org/wiki?curid=1477513", "title": "San Jorge (El Salvador)", "text": ""}
{"id": "1477514", "revid": "773636", "url": "https://it.wikipedia.org/wiki?curid=1477514", "title": "Vys\u0161aja Liga (Tagikistan)", "text": "La Vys\u0161aja Liga \u00e8 il principale torneo calcistico del Tagikistan. Fu creata nel 1992 dopo l'indipendenza del paese.\nIl torneo \u00e8 gestito attualmente dalla Federazione Calcistica del Tagikistan e, dal 1994, \u00e8 affiliato all'AFC e alla FIFA.\nIl primo campionato del 1992 fu vinto dall'attuale CSKA Pamir, reduce gi\u00e0 di buoni risultati nel precedente campionato sovietico; ma spetta all'Istiklol il vanto di maggior titoli ottenuti (9)."}
{"id": "1477517", "revid": "17815", "url": "https://it.wikipedia.org/wiki?curid=1477517", "title": "San Marcos (El Salvador)", "text": ""}
{"id": "1477518", "revid": "1543377", "url": "https://it.wikipedia.org/wiki?curid=1477518", "title": "Prem'yer-liga (calcio Kirghizistan)", "text": "La Prem'yer-liga (in cirillico russo: \u041f\u0440\u0435\u043c\u044c\u0435\u0440-\u043b\u0438\u0433\u0430), gi\u00e0 nota come Vysshaja Liga kirghiza (\u041a\u044b\u0440\u0433\u044b\u0437\u0441\u0442\u0430\u043d \u0416\u043e\u043a\u043e\u0440\u043a\u0443 \u0427\u0435\u043c\u043f\u0438\u043e\u043d\u0430\u0442\u044b) oppure SHORO Top-Liga per motivi di sponsorizzazione, \u00e8 la massima competizione calcistica del Kirghizistan.\nFu istituita nel 1992, dopo l'indipendenza del paese. Dal 2019 ha assunto la denominazione attuale.\nFormato.\nA causa delle difficolt\u00e0 economiche di molte societ\u00e0 e dei problemi politici che hanno coinvolto il paese dall'anno dell'indipendenza, sovente durante il campionato alcune squadre sono state squalificate o estromesse prima della conclusione della stagione.La tabella seguente mostra il numero delle partecipanti durante la stagione; il numero tra parentesi indica il numero di squadre che hanno concluso la stagione.\nSquadre.\nStagione 2021. "}
{"id": "1477520", "revid": "17815", "url": "https://it.wikipedia.org/wiki?curid=1477520", "title": "San Mart\u00edn (El Salvador)", "text": ""}
{"id": "1477521", "revid": "1543377", "url": "https://it.wikipedia.org/wiki?curid=1477521", "title": "Primeira Divis\u00e3o (Macao)", "text": "Il Campeonato da 1\u00aa Divis\u00e3o do Futebol \u00e8 la massima competizione calcistica di Macao creata nel 1973."}
{"id": "1477525", "revid": "339392", "url": "https://it.wikipedia.org/wiki?curid=1477525", "title": "San Salvador (San Salvador)", "text": ""}
{"id": "1477526", "revid": "17815", "url": "https://it.wikipedia.org/wiki?curid=1477526", "title": "Santo Tom\u00e1s (El Salvador)", "text": ""}
{"id": "1477528", "revid": "17815", "url": "https://it.wikipedia.org/wiki?curid=1477528", "title": "Guadalupe (El Salvador)", "text": ""}
{"id": "1477529", "revid": "12684581", "url": "https://it.wikipedia.org/wiki?curid=1477529", "title": "Arsenev", "text": ""}
{"id": "1477531", "revid": "17815", "url": "https://it.wikipedia.org/wiki?curid=1477531", "title": "San Ildefonso (El Salvador)", "text": ""}
{"id": "1477542", "revid": "287204", "url": "https://it.wikipedia.org/wiki?curid=1477542", "title": "Marte (Velazquez)", "text": ""}
{"id": "1477544", "revid": "287204", "url": "https://it.wikipedia.org/wiki?curid=1477544", "title": "Incoronazione della Vergine (Velazquez)", "text": ""}
{"id": "1477546", "revid": "2036644", "url": "https://it.wikipedia.org/wiki?curid=1477546", "title": "Prima Lega (Laos)", "text": "La Prima Lega (in laotiano: \u0ea5\u0eb2\u0ea7 \u0e9e\u0ea3\u0eb5\u0ec0\u0ea1\u0e8d\u0ea5\u0eb5\u0e81, \"prima lega laotiana\") \u00e8 la pi\u00f9 importante competizione calcistica del Laos, la massima divisione del campionato laotiano di calcio.\nSquadre.\nStagione 2021."}
{"id": "1477547", "revid": "287204", "url": "https://it.wikipedia.org/wiki?curid=1477547", "title": "Resa (Velazquez)", "text": ""}
{"id": "1477549", "revid": "287204", "url": "https://it.wikipedia.org/wiki?curid=1477549", "title": "Ritratto (Velazquez 1620)", "text": ""}
{"id": "1477552", "revid": "486946", "url": "https://it.wikipedia.org/wiki?curid=1477552", "title": "Ritratto (Velazquez 1630)", "text": ""}
{"id": "1477554", "revid": "287204", "url": "https://it.wikipedia.org/wiki?curid=1477554", "title": "Ritratto di un giovane (Velazquez)", "text": ""}
{"id": "1477557", "revid": "17815", "url": "https://it.wikipedia.org/wiki?curid=1477557", "title": "California (El Salvador)", "text": ""}
{"id": "1477558", "revid": "17815", "url": "https://it.wikipedia.org/wiki?curid=1477558", "title": "San Agust\u00edn (El Salvador)", "text": ""}
{"id": "1477559", "revid": "2156198", "url": "https://it.wikipedia.org/wiki?curid=1477559", "title": "Lega nazionale (calcio Birmania)", "text": "La Lega nazionale birmana (in birmano: \u1019\u103c\u1014\u103a\u1019\u102c \u1021\u1019\u103b\u102d\u102f\u1038\u101e\u102c\u1038 \u101c\u102d\u1002\u103a, ), gi\u00e0 nota come Prima Lega birmana (in birmano: \u1019\u103c\u1014\u103a\u1019\u102c\u1015\u101b\u102e\u1038\u1019\u102e\u1038\u101a\u102c\u1038\u101c\u102d\u1002\u103a, ) \u00e8 la massima competizione calcistica della Birmania. \nIl campionato nacque, con il nome di \"Prima Lega birmana\" (\"Myanmar Premier League\"), nel 1996 e vi prendevano parte solo squadre della citt\u00e0 di Yangon in rappresentanza di vari ministeri e altri enti pubblici.\nNel 2009 \u00e8 stata varata la \"Lega nazionale\" (\"National League\"), un campionato professionistico che accoglie squadre che rappresentano le diverse regioni del paese, formato da 12 squadre, che si incontrano in gare di andata e ritorno.\nSquadre.\nStagione 2021.\n(*) \u2013 stadio non ancora agibile. Le squadre con lo stadio non ancora agibile disputano le partite interne allo stadio Aung San e allo stadio Thuwunna di Yangon.\nAlbo d'oro.\n\"Prima Lega birmana\"\n\"Lega nazionale birmana\"\nVittorie per squadra.\nDal 2009 a oggi."}
{"id": "1477561", "revid": "28592", "url": "https://it.wikipedia.org/wiki?curid=1477561", "title": "Gorkovskij Avtomobilnyj Zavod", "text": ""}
{"id": "1477563", "revid": "486946", "url": "https://it.wikipedia.org/wiki?curid=1477563", "title": "Campionato di calcio del Myanmar", "text": ""}
{"id": "1477565", "revid": "486946", "url": "https://it.wikipedia.org/wiki?curid=1477565", "title": "Campionato di calcio pakistano", "text": ""}
{"id": "1477569", "revid": "17815", "url": "https://it.wikipedia.org/wiki?curid=1477569", "title": "Santa Elena (El Salvador)", "text": ""}
{"id": "1477573", "revid": "339392", "url": "https://it.wikipedia.org/wiki?curid=1477573", "title": "Campionato di calcio del Kyrgyzstan", "text": ""}
{"id": "1477574", "revid": "287204", "url": "https://it.wikipedia.org/wiki?curid=1477574", "title": "Papa Innocenzo X (Velazquez)", "text": ""}
{"id": "1477581", "revid": "1728", "url": "https://it.wikipedia.org/wiki?curid=1477581", "title": "Resa (Vel\u00e1zquez)", "text": ""}
{"id": "1477590", "revid": "287204", "url": "https://it.wikipedia.org/wiki?curid=1477590", "title": "Nano con cane (Velazquez)", "text": ""}
{"id": "1477598", "revid": "287204", "url": "https://it.wikipedia.org/wiki?curid=1477598", "title": "Pranzo (Velazquez)", "text": ""}
{"id": "1477600", "revid": "765341", "url": "https://it.wikipedia.org/wiki?curid=1477600", "title": "Montserrat Championship", "text": "Il Montserrat Championship \u00e8 la massima competizione calcistica di Montserrat. \u00c8 stata creata nel 1995 ma dal 2015 non \u00e8 stato disputato nessun campionato."}
{"id": "1477601", "revid": "2156198", "url": "https://it.wikipedia.org/wiki?curid=1477601", "title": "Grenada League", "text": "La Grenada League \u00e8 la principale competizione calcistica di Grenada, creata nel 1995.\nAl campionato partecipano 10 squadre. La decima classificata retrocede nella First Division, mentre la nona disputa uno spareggio con la seconda classificata della First Division."}
{"id": "1477602", "revid": "1910023", "url": "https://it.wikipedia.org/wiki?curid=1477602", "title": "Premier League (Saint Kitts e Nevis)", "text": "La Premier League \u00e8 la massima competizione calcistica di Saint Kitts e Nevis, organizzata dalla SKNFA. Fondata nel 1980 come Super League, nel 2017 ha assunto l'attuale denominazione.\nFormula e regolamento.\nAttualmente conta 12 club partecipanti, e la stagione dura da settembre a maggio.\nNella fase regolare, ogni societ\u00e0 affronta le altre due volte (in casa e in trasferta) e le prime sei si qualificano per i play-off. In questa seconda fase le squadre si sfidano una volta e le prime due giocano uno spareggio alla meglio delle tre gare per determinare la vincitrice.\nLe ultime due classificate nella stagione regolare sono retrocesse nella Division 1, da cui ne vengono promosse altre due."}
{"id": "1477603", "revid": "287204", "url": "https://it.wikipedia.org/wiki?curid=1477603", "title": "Pietro Baldi del Riccio", "text": "Biografia.\nStudi\u00f2 grammatica a Firenze cio\u00e8 lingua latina, con il prete Paolo Sassi da Ronciglione presso il quale rimase fino al 22 maggio 1487 quando pass\u00f2 alla scuola di Ugolino di Vieri. Poi nel 1491 entr\u00f2 a far parte del circolo dei discepoli di Angelo Poliziano.\nProprio seguendo l'esempio del maestro decise anche lui di cambiarsi il patronimico ereditato dalla folta capigliatura del padre che tradusse latinamente in crinito (riccioluto). Da Pietro Baldi del Riccio (cio\u00e8 \"figlio del ricciolo\") divenne per tutti Pietro Crinito o \"Petrus Crinitus\".\nDopo la morte di Poliziano, tenne lezioni in Santo Spirito e nello Studio Fiorentino per poi cominciare una lunga serie di peregrinazioni che lo portarono a Bologna, Ferrara, Venezia, Padova, Roma e Napoli. Ritorn\u00f2 infine a Firenze dove, sotto il patronato di Bernardo Rucellai, entr\u00f2 a far parte dell'Accademia Platonica che si riuniva agli Orti Oricellari.\nPubblic\u00f2 nel 1504 i \"Commentarii de honesta disciplina\", un mastodontico saggio di erudizione in 25 libri che, sulla falsariga di Aulo Gellio, trattava di linguistica, istituzioni politiche, giuridiche e religiose. Nonostante per\u00f2 alcune brillanti intuizioni l'opera \u00e8 confusa e a tratti oscura e spesso l'autore cade nel ridicolo o nel favoloso.\nL'anno successivo usc\u00ec il \"De Poetis Latinis\" in cinque libri che si proponeva in 93 brevi capitoli di schedare enciclopedicamente gli scrittori latini da Livio Andronico a Sidonio Apollinare che, pur piena di inesattezze, \u00e8 in assoluto la prima compilazione biografica moderna degli autori classici.\nPer quanto umanista colto e impegnato la sua opera, come la sua vita, non furono esattamente segnate dal rigore intellettuale. Lapidario su di lui il giudizio di Giovan Battista Corniani:\nMor\u00ec appena trentaduenne di polmonite dopo un singolare incidente:\nOltre a una raccolta delle sue prose e rime latine, vennero stampate postume altre due opere: nel 1527 il \"Poematum libri duo\" ovvero la vita di Sallustio e, nel 1552, il commento al libro XVI delle \"Familiari\" di Cicerone. Inedito il suo \"Zibaldone\" conservato oggi manoscritto alla Bayerische Staatsbibliothek di Monaco."}
{"id": "1477612", "revid": "287204", "url": "https://it.wikipedia.org/wiki?curid=1477612", "title": "Abdellah Taia", "text": ""}
{"id": "1477643", "revid": "12685388", "url": "https://it.wikipedia.org/wiki?curid=1477643", "title": "Mahia\u010dh'ala", "text": ""}
{"id": "1477644", "revid": "149726", "url": "https://it.wikipedia.org/wiki?curid=1477644", "title": "Diprotodonti", "text": ""}
{"id": "1477645", "revid": "62004", "url": "https://it.wikipedia.org/wiki?curid=1477645", "title": "Maximiliano Richeze", "text": "Carriera.\nGli esordi.\nRicheze cresce in una famiglia di sportivi: tre fratelli, Roberto Antonio (classe 1981), Mauro Abel (1985) e \u00c1drian Ezequiel (1989), hanno tutti con un passato nel ciclismo Elite.\nSi mise in luce gi\u00e0 nelle categorie giovanili, dove le sue doti di velocista gli consentirono di conquistare diverse vittorie sia in patria sia in Italia. Soprattutto nel 2005, quando militava nella formazione dilettantistica Filmop-Parolin-Sorelle Ramonda, riusc\u00ec ad imporsi in alcune tra le pi\u00f9 importanti corse del calendario, come Astico-Brenta, Circuito del Porto e una tappa al Giro del Veneto e delle Dolomiti; inoltre si aggiudic\u00f2 anche il Campionato panamericano in linea Under-23.\n2006-2007: l'esordio da \"pro\" e le vittorie al Giro d'Italia.\nI risultati ottenuti tra gli Under-23 gli valsero il passaggio al professionismo nelle file della Ceramiche Panaria-Navigare per la stagione 2006. Gi\u00e0 nelle prime gare mostr\u00f2 le sue qualit\u00e0 e cos\u00ec al Tour de Langkawi agli inizi di febbraio arriv\u00f2 subito la prima vittoria da professionista. Seguirono poi diversi piazzamenti in gare come la Vuelta a Murcia (due secondi posti di tappa) e il Giro del Trentino (secondo nell'ultima tappa), cosicch\u00e9 venne selezionato per il Giro d'Italia. Nonostante fosse al primo anno da professionista, riusc\u00ec a giungere fino a Milano dove, nell'ultima tappa, conquist\u00f2 il suo miglior piazzamento, giungendo secondo alle spalle del tedesco Robert F\u00f6rster.\nI buoni risultati gli valsero la riconferma in Panaria anche per il 2007, anno in cui riusc\u00ec a migliorarsi ulteriormente: vinse nuovamente una tappa del Tour de Langkawi, con numerosi piazzamenti nelle altre frazioni, e una tappa al Giro del Trentino. Venne cos\u00ec nuovamente inserito nella squadra che prese parte al Giro d'Italia. Inizialmente era delegato a partecipare agli sprint unitamente a Paride Grillo ma, gi\u00e0 nelle prime frazioni, mostr\u00f2 un buono stato di forma che gli consent\u00ec di piazzarsi costantemente nei primi dieci nelle volate e che lo port\u00f2 a sfiorare il successo in due occasioni, battuto solo da Alessandro Petacchi. Anche in questo secondo anno port\u00f2 a termine la \"corsa rosa\". Successivamente, dopo la squalifica per doping di Petacchi e l'annullamento di tutte le vittorie ottenute nel 2007 dallo spezzino, a Richeze venne assegnato il successo nelle due frazioni in cui era giunto secondo, quella con arrivo a Riese Pio X e quella finale di Milano. La buona condizione mostrata al Giro gli consent\u00ec poi di vincere la prima frazione del Giro del Lussemburgo; successivamente, dopo un periodo di riposo, si piazz\u00f2 due volte terzo in due frazioni del Giro d'Irlanda.\n2008-2011: la squalifica e il rientro.\nAlla fine del 2007 la Panaria decise di abbandonare la sponsorizzazione della squadra ciclistica. Richeze venne comunque confermato per il 2008 nella nuova formazione di Bruno Reverberi denominata CSF Group-Navigare. Il 9 maggio 2008, a un giorno dal via del Giro d'Italia, l'argentino fu per\u00f2 accusato di aver assunto sostanze anabolizzanti (lo stanozololo) e quindi escluso dal Giro. Il controllo risaliva all'11 aprile al Circuit de la Sarthe. Sospeso dalla squadra per tre mesi, Richeze venne successivamente squalificato fino al 9 maggio 2010; i risultati ottenuti dal 10 maggio 2008 vennero inoltre annullati.\nScontata la squalifica, nel 2011 Richeze torna alle corse unendosi alla neonata D'Angelo &amp; Antenucci-Nippo, formazione Continental con cui coglie subito dei piazzamenti sul podio nel Tour de San Luis, oltre al sesto posto al Gran Premio Costa degli Etruschi. Nel prosieguo di stagione torna quindi alla vittoria, aggiudicandosi tre vittorie di tappa al Giro di Slovacchia e una al Tour de Kumano.\n2012: le vittorie con il Team Nippo.\nNel 2012 rimane sotto la guida di Alberto Elli, al Team Nippo. Inizia la stagione sudamericana con alcuni piazzamenti tra Vuelta a Chile e Tour de San Luis, mentre in Italia \u00e8 quinto al Gran Premio Costa degli Etruschi e terzo in una tappa del Giro della Provincia di Reggio Calabria. Alla Vuelta de Mendoza consegue le prime vittorie stagionali, aggiudicandosi tre tappe; vince poi la prova in linea dei campionati panamericani, davanti al fratello Mauro, e una tappa alla Settimana Internazionale Coppi e Bartali\nIn maggio si aggiudica una frazione al Tour of Japan e una al Tour de Kumano, competizioni in territorio giapponese. Partecipa quindi al Tour de Serbie vincendo tre tappe, sempre allo sprint. Questi risultati lo portano ad essere convocato nella Nazionale argentina per le due prove su strada, in linea e a cronometro, dei Giochi olimpici di Londra. Conclude la stagione al 2\u00ba posto del ranking UCI America Tour dietro a Rory Sutherland.\n2013-2015: Lampre-Merida.\nGrazie all'ottima stagione al Team Nippo, in cui conquista numerose vittorie, viene ingaggiato dalla squadra World Tour Lampre-Merida per il 2013. In stagione partecipa alla Vuelta a Espa\u00f1a, ottenendo due secondi posti e due terzi posti di tappa, e il settimo nella classifica a punti della corsa a tappe spagnola; la stagione non gli porta vittorie, ma lo vede pluri-piazzato: Richeze ottiene infatti anche un secondo posto di tappa al Tour of Japan, uno al Giro di Slovenia, tre al Tour of Qinghai Lake e uno all'Eneco Tour.\nNel 2014 prende parte al Tour de France, abbandonando la corsa francese alla sesta tappa, e alla Vuelta a Espa\u00f1a. Nel 2015 corre il Giro d'Italia e alla Vuelta a Espa\u00f1a, gara in cui ottiene un quinto posto di tappa. A fine stagione lascia la Lampre per accasarsi alla formazione belga Etixx-Quick Step.\nDal 2016: Quick Step e UAE Emirates.\nNei quattro anni in cui \u00e8 alla Quick Step svolge spesso il ruolo di ultimo uomo per i velocisti della squadra, dapprima Marcel Kittel, successivamente Fernando Gaviria, infine Elia Viviani, risultando decisivo nel permettere ai suoi compagni di vincere diverse tappe, specie nei Grandi Giri.\nNel 2020 si trasferisce alla UAE Emirates."}
{"id": "1477651", "revid": "18793", "url": "https://it.wikipedia.org/wiki?curid=1477651", "title": "Jean Am\u00e9ry", "text": "Jean Am\u00e9ry, pseudonimo di Hans Chaim Mayer, nato da famiglia di origini ebraiche non praticante, dopo l'annessione dell'Austria alla Germania nazista nel 1938, emigra in Belgio e si unisce alla Resistenza. Nel 1943 viene arrestato e torturato a Breendonk da SS e Gestapo per poi essere deportato ad Auschwitz e poi a Buchenwald e a Bergen-Belsen, dove fu liberato dall'esercito britannico il 15 aprile 1945.\nTrasferitosi a Bruxelles opera come scrittore collaborando anche con radio e televisione. Muore suicida, probabilmente per la spaccatura tra la necessit\u00e0 e l'impossibilit\u00e0 di essere ebreo, condizione che descriver\u00e0 nel suo libro \"Intellettuale a Auschwitz\".\nBiografia.\nJean Am\u00e9ry \u00e8 stato un saggista di origine austriaca, le cui opere si sono spesso basate su esperienze personali durante la Seconda guerra mondiale. Gi\u00e0 studente di filosofia e letteratura a Vienna, Am\u00e9ry partecip\u00f2 alla resistenza armata contro l'occupazione nazista del Belgio e fu catturato e torturato dalla Gestapo, poi internato per diversi anni in campi di concentramento.\nAm\u00e9ry riusc\u00ec a sopravvivere agli internamenti di Auschwitz e Buchenwald, per poi essere liberato a Bergen-Belsen nel 1945. La sua opera pi\u00f9 famosa - \"At the Mind's Limits: Contemplations by a Survivor on Auschwitz and Its Realities\" - afferma che la tortura ha formato la vera \"essenza\" del Terzo Reich. Altri suoi lavori importanti comprendono \"On Aging\" e \"On Suicide: A Discourse on Voluntary Death\".\nNato da padre ebreo (morto in guerra nel 1916) e madre cattolica, fu cresciuto nella fede materna. A Vienna Am\u00e9ry dovette poi interrompere i suoi studi universitari a causa di ristrettezze economiche.\nSebbene la famiglia di Am\u00e9ry si fosse estraniata dalle sue origini ebraiche e si fosse quindi assimilata, anche tramite matrimoni misti, tali origini gravitarono comunque nello sviluppo del suo pensiero: \"Volevo certo essere anti-nazista, sicuramente, ma di mia libera scelta.\"\nLe Leggi di Norimberga del 1935, il cui testo Am\u00e9ry impar\u00f2 presto a memoria, lo convinse che la Germania aveva praticamente passato sentenza di morte su tutti gli ebrei. La sua opera \"Necessity and Impossibility of Being a Jew\" parla di questo conflitto interiore in merito alla propria identit\u00e0. Scrive che, mentre la sua identit\u00e0 personale, l'identit\u00e0 della sua passata infanzia, la sentisse come cristiana, Am\u00e9ry si identificasse nondimeno come ebreo in altro senso, il senso di un ebraismo \"senza Dio, senza Storia, senza speranza messianica nazionale\".\nNel 1938, in seguito all'Anschluss dell'Austria, Am\u00e9ry scapp\u00f2 in Francia e poi in Belgio con la sua moglie ebrea, che lui aveva sposato contro i desideri materni. Venne catturato in Belgio e deportato come cittadino tedesco nel campo di concentramento di Gurs, nel sud della Francia.\n Dopo esser scappato dal campo di Gurs e ritornato in Belgio, si un\u00ec al movimento della Resistenza, nella ferma convinzione di doversi opporre al nazismo per ragioni politiche e rifiutando di sottostare alle leggi razziali tedesche che facevano di lui un ebreo. In questo senso va letta la sua autodefinizione di \"non-non ebreo\": un'appartenenza attribuita dall'esterno e polemicamente ribadita.\nCoinvolto nella distribuzione di propaganda anti-militare alle truppe tedesche d'occupazione, Am\u00e9ry venne catturato dai nazisti nel 1943 e continuamente torturato in maniera brutale dalla Gestapo presso la loro centrale belga a Fort Breendonk. Dopo che la Gestapo si fu assicurata che Am\u00e9ry non avesse informazioni utili per loro, fu \"riformato\" da prigioniero politico a \"ebreo\" e internato ad Auschwitz.\nPrivo di abilit\u00e0 professionali, Am\u00e9ry venne utilizzato in pesanti lavori di manovalanza forzata, a costruire la fabbrica di I.G. Farben ad Auschwitz III, il campo di lavoro Buna-Monowitz. A causa dell'invasione sovietica nel corso dell'anno successivo, Am\u00e9ry fu trasferito prima a Buchenwald e poi a Bergen-Belsen, dove fu liberato dall'esercito britannico nell'aprile 1945.\nCambiamento di nome.\nDopo la guerra, il gi\u00e0 Hans Mayer cambi\u00f2 nome in Jean Am\u00e9ry (il cognome anagrammato in francese dal suo originale) per simboleggiare la sua dissociazione dalla cultura tedesca e la sua associazione a quella francese. Rifiut\u00f2 di pubblicare qualsiasi sua opera in Germania o Austria per molti anni, pubblicando solo in Svizzera. Non descrisse le sue esperienze nei campi di sterminio fino al 1964, quando, incoraggiato dal poeta tedesco Helmut Hei\u00dfenb\u00fcttel, Am\u00e9ry scrisse il libro \"Jenseits von Schuld und S\u00fchne\" (letteralmente, \"Oltre la colpa e l'espiazione\"). Furono forse le sue esplorazioni filosofiche in tale libro - oltre a timori di invecchiamento e salute cagionevole, come anche la demoralizzazione causata da una deteriorante filosofia francese e dalla nuova sinistra politica tedesca - che provocarono un presunto suicidio con sovradosaggio di stupefacenti.\nIl lascito filosofico e letterario.\nLa pubblicazione di \"At the Mind's Limits\" - esplorazione stimolante e provocante dell'Olocausto e della natura del Terzo Reich - ha reso Am\u00e9ry uno dei pi\u00f9 rispettati scrittori dell'Olocausto. Paragonando i nazisti a un governo del sadismo, Am\u00e9ry afferma che \u00e8 nella natura del sadico il volere \"nullificare il mondo\". Per un torturatore nazista,\nuna leggera pressione della mano che impugna l'attrezzo, \u00e8 sufficiente a trasformare l'altro - e la sua testa, che forse contiene Kant e Hegel, e tutte le nove sinfonie, e \"Il mondo come volont\u00e0 e rappresentazione\" - in un urlante maiale al macello.\nNell'altra sua pi\u00f9 conosciuta pubblicazione: \"Intellettuale a Auschwitz\", paragonando l'\"idea dell'uomo\" comunista di un'intervista di Thomas Mann, bolla il \"fascismo hitleriano\" neanche come \"un'idea\", non c'era nessuna idea nel nazionalsocialismo, ma \u00absolo malvagit\u00e0\u00bb. Nonostante non proponesse \"alcuna idea\" \u00abpossedeva un intero arsenale di confuse idee negative - \u00e8 stato l'unico sistema politico di questo secolo ad aver non solo praticato il dominio dell'opposto [...] ma di averlo espressamente innalzato a principio. Odiava la parola umanit\u00e0 come i devoti odiano il peccato, e perci\u00f2 parlava di \"Humanit\u00e4ts duselei!\" [esasperato spirito umanitario!]\u00bb\nUn'altra importante riflessione che ricorre sia nel libro \"At the Mind's Limits\" che in \"Intellettuale a Auschwitz\" riguarda sia la fede politica che quella religiosa manifestata da diversi internati, per i quali Amery ammette di \u00abaver avuto e di avere ancora, una profonda ammirazione\u00bb\n\u00ab[...] chiunque sia, nel senso pi\u00f9 ampio, una persona credente, sia che la sua fede sia metafisica o legata alla realt\u00e0 concreta, trascende se stesso, non \u00e8 prigioniero della sua individualit\u00e0, piuttosto \u00e8 parte di una spiritualit\u00e0 comunitaria che non viene interrotta da nessuna parte, nemmeno ad Auschwitz\u00bb.\nCome probabilmente per Primo Levi, Tadeusz Borowski e diversi altri reduci di campi di sterminio e testimoni della Sho\u00e0h, Am\u00e9ry sopravvisse all'internamento ad Auschwitz per poi nel 1978 togliersi la vita."}
{"id": "1477655", "revid": "767487", "url": "https://it.wikipedia.org/wiki?curid=1477655", "title": "Pepsi Tate", "text": "Biografia.\nFiglio di un attore, \u00e8 cresciuto nel villaggio di Dinas Powys, nei pressi di Cardiff. Ha anche lavorato per la BBC gallese.\nInsieme al chitarrista John Pepper e al batterista Ian Welsh fond\u00f2 il gruppo glam metal britannico Tigertailz, nei primi anni ottanta.\nIl 27 agosto 2007 esce l'album dei Tigertailz \"Thrill Pistol\", che contiene le sue ultime registrazioni e che \u00e8 stato dedicato a lui e alla sua famiglia.\n\u00c8 morto di cancro al pancreas all'Holme Towers Cancer Hospice di Penarth, il 18 settembre del 2007. I funerali si sono svolti nella baia di Cardiff.\nVita privata.\nNell'agosto 2007 sposa la compagna di lunga data, la cantante lirica britannica Shan Cothi."}
{"id": "1477656", "revid": "172", "url": "https://it.wikipedia.org/wiki?curid=1477656", "title": "Paul DiAnno", "text": ""}
{"id": "1477658", "revid": "98077", "url": "https://it.wikipedia.org/wiki?curid=1477658", "title": "Angelo Maj", "text": ""}
{"id": "1477661", "revid": "709565", "url": "https://it.wikipedia.org/wiki?curid=1477661", "title": "Akbar (personaggio)", "text": "Akbar \u00e8 un personaggio immaginario della saga delle \"Cronache dei vampiri\" di Anne Rice. Di origini indiane, viene ucciso da Akasha nel sacrario di Marius ad Antiochia nel 19 d.C. La sua storia viene narrata in \"Scelti dalle tenebre\" e \"Il vampiro Marius\"."}
{"id": "1477663", "revid": "709565", "url": "https://it.wikipedia.org/wiki?curid=1477663", "title": "L'Anziano", "text": "L'Anziano \u00e8 un personaggio immaginario della saga delle \"Cronache dei vampiri\" di Anne Rice. Di origini egiziane, viene ucciso nel 4 d.C. da Akasha negli alloggi di Marius in Egitto. La sua storia viene narrata in \"Scelti dalle tenebre\" e \"Il vampiro Marius\"."}
{"id": "1477664", "revid": "962319", "url": "https://it.wikipedia.org/wiki?curid=1477664", "title": "Tiro ai Giochi della XVIII Olimpiade", "text": "Le competizioni di tiro ai Giochi della XVIII Olimpiade si sono svolte nei giorni dal 15 al 20 ottobre 1964.\nLe gare di tiro a segno si sono disputate nel poligono di Asaka mentre la gara di tiro a volo si \u00e8 disputata al poligono di Tokorozawa.\nCome a si sono disputate sei gare."}
{"id": "1477665", "revid": "1543377", "url": "https://it.wikipedia.org/wiki?curid=1477665", "title": "Tiro ai Giochi della XVII Olimpiade", "text": "Le competizioni di tiro ai Giochi della XVII Olimpiade si sono svolte nei giorni dal 3 al 10 settembre 1960.\nLe gare di tiro a segno si sono disputate nelle sedi del Poligono di Tiro Umberto I e del poligono di Cesano \nmentre la gara di tiro a volo si \u00e8 disputata al campo di Tiro a volo Lazio a Roma.\nA differenza di non si \u00e8 disputata la prova del \"Bersaglio Mobile\" riducendo il numero delle competizioni a sei."}
{"id": "1477668", "revid": "1543377", "url": "https://it.wikipedia.org/wiki?curid=1477668", "title": "Tiro ai Giochi della XVI Olimpiade", "text": "Le competizioni di tiro ai Giochi della XVI Olimpiade si sono svolte nei giorni dal 29 novembre al 5 dicembre 1956 al \"Merrett Rifle Range\" a Williamstown per le gare di tiro a segno e al \"RAAF Williams Laverton Base\" a Melbourne per la gara di tiro a volo.\nCome l'ultima edizione di Helsinki 1952 di sono disputate sette competizioni."}
{"id": "1477669", "revid": "228587", "url": "https://it.wikipedia.org/wiki?curid=1477669", "title": "Tiro ai Giochi della XV Olimpiade", "text": "Le competizioni di tiro ai Giochi della XV Olimpiade si sono svolte nei giorni dal 25 al 29 luglio 1952 al \"Malmi Shooting Range\" di Malmi Helsinki per le gare di tiro a segno e a Huopalahti per la gara di tiro a volo.\nA differenza dell'ultima edizione di Londra 1948 sono state introdotte tre competizioni portando il numero delle competizioni a sette."}
{"id": "1477670", "revid": "3732", "url": "https://it.wikipedia.org/wiki?curid=1477670", "title": "Tiro ai Giochi della XIV Olimpiade", "text": "Le competizioni di tiro ai Giochi della XIV Olimpiade si sono svolte nei giorni dal 2 al 6 agosto 1948 al \"National Rifle Association Ranges\" di Bisley.\nA differenza dell'ultima edizione di Berlino 1936 \u00e8 stata reintrodotta la competizione della \"Carabina 300 metri tre posizioni\" portando il numero delle competizioni a quattro."}
{"id": "1477671", "revid": "250348", "url": "https://it.wikipedia.org/wiki?curid=1477671", "title": "Tiro ai Giochi della XI Olimpiade", "text": "Le competizioni di tiro ai Giochi della XI Olimpiade si sono svolte nei giorni dal 6 all'8 agosto 1936 al Poligono di tiro di Wannsee.\nA differenza dell'ultima edizione di Los Angeles 1932 \u00e8 stata reintrodotta la competizione della \"Pistola 50 metri\", soppressa ad Anversa 1920, portando il numero delle competizioni a tre."}
{"id": "1477672", "revid": "1543377", "url": "https://it.wikipedia.org/wiki?curid=1477672", "title": "Tiro ai Giochi della X Olimpiade", "text": "Le competizioni di tiro ai Giochi della X Olimpiade si sono svolte nei giorni dal 12 al 13 agosto 1932 al \"Police Pistol Range\" di Los Angeles.\nA differenza dell'ultima edizione di Parigi 1924 (ad Amsterdam nel 1928 la disciplina del Tiro non era presente) si sono disputati solo due eventi."}
{"id": "1477675", "revid": "122783664", "url": "https://it.wikipedia.org/wiki?curid=1477675", "title": "Lotta ai Giochi olimpici", "text": "La lotta ai Giochi olimpici affonda le proprie radici nei Giochi olimpici antichi, infatti sin dal 708 a.C. veniva disputata. Con la restaurazione dei moderni Giochi olimpici, la lotta (nella forma greco-romana) \u00e8 riapparsa ai Giochi sin da e, ad eccezione del programma olimpico del 1900, tuttora fa parte dell'evento polisportivo. A assume l'unica veste di lotta libera e vengono introdotte le classi di peso. Con un leggero rodaggio di qualche edizione, entrambi gli eventi - divisi per classi - entrano pian piano a far parte del programma olimpico raggiungendo ai Giochi di dieci differenti classi di peso divise in 20 eventi. Da vengono introdotti anche eventi femminili unicamente nella lotta libera. Si compone attualmente di 6 classi di peso distribuiti in 18 eventi. Da gli atleti premiati, cos\u00ec come avviene anche per gli altri sport da combattimento, sono quattro, assegnando un'ulteriore medaglia di bronzo.Nel febbraio 2013 il CIO esprime la propria volont\u00e0 di rimuovere, per ragioni di costi (e forse d'interesse), la disciplina dai Giochi di . Dopo una consistente campagna da parte della federazione, lo sport ha riassunto il proprio status di disciplina ufficiale nel settembre dello stesso anno.\nMedagliere.\nAggiornato a . In \"corsivo\" le nazioni (o le squadre) non pi\u00f9 esistenti.\nNon sono incluse nel conteggio le medaglie vinte durante i Giochi olimpici intermedi."}
{"id": "1477683", "revid": "146092", "url": "https://it.wikipedia.org/wiki?curid=1477683", "title": "Storia dell'urbanistica e dell'architettura di Napoli", "text": "La storia dell'architettura di Napoli \u00e8 l'insieme di fatti, personaggi e progetti che hanno determinato lo sviluppo urbano ed architettonico della citt\u00e0 nel corso di circa tre millenni.\nEt\u00e0 antica.\nParthenope.\nParth\u00e8nope, fondata sul Monte Echia dai cumani nell'VIII secolo a.C., ha lasciato non molte tracce di s\u00e9, quali i resti di una necropoli del VII secolo a.C. e vari gruppi di materiali di abitato.\nVI secolo a.C.: La rifondazione come Neapolis.\n\"Neapolis\" fondata nel VI secolo a.C. si caratterizza per uno schema planimetrico ortogonale: tre Plateiai (i futuri Decumani: Via dei Tribunali, Via Anticaglia e Via San Biagio dei Librai), orientate in senso est-ovest, e da una ventina di Stenopoi (che saranno i Cardi) che intersecano questi ad angolo retto in direzione nord-sud, formando insule da 185 per 35 m.\nL'agor\u00e0/foro di Neapolis \u00e8 posto in asse con il decumano maggiore ed \u00e8 ancora oggi visitabile negli scavi delle fondazioni della Basilica di San Lorenzo Maggiore.\nCi\u00f2 \u00e8 dovuto ad una circostanza: in epoca medievale, infatti, a seguito di violentissimi nubifragi, una colata di fango (Lahar) livell\u00f2 quest'area che formava una sorta di valle. Di conseguenza, il nuovo piano stradale fu ad esser rialzato - solo in questa zona - di una decina di metri rispetto al reticolo viario preesistente.\nPer contro, nel resto del centro storico, quelle strade sono la stratificazione, senza soluzione di continuit\u00e0, dei tracciati greci e romani, conseguentemente irraggiungibili. Ed \u00e8 questo uno degli aspetti che determina l'unicit\u00e0 del centro storico di Napoli, entrato a far parte dei beni Patrimonio dell'Umanit\u00e0.\nDue colonne di spoglio del tempio dei Dioscuri, nel foro di Neapolis, le troviamo ancora oggi sulla facciata della vicina basilica di San Paolo Maggiore. In effetti, fino ad un episodio sismico rovinoso nel XVII secolo, la facciata del Tempio originario era ancora del tutto integra, come ci attestano diverse acqueforti dell'epoca.\nIn posizioni pi\u00f9 periferiche troviamo ancora edifici termali e stadi. In particolare, in Via dell'Anticaglia si possono osservare - inglobati nei muri delle successive costruzioni - pareti e contrafforti dell'antico Teatro, nel quale si esib\u00ec probabilmente Nerone come cantante. Attualmente \u00e8 in corso una difficilissima opera di recupero del manufatto che \u00e8 sostanzialmente integro ma del tutto riempito dalle costruzioni successivamente erette.\nI sepolcri sorgevano fuori le mura: sono stati individuati sulla collina di Santa Teresa, a Castel Capuano, ai Santi Apostoli, a San Giovanni a Carbonara, fra Castel Nuovo e via Verdi, sotto via Medina.\nNapoli medioevale.\nIn epoca medioevale anche Napoli assiste ad una forte contrazione economica, sociale e demografica. Sotto la dominazione angioina, nel 1262 la citt\u00e0 divenne la capitale del Regno di Sicilia anche se, di l\u00ec a pochi anni, con la cacciata degli Angioini dalla Sicilia, inizi\u00f2 un lungo periodo di conflitti fra Napoli e la Sicilia Aragonese.\nTra gli edifici di maggior importanza costruiti in questo periodo ricordiamo il Castel Capuano che permise l'apertura della citt\u00e0 verso l'\"hinterland\" a nord-ovest, il Castel Sant'Elmo che difendeva a monte la citt\u00e0, ed il Castel dell'Ovo. Questi tre bastioni permettevano il controllo della citt\u00e0 da nord-ovest, dalle colline del Vomero e dal mare. Con l'avvento degli Angioini si ebbe anche l'edificazione (1279-82) di una nuova fortezza, Castel Nuovo (o Maschio Angioino), che eredit\u00f2 la funzione di dimora dei sovrani di Napoli.\nTra le iniziative di Carlo I si ricordano, tra l'altro, la bonifica di vasti territori paludosi, l'incoraggiamento all'edificazione privata, la costruzione della chiesa di San Eligio, della Torre di San Vincenzo, di un ospedale e di un nuovo mercato, la sistemazione di strade, acquedotti e canali di irrigazione.\nEt\u00e0 moderna.\nGli Aragonesi.\nLa citt\u00e0 durante il governo aragonese si arricch\u00ec ulteriormente di fondazioni religiose tanto da far diminuire l'area edile all'interno delle antiche mura. Napoli in quel periodo sub\u00ec un sensibile incremento demografico, infatti il quel periodo si contarono circa 100.000 abitanti, di conseguenza il governo aragonese decise di allargare le mura.\nGli ottimi contatti che avevano con i Medici fecero s\u00ec che in citt\u00e0 giungessero i migliori architetti toscani per l'erezione dei palazzi aristocratici. Gli architetti toscani portarono anche nuovi sistemi di difesa e quindi la difesa fu potenziata e resa pi\u00f9 efficace dalle armi tecnologiche.\nAlla fine del secolo in citt\u00e0 arriv\u00f2 anche un architetto cosentino, Giovanni Francesco Mormando che insieme ai locali colleghi, ma di derivazione romana (tra questi Novello da San Lucano e Gabriele d'Agnolo), apr\u00ec una nuova stagione del rinascimento napoletano che ebbe molti seguaci nel secolo XVI tra i quali Giovanni Francesco Di Palma, allievo e genero di Mormando.\nIl viceregno spagnolo.\nXVI secolo.\nNel XVI secolo, il vicer\u00e9 Don Pedro de Toledo fece espandere la cinta delle fortificazioni, che consent\u00ec di raddoppiare la superficie urbana e di collegare i tre castelli (Castel Nuovo, Castel dell'Ovo, Castel Sant'Elmo). Le altre opere del viceregno furono la trasformazione del Castel Capuano in Tribunale grazie al lavoro di un importante architetto locale, Ferdinando Manlio che era gi\u00e0 stato nominato architetto del regno. In tutto il cinquecento si formarono importanti architetti come Giovanni Francesco Di Palma, Gian Battista Cavagni, Giovanni da Nola, Ferdinando Manlio ed altri. Durante la seconda met\u00e0 del XVI secolo la citt\u00e0 si arricch\u00ec di nuove fabbriche religiose che nel secolo successivo formeranno lo stile barocco napoletano. Gli architetti della seconda met\u00e0 del secolo erano per lo pi\u00f9 appartenenti agli ordini religiosi come il francescano Giuseppe Nuvolo, e il gesuita Giuseppe Valeriano.\nXVII secolo.\nIn questo secolo la citt\u00e0 si espanse verso la collina di Capodimonte (quartieri popolari) e sulla Riviera di Chiaia (quartieri borghesi). L'architettura napoletana era ancora permeata da strutture manieriste e le opere barocche erano poche e furono affidate ad architetti del calibro di Fanzago e di Lazzari; gli altri architetti, invece, si limitarono a progettare decorazioni interne di chiese e rimaneggiare i palazzi della borghesia. Le maggiori produzioni di Barocco si presentano in San Martino e nel Duomo. In citt\u00e0 Dionisio Lazzari apr\u00ec una prolifica bottega che progett\u00f2 i pi\u00f9 splendidi complessi di marmi commessi.\nXVIII secolo.\nCon la guerra di successione spagnola, Napoli pass\u00f2 sotto il dominio Asburgico, con l'ausilio di vicer\u00e9, sebbene governarono per ventisette anni, fu molto difficile affrontare i problemi urbanistici della citt\u00e0.\nLa figura centrale della prima met\u00e0 del secolo fu Francesco Solimena che oltre ad essere pittore ed un eccellente architetto, fu fondamentale anche per la formazione di altri architetti che dominarono la scena fino alla prima met\u00e0 del secolo: Ferdinando Sanfelice, Giovan Battista Nauclerio e Domenico Antonio Vaccaro.\nNel 1734 con l'arrivo dei Borbone, Napoli divenne di nuovo indipendente e uno dei primi atti di Carlo III di Borbone fu la tassazione dei beni ecclesiastici, frenando cos\u00ec l'espansione di suoli sacri; altro atto fu quello di abbattere una buona parte delle mura per rendere la citt\u00e0 meno congestionata; nel 1740, inoltre, fu realizzato il nuovo catasto, che fu detto \u201conciario\u201d, perch\u00e9 l'imponibile era espresso in once. L'elemento pi\u00f9 debole del catasto onciario fu l'assoluta esenzione dal tributo dei beni feudali, che pure venivano accertati dai rilevatori; cos\u00ec su iniziativa di Bernardo Tanucci nel 1738 fu approvata una \u201cprammatica\u201d tendente a limitare la giurisdizione feudale, ma sei anni dopo il baronaggio ne ottenne la revoca.\nNuovi architetti emersero sulla scena urbana partenopea quali Giuseppe Astarita, Nicola Tagliacozzi Canale e Mario Gioffredo; quest'ultimo ader\u00ec alla corrente del neoclassicismo allora nascente. Con Carlo comparirono i nomi di altri architetti di varie formazioni ed estranei a quella locale come Giovanni Antonio Medrano (siciliano), Antonio Canevari (romano), Ferdinando Fuga (fiorentino) e Luigi Vanvitelli (napoletano ma di origine olandese con formazione romana). I quattro architetti progetteranno regge, ville, e complessi sempre in gusto barocco ma con influenze classiciste. Contemporaneamente si popol\u00f2 anche la zona del vesuviano come luogo di villeggiatura dei nobili napoletani.\nNel 1775, epoca della pubblicazione della pianta del duca di Noja Giovanni Carafa Napoli cont\u00f2 circa 350.000 abitanti.\nNel 1779 si confer\u00ec con decreto regio la ripartizione in dodici quartieri: San Ferdinando, Chiaia, Montecalvario, San Giuseppe, Porto, Portanova-Pendino, San Lorenzo, Avvocata, Stella, San Carlo all'Arena, Vicaria e Mercato quando per la prima volta furono apposte le targhe e i numeri civici che, per\u00f2, non erano altro che la riedizione delle dodici \"deputazioni municipali\" stabilite nel XIV secolo. Le deputazioni furono la naturale evoluzione delle \u201cfratrie\u201d, anch'esse una dozzina, che avevano funzioni religiose e politiche: Aristeri, Artemisi nei pressi di via Duomo, Ermei, Eubei presso il decumano inferiore, Eumelidi presso il Monte Echia, Eunostidi nei pressi del borgo dei vergini, Theodati, Kretondi presso l'attuale vico SS. Filippo e Giacomo, Kurmeni, Panclidi, Oinonei e Antinoiti nei pressi di San Giovanni Maggiore.\nEt\u00e0 contemporanea.\nXIX secolo.\nLa parentesi francese e il ritorno dei Borbone.\nAlla fine del secolo XVIII, sulla scia degli ideali della Rivoluzione francese, Napoli visse un periodo che port\u00f2 prima all'effimera instaurazione della Repubblica Partenopea e, agli inizi del XIX secolo, dopo un momentaneo ritorno dei Borbone, ad un periodo di occupazione napoleonica.\nGiuseppe Bonaparte, fratello di Napoleone, commission\u00f2 lo sbancamento del colle di Santa Teresa e la costruzione di un ponte sul Vallone della Sanit\u00e0, opere che permettono la realizzazione del \"Corso Napoleone\", grande strada che collega la Reggia di Capodimonte con il Palazzo Reale conferendo continuit\u00e0 con la precedente Via Toledo; oltre a ci\u00f2 istitu\u00ec il catasto urbano e inizi\u00f2 anche la prima soppressione degli ordini religiosi, adattando i conventi della citt\u00e0 ad abitazioni o ad uffici pubblici.\nCon l'avvento di Gioacchino Murat, si decise un programma riformatore della citt\u00e0 che prevedeva il decentramento della stessa in campo politico e urbano. Nonostante Napoli si arricchisse di istituzioni culturali importantissime, il periodo francese non fu dei pi\u00f9 felici. Sotto il regno murattiano furono aggregate alla citt\u00e0 i casali di Bagnoli, Fuorigrotta, Poggioreale e Vomero.\nCon la restaurazione, al potere ritornarono di nuovo i Borbone. Il primo atto fu il completamento di Piazza del Plebiscito gi\u00e0 iniziata dai francesi con l'innalzamento della Basilica reale pontificia di San Francesco di Paola (Pietro Bianchi) su imitazione del Pantheon che serviva anche a mascherare l'ingorgo urbanistico della retrostante collina di Pizzofalcone.\nNel 1839 fu istituito il Consiglio edilizio al quale funzionamento erano preposti sei commissari, ognuno dei quali si occupava di due delle dodici sezioni cittadine, e ventiquattro architetti di \u201cdettaglio\u201d, due per ciascuna sezione. Ne fecero parte importanti architetti come Antonio Niccolini, Stefano Gasse, Gaetano Genovese e Errico Alvino, i quali progettarono alcuni esempi di architettura neoclassica come la Villa Floridiana, Palazzo San Giacomo, Villa Pignatelli e l'Accademia di Belle Arti. Si riprogett\u00f2 il Teatro di San Carlo, la Villa Comunale, l'apertura di arterie viarie iniziate dai Francesi come Via Posillipo, la risistemazione di Via del Piliero che contribuirono allo sviluppo della citt\u00e0 verso la collina del Vomero e di Bagnoli.\nL'espansione edilizia continuava anche verso i casali della periferia nord.\nDal 1860 al 1914: Il risanamento.\nDopo l'Unit\u00e0, i Savoia, realizzarono dei progetti di massima gi\u00e0 iniziati dai Borbone come quello di Via Duomo, il completamento del Corso Maria Teresa, il cui nome fu cambiato in Corso Vittorio Emanuele, la prima tangenziale d'Europa che fiancheggia tuttora la collina del Vomero e la realizzazione di quartieri a est e ovest: quelli a ovest come il quartiere Chiaia furono realizzati subito mentre quelli della periferia est solo dopo il risanamento.\nI nuovi quartieri nascevano su direttrici ormai differenti in rapporto a distinte destinazioni sociali: verso ovest erano a minore densit\u00e0 abitativa, ubicati in luoghi salubri e panoramici, destinati alla borghesia ricca; verso nord e est, vicino alle paludi del fiume Sebeto, sorgevano i quartieri malfamati destinati ai ceti impiegatizi ed al proletariato di massa.\nIn citt\u00e0 furono anche realizzati i primi suoli destinati all'industria, sviluppandosi verso la piana di Bagnoli, come attestano i resti di archeologia industriale.\nPer due decenni proseguiva la realizzazione di quartieri borghesi verso Chiaia come il Rione Amedeo, Via del Parco Margherita, Viale Regina Elena (oggi Viale Gramsci), il completamento del Corso Vittorio Emanuele verso Piazza Mazzini, la bonifica dell'area attorno Piazza Dante e Piazza Museo Nazionale con la realizzazione di un rione realizzato secondo i moderni sistemi di pianificazione, cio\u00e8 a scacchiera, e con la realizzazione della Galleria Principe di Napoli, la prima in citt\u00e0.\nUna delle personalit\u00e0 di spicco dell'architettura e dell'urbanistica del periodo fu Lamont Young che propose la realizzazione di una metropolitana che avrebbe consentito di collegare i quartieri operai con il centro e quelli borghesi. Alcune idee di Young sul progetto hanno riscontro nel moderno quartiere di Bagnoli realizzato nell'arco di un ventennio su iniziativa del barone Candido Giusso.\nIl progetto pi\u00f9 ambizioso era quello di risanare la citt\u00e0 bassa cio\u00e8 quella protesa verso il mare, questi quartieri erano precari come condizioni igienico-ambientali; infatti nel 1884 il colera esplose e si svilupp\u00f2 proprio in quella zona. L'anno successivo fu promulgata una legge che prevedeva il risanamento ma i progetti furono attuati solo nel 1889 e i lavori durarono fino oltre la prima guerra mondiale: si realizzarono cos\u00ec la bonifica per la colmata delle parti pi\u00f9 basse verso il mare, la realizzazione del Corso Umberto I (forse \u00e8 la eminente opera del progetto), l'allargamento di Via Duomo, la realizzazione della zona di Santa Brigida con la realizzazione della Galleria Umberto I, il completamento del quartiere Chiaia e Vomero; con il risanamento vennero realizzati quartieri attorno Piazza Garibaldi con il cosiddetto rione delle \"Case nuove\" e la realizzazione del rione Arenaccia che espandeva la citt\u00e0 verso Poggioreale e verso Secondigliano.\nInoltre gli interventi urbanistici promossero anche l'idea di realizzare le due funicolari pi\u00f9 antiche: Funicolare Chiaia e Funicolare Montesanto, connettendo il nascente quartiere del Vomero con il Centro storico, mentre nel 1910 fu inaugurato il tratto da Mergellina fino a Campi Flegrei della odierna Linea 2 che costituiva la prima metropolitana d'Italia.\nSebbene il risanamento si proponeva la risoluzione dei problemi urbanistici, in realt\u00e0 peggior\u00f2 quelli sociali oltre a sacrificare monumenti di grande valore storico come l'abbattimento del chiostro chiostro di San Pietro ad Aram, il chiostro di Sant'Agostino alla Zecca e altri edifici.\nXX secolo.\nDal 1900 al 1943: Industrializzazione e fascismo.\nDurante il periodo del risanamento emerse con chiarezza la gravit\u00e0 delle condizioni sociali e la precariet\u00e0 dell'economia napoletana, tanto che nel 1904 una nuova legge statale promosse l'industrializzazione con la localizzazione di impianti produttivi a Bagnoli e a San Giovanni a Teduccio, ma ci\u00f2 consegu\u00ec a effetti immediati perch\u00e9 non furono rispettate le condizioni proposte di Francesco Saverio Nitti: come l'allargamento del suolo comunale senza incontrare gli inconvenienti del dazio sulle merci che entravano e uscivano per la produzione di beni.\nCon l'avvento del regime fascista fu approvato un pacchetto con i provvedimenti per la citt\u00e0 tra questi, oltre all'aggregazione dei casali attorno Napoli, vi fu anche l'istituzione di un Alto Commissariato e la fondazione della Facolt\u00e0 di Architettura nel Palazzo Gravina che ha formato molti degli importanti architetti di Napoli nel corso di decenni. Nel 1939 fu approvato il nuovo Piano regolatore che funse da base per lo sviluppo urbanistico del dopoguerra. La ripartizione in 12 quartieri del 1779 fu in questo periodo confermata con anche l'inclusione nel territorio urbano dei quartieri di Barra, Ponticelli, San Giovanni a Teduccio, San Pietro a Patierno (avvenuto il 15 novembre 1925), i Collegi Uniti (comprendente Chiaiano, Marianella e Piscinola), Secondigliano (comprendente Scamp\u00eca e Miano), Pianura e Soccavo (avvenuto il 3 giugno 1926). Al termine delle annessioni il comune risultava con una superficie pi\u00f9 che doppia e una popolazione aumentata di due terzi, ma non raggiunse il milione sperato da Mussolini.\nLe trasformazioni avvenute nel ventennio furono in prevalenza interventi realizzati nelle zone centrali e intermedie: il Rione Duca D'Aosta, il Rione Miraglia, Il Rione Sannazzaro, il Rione San Pasquale a Chiaia, il completamento della colmata di Santa Lucia destinata alla realizzazione del quartiere omonimo, lo sventramento del rione San Giuseppe e Carit\u00e0 per realizzarvi la parte pubblica della citt\u00e0, il potenziamento dell'area portuale con la realizzazione della Stazione Marittima e del Mercato Ittico, la costruzione di nuovi quartieri della piccola borghesia e la realizzazione della Mostra d'Oltremare. Ci\u00f2 che si tent\u00f2 di realizzare nel \u201cventennio\u201d era di elevare l'economia locale a livello di \u201cPorto dell'impero\u201d, in posizione cio\u00e8 privilegiata nei collegamenti con le destinazioni d'oltremare e verso i possedimenti coloniali, ponendo, quindi, un elemento di discontinuit\u00e0 con il passato rappresentato dall'urbanistica umbertina, varata alla fine dell'Ottocento, che insisteva sui caratteri classici e monumentali.\nLa Ricostruzione.\nI danni provocati dalla seconda guerra mondiale furono ingenti: le distruzioni di industrie e infrastrutture operate dai Tedeschi in fuga si sommarono a quelle degli Alleati. La ricostruzione impegn\u00f2 un arco di tempo molto lungo.\nLo spazio urbano fu considerato la risorsa cruciale su cui puntare dal punto di vista economico e politico. Una nuova versione del PRG nel 1946 fu, tuttavia, bocciata dall'amministrazione laurina, per adattarsi ai disegni della nascente speculazione edilizia: la legge sulla Ricostruzione del 1947 concedeva ai proprietari un finanziamento dell'80% sulla spesa da sostenere per recuperare il volume distrutto. I proprietari, tuttavia, per rifarsi sul restante 20% di spesa, decisero di vendere i diritti di ricostruzione ad ogni sorta di speculatori ed affaristi che cos\u00ec poterono agire indisturbati.\nL'edificazione intensiva delle colline e l'addensamento di parti cospicue dei tessuti antichi sconvolse il paesaggio cittadino riducendo al minimo gli spazi dedicati al verde e saturando ogni suolo edificabile, senza lasciar posto ad attrezzature di socializzazione e senza realizzare una rete viaria adeguata. Il completamento dello sventramento del rione San Giuseppe, con la realizzazione di parte del rione Carit\u00e0, assunse un intervento emblematico, grazie all'edificazione del famigerato e incombente grattacielo della Societ\u00e0 Cattolica delle Assicurazioni, oggi \"Jolly Hotel\", simbolo evidente del concetto di modernizzazione che si aveva in mente all'epoca. Tale concetto, che affondava le proprie radici nel razionalismo, fu interpretato dagli architetti dell'epoca (Giulio De Luca, Luigi Cosenza, Carlo Cocchia, Uberto Siola) come una risposta allo stile di \u201cpalazzo\u201d che aveva caratterizzato il Regno; gli alloggi furono collegati l'un l'altro in lunghi corpi di fabbrica per risparmiare sulle strutture portanti, alte circa 4 o 5 piani, tutte in linea e rigorosamente orientate.\nIl piano regolatore del 1958, predisposto dalla giunta municipale guidata da Achille Lauro, e bocciato dal Ministero dei lavori pubblici per il carattere speculativo, lasci\u00f2 tracce degli insediamenti di architettura popolare poi costruiti, sorti in localizzazioni comprese fra quelle proposte dal piano regolatore per l'espansione della citt\u00e0, completando con la concentrazione di ceti sociali pi\u00f9 disagiati in quartieri-ghetto emarginati quali, ad es., La Loggetta e Secondigliano rispettivamente di 3800 e 7000 vani. Tali tracce rispondevano al \u201cmovimento internazionale di architettura moderna\u201d che traeva ispirazione dal razionalismo tedesco degli anni venti.\nDal 1960 al 1980: la nuova architettura.\nI processi di intensificazione residenziale avvenuti nel dopoguerra non hanno interessato solo il territorio comunale di Napoli ma anche quelli dei comuni circostanti come per esempio tra Pozzuoli e l'area ovest della citt\u00e0 o anche tra il quartiere di Barra e San Giorgio a Cremano, assumendo le dimensioni di una grande conurbazione superpolitana, nella quale le periferie risultano degradate e vuote con flussi di pendolari che si spostano verso il centro storico nel quale di concentrano i principali commerci. A tal proposito Francesco Rosi diresse un film sulla speculazione edilizia napoletana intitolato \"Le mani sulla citt\u00e0\" del 1963.\nRidotto il fenomeno della speculazione, si ebbe l'idea di collegare le periferie con trasporti pubblici tra i quali il progetto di massima della metropolitana avvenuto negli anni settanta, ma attuato negli anni successivi, con l'apertura del tratto \"Vanvitelli-Colli Aminei\" che ha de-congestionato il traffico dei veicoli inquinanti, nonch\u00e9 la realizzazione della speculativa Tangenziale che collega i comuni della conurbazione con i quartieri pi\u00f9 o meno centrali del capoluogo, il progetto fu proposto negli anni sessanta per una scelta strategica, rilanciata dal boom economico e da quello edilizio.\nLa scelta della costruzione cadde nella realizzazione di grandi opere speculative: il \"Viadotto Capodichino\" che incombe in buona parte, con i suoi esili pilastri, le abitazioni edificate in un tempo precedente e demolendone altre per le strutture portanti, alle gallerie che corrono sotto le colline tufacee o sorvolare con arditi viadotti delicati punti.\nLa riqualificazione urbana e il Piano regolatore del 1972.\nDopo il terremoto del 1980 furono attuati alcuni interventi del suolo comunale, soprattutto a livello centrale, e la ricostruzione delle periferie con esempi di notevole architettura popolare. Ma la svolta fu nel 1972 con il nuovo piano regolatore che, sostituendo quello del 1939, determinava una \u201cparalisi urbanistica\u201d favorendo l'economia abusiva, gi\u00e0 presente nel quartiere di Pianura e la collina dei Camaldoli, l'attuazione di piani proposti durante la ricostruzione come quello di \"Via Marittima\" e l'approvazione con la legge 167 (approvata un decennio prima ma modificata nel 1965 e nel 1971) di nuovi quartieri popolari edificati principalmente nella zona nord come Scampia e della zona est come quella di Ponticelli.\nTutto ci\u00f2 fu approvato dopo il 1980 con il \"Piano di emergenza\" per i terremotati riqualificando, inoltre, i vari casali della periferia con la realizzazione di quartieri-dormitorio facendo vivere i ceti bassi con il minimo indispensabile senza realizzare ingenti opere per consolidare il tracciato urbanistico che collega il centro storico con le periferie (un collegamento parziale fu raggiunto con la realizzazione della tratta \"Colli Aminei-Piscinola\" nel 1995).\nNel programma di riqualificazione urbana era rientrato solo il Centro storico il quale tessuto \u00e8 stato recuperato dopo molti anni di abbandono conservativo, da una decina di anni \u00e8 in corso la riconversione architettonica di molti palazzi nobiliari in associazioni culturali.\nDal 1980 ad oggi.\nCon la realizzazione di nuovi fabbricati a nord della periferia napoletana come nel caso di Scampia e Secondigliano si complet\u00f2 il piano del 1972, grazie anche all'approvazione urgente della legge 167. Le nuove costruzioni edili furono per la prima volta \u201clottizzate\u201d realizzando delle celle rionali simili a dei \u201cghetti\u201d. Da una parte il tessuto urbanistico risulta carente e possiede solo due assi viari principali che funzionano da cardo e decumano per accedere al quartiere, d'altra parte la destinazione d'uso \u2013 squisitamente residenziale \u2013 ha fatto registrare la mancanza di luoghi di svago e di incontro extrascolastico, nonch\u00e9 la carenza di centri sanitari specialistici.\nNel frattempo nelle aree predisposte avvenne il fenomeno della de-industrializzazione che comprometteva l'economia statale e cittadina: le aree delle ex acciaierie ILVA e Italsider furono proclamate archeologia industriale. Molte torri furono demolite per far posto a luoghi didattici come Citt\u00e0 della Scienza che acquist\u00f2 un padiglione industriale ottocentesco e lo fece restaurare dall'architetto napoletano di fama nazionale e internazionale Massimo Pica Ciamarra diventando uno dei tanti poli pi\u00f9 avanzati nell'ambiente scientifico italiano.\nLa \u201cfebbre del calcio\u201d dei Mondiali confer\u00ec molte speranze all'urbanistica partenopea: tutti i centri sportivi furono restaurati e adattati per poter sfruttare il massimo dei posti a sedere. In alcuni casi, tuttavia, si compirono dei veri e propri abusi, come nel caso dello Stadio San Paolo dove fu compromessa la struttura degli anni cinquanta realizzata da Carlo Cocchia con un telaio di Acciaio che lo danneggi\u00f2 sia dal punto estetico che da quello strutturale.\nIl 30 maggio 1994 fu presentata a Castel dell'Ovo la \u201cCarta di Megaride\u201d che rappresentava il modello urbanistico al quale avrebbe dovuto fare riferimento Napoli insieme ad altre diciotto citt\u00e0 europee. I dieci principi fondamentali della nuova \u201ccitt\u00e0 futura\u201d si possono cos\u00ec riassumere: equilibrio tra ambiente urbano e naturale, qualit\u00e0 della vita, libero accesso alle informazioni, mobilit\u00e0 pedonale e ciclabile, sussidiariet\u00e0 orizzontale, innovazione tecnologica, recupero dell'esistente piuttosto di altro cemento, sicurezza urbana, funzionalit\u00e0 della macchina amministrativa e cultura storica.\nProspettive sull'urbanistica e sull'architettura a Napoli.\nCentro storico.\nIl Comune di Napoli ha avviato un programma di recupero degli edifici storici, in partenariato con l'Unesco, che pu\u00f2 contare di un finanziamento di circa 240 milioni di euro. Il programma, tra l'altro, prevede 120 interventi che coinvolgono oltre a palazzi e chiese, anche le piazze ed altri spazi pubblici per lo sviluppo economico e sociale dell'area. Tale iniziativa si \u00e8 aggiunta all'istituzione di una Zona a Traffico Limitato (ZTL) in quanto la congestione del traffico pone in serio dubbio la stessa possibilit\u00e0 di percepire i valori estetici e statici della citt\u00e0.\nCentro direzionale.\nIl Centro direzionale rientrava nel piano regolatore del 1939, ma fu realizzato solo negli anni novanta sul progetto di Kenz\u014d Tange e da vari esponenti di architettura di Napoli. Il nuovo complesso risulta ridimensionato rispetto al progetto originale; diversi fattori tra i quali, ad es., l'area costruita, e non terminata del rione retrostante hanno determinato un incremento della congestione degli assi viari e non hanno permesso di sviluppare un piano alternativo di circolazione su ferro, in quanto all'epoca il sistema di trasporti su ferro era basato essenzialmente sulle linee extra-urbane (Direttissima, la Cumana, la Vesuviana e l'Alifana).\nLa soluzione attuale, invece, presenta diversi livelli: in sotterraneo, anche come parcheggio, collegando, in questo modo, la Tangenziale con la Zona Industriale e decongestionando il traffico; in superficie \u00e8 adibita ad uso commerciale o di svago con l'aggiunta di punti di ristorazione e di ritrovo; la parte orientale, infine, \u00e8 adibita ad uso residenziale. L'edificio, in cui \u00e8 meglio espressa la perizia degli architetti napoletani, \u00e8 la coppia di \"Torri ENEL\", adibita a uffici, la quale \u00e8 retta dalla trave orizzontale che risulta a sua volta retta da due corpi laterali in calcestruzzo armato dove sono ospitati i servizi e dove si trovano le scale e gli ascensori.\nPeriferie.\nAttualmente sono operativi numerosi interventi di trasformazione urbana: a occidente con la bonifica di Bagnoli tramite la societ\u00e0 Bagnolifutura SPA, ad oriente mediante il Consorzio Napoli Est per il recupero delle aree dismesse dalle raffinerie e, infine, a settentrione con l'istituzione della facolt\u00e0 di Medicina a Scampia ed il completamento della Linea 1 della metropolitana fino all'aeroporto. L'inaugurazione di questa grande opera \u00e8 avvenuta nel 1993, dopo circa quindici anni dall'apertura dei cantieri, con la tratta \"Vanvitelli-Colli Aminei\" e, nel 1995, del tratto \"Piscinola-Colli Aminei\", e ancora, nel 2004, della tratta \"Vanvitelli-Dante\", questa ultima caratterizzata dalla partecipazione di uomini di fama internazionale che ne hanno arricchito gli interni con opere d'arte."}
{"id": "1477686", "revid": "1788047", "url": "https://it.wikipedia.org/wiki?curid=1477686", "title": "Muritiba", "text": "Muritiba \u00e8 un comune del Brasile nello Stato di Bahia, parte della mesoregione Metropolitana de Salvador e della microregione di Santo Ant\u00f4nio de Jesus."}
{"id": "1477687", "revid": "72396", "url": "https://it.wikipedia.org/wiki?curid=1477687", "title": "Giovanni Losavio", "text": "Biografia.\nGiovanni nacque a Massafra nel 1872 da Arcangelo Raffaele e Maria Addolorata Lanzillotta. Il padre era organista e insegn\u00f2 le prime nozioni musicali al figlio sul vecchio clavicembalo di famiglia.\nIl talento di Giovanni venne notato da un suo illustre concittadino, il tenore Giovanni Zaccometti, che lo spron\u00f2 a continuare gli studi musicali, facilitandone l'ingresso nel Conservatorio di San Pietro a Maiella di Napoli.\nStudi\u00f2 composizione ed orchestrazione con i maestri Punzone (allievo di Gaetano Donizetti) e Serao (allievo di Saverio Mercadante). Concluse gli studi nella citt\u00e0 partenopea nel 1899 con ottimi voti, conseguendo il diploma in Composizione.\nIn seguito si perfezion\u00f2 in pianoforte con il maestro Cesi. Si leg\u00f2 agli ambienti letterari ed artistici del primo Novecento e tenne concerti nelle migliori citt\u00e0 italiane.\nIl Losavio inizi\u00f2 la sua feconda produzione artistica in tutti i campi, dalla musica strumentale alla musica sacra, dalle composizioni per strumento solista e voce alle opere per orchestra e banda musicale. Collabor\u00f2 con Francesco Paolo Tosti, con Mario Costa e con Enrico Caruso.\nLa sua produzione artistica \u00e8 vasta: si contano circa 150 composizioni. L'esordio ufficiale del Losavio venne sancito con la romanza \"Ideale\" con i versi di Luigi De Giorgi. La sua composizione pi\u00f9 famosa \u00e8 \"Dubbio\", una romanza eseguita per la prima volta nel 1898 e cantata molte volte da Enrico Caruso.\nTra le altre opere le pi\u00f9 importanti sono: \"A Maia\", \"Il ritorno di un esule\", \"Notte\", \"Preludio Elegiaco\".\nDi temperamento schivo e riservato, rimase sempre affettivamente legato alla sua Massafra, anche quando si trasfer\u00ec definitivamente a Venezia dove divenne direttore d'orchestra. Si spense nella citt\u00e0 lagunare l'11 agosto 1956, ma le sue spoglie, secondo il suo desiderio, riposano nella cappella di famiglia presso il cimitero di Massafra."}
{"id": "1477688", "revid": "1788047", "url": "https://it.wikipedia.org/wiki?curid=1477688", "title": "Nazar\u00e9 (Bahia)", "text": "Nazar\u00e9 \u00e8 un comune del Brasile nello Stato di Bahia, parte della mesoregione Metropolitana de Salvador e della microregione di Santo Ant\u00f4nio de Jesus."}
{"id": "1477690", "revid": "1498232", "url": "https://it.wikipedia.org/wiki?curid=1477690", "title": "Marcello Foa", "text": "Biografia.\nMarcello Foa \u00e8 nato il 30 settembre 1963 a Milano, ma \u00e8 cresciuto a Lugano. Appartenente a una famiglia di origine ebraica con una madre greca di religione ortodossa, si dichiara cattolico. Ha la doppia cittadinanza svizzera e italiana. Laureato in scienze politiche all'Universit\u00e0 degli Studi di Milano, ha iniziato la sua carriera nel 1984 a Lugano, alla \"Gazzetta Ticinese\", e poi nel 1987 al \"Giornale del Popolo\", due quotidiani ticinesi.\nGiornalismo.\nNel 1989 si iscrive all'Ordine dei giornalisti in Italia come giornalista professionista. Nel novembre dello stesso anno \u00e8 assunto a \"Il Giornale\" di Indro Montanelli come viceresponsabile esteri e nel 1993 \u00e8 promosso caporedattore esteri. In tale veste, Foa si occupa del processo di unificazione tedesca ed \u00e8 spesso a Mosca, dove assiste al crollo dell'Unione Sovietica e alle fasi successive, fino al 2008.\nNel 2004 fonda con Stephan Russ-Mohl l'Osservatorio europeo del giornalismo presso la facolt\u00e0 di scienze della comunicazione dell\u2019Universit\u00e0 della Svizzera italiana (USI), un istituto che si propone di promuovere la qualit\u00e0 nel giornalismo e stabilire ponti tra l\u2019editoria e il mondo accademico e tra le diverse culture giornalistiche in Europa. L'Osservatorio ha ricevuto nel 2005 il Media Award come miglior istituto di ricerca svizzero dal Verein Qualit\u00e4t im Journalismus (Associazione per la qualit\u00e0 nel giornalismo).\nL'istituto \u00e8 stato diretto, sin dalla fondazione, dal professor Russ-Mohl, mentre Foa in questi anni ha mantenuto la carica di vicedirettore con incarichi prevalentemente strategici.\nDal 2004, per diversi anni, ha tenuto corsi di giornalismo e comunicazione sia a livello di bachelor, che di master. Attualmente insegna \u201cComunicazione e media nell\u2019ambito delle relazioni internazionali\u201d all'USI.\nPer diversi anni ha tenuto corsi di giornalismo internazionale al master di giornalismo dell'Universit\u00e0 Cattolica del Sacro Cuore di Milano e ha insegnato anche ai corsi del master in giornalismo presso l\u2019Universit\u00e0 degli Studi a Milano e, tuttora, ai corsi di giornalismo della Svizzera Italiana. Da oltre un decennio viene invitato regolarmente a partecipare a convegni accademici e a tenere lezioni e conferenze.\nNell'agosto 2005 viene nominato inviato speciale de \"Il Giornale\" e segue, in particolare, i processi elettorali negli Stati Uniti, in Germania, in Gran Bretagna, in Francia; inoltre compie reportage economici in Italia e sulla questione islamica sulle due sponde del Mediterraneo, specializzandosi nelle questioni geostrategiche e geoeconomiche.\nNell\u2019estate del 2011 lascia \"Il Giornale\" e diventa direttore generale del gruppo editoriale Timedia Holding SA di Melide (Svizzera) e del \"Corriere del Ticino\", il pi\u00f9 importante e pi\u00f9 antico quotidiano della Svizzera Italiana. Un anno dopo, Foa assume anche la carica di amministratore delegato sia della Societ\u00e0 Editrice del Corriere del Ticino SA di Muzzano (Svizzera), sia del gruppo (TImedia, in seguito mediaTI Holding, \u00e8 confluito nel gruppo della Societ\u00e0 Editrice del Corriere del Ticino SA). Durante tutto il periodo di permanenza sul territorio elvetico continua a mantenere attivo il blog personale \"Il cuore del mondo\" sull'edizione online del quotidiano di Via Negri.\nDal 2016 siede nel consiglio d\u2019amministrazione della WEMF, l\u2019Istituto di ricerca che rileva e certifica tirature e lettorati di tutte le testate svizzere, in rappresentanza dell\u2019Associazione degli editori della Svizzera Italiana, Stampa Svizzera.\nNel corso della sua carriera giornalistica ha collaborato con varie testate radiotelevisive, tra le quali BBC Radio (di cui \u00e8 stato collaboratore dall\u2019Italia per un decennio), Rai Radio 3, Rai 1, RSI e ha partecipato a molti programmi radiotelevisivi sia in Italia (Rai 2, Rai Radio 1, Radio 24, Canale 5, Italia 1, Rete 4, La7), sia all'estero (CNBC, BBC, Russia Today, Art\u00e9). Ha anche collaborato con il blog del fondatore del Movimento 5 Stelle, Beppe Grillo. Nel maggio 2014, inoltre, \u00e8 stato nominato vicepresidente dell'associazione Asimmetrie, centro studi di questioni economiche di impianto euroscettico fondato dall'economista Alberto Bagnai, in seguito eletto senatore nelle file della Lega.\nIl 27 luglio 2018 viene proposto dal Governo Conte I, sostenuto dal Movimento 5 Stelle e dalla Lega, quale nuovo presidente della Rai, carica alla quale viene eletto il 31 luglio dal consiglio di amministrazione della Rai, ma il 1\u00ba agosto la sua nomina viene bocciata dalla commissione di vigilanza Rai con 22 voti favorevoli alla designazione ed una scheda bianca su un quorum di 27. Il suo nome sar\u00e0 in seguito riproposto dal Cda e il 26 settembre 2018 diventa ufficialmente Presidente Rai, raggiungendo il quorum necessario di 27 voti in commissione di vigilanza. Votano a suo favore M5S, Lega, FdI e FI mentre il PD si astiene contestando la riproposizione del nome di Foa. Il Cda della Rai ha in seguito approvato la nomina di Foa a presidente di Rai Com.\nControversie.\nComplottismo e notizie false.\nFoa ha pi\u00f9 volte appoggiato diverse teorie del complotto come le false flag di Al Qaeda che sarebbero state concepite dal Pentagono, la teoria che (ipotesi gi\u00e0 smentita dalla scienza) \u00ab\"iniettare 12 vaccini in un arco di tempo ristretto nel corpo di un bambino provoca uno shock al corpo del bambino molto forte che rischia di danneggiare il suo normale equilibrio\"\u00bb o che alla polizia tedesca sarebbe stato ordinato (sotto il governo Merkel) di evitare allarmismi e di nascondere le prove di matrici terroristiche islamiche dei possibili attentanti nel paese salvo poi ammettere l'errore.\nIl 4 novembre 2017 pubblica nel suo blog sul sito de \"Il Giornale\" quello che definisce un rapporto che proverebbe che diversi deputati del Partito Democratico sarebbero finanziati dalla Open Society del finanziere ungherese George Soros e il 19 ottobre 2018 riprende tale notizia nel corso di un'intervista al quotidiano israeliano \"Haaretz\". In realt\u00e0 il dossier, risalente al 2014 e redatto da una societ\u00e0 di consulenza per l'Open Society, si limitava a suggerire con quali deputati italiani ed europei la ONG avrebbe potuto instaurare rapporti. Non appena appresa la notizia, Patrizia Toia, a nome dei deputati europei del PD, annuncia l'intenzione di querelarlo per tali dichiarazioni diffamatorie.\nTeoria del gender.\nFoa in alcuni suoi articoli ha sostenuto l'esistenza dell'ideologia gender. Secondo Foa \u00abuna battaglia a tutela della minoranza gay viene usata per tentare di sradicare l'identit\u00e0 sessuale naturale della stragrande maggioranza delle persone [...] \u00e8 una aberrazione che per\u00f2 si afferma sempre pi\u00f9\u00bb.\nIlaria Alpi.\nIn quanto presidente della Rai spa, il 22 luglio 2020 Marcello Foa \u00e8 stato oggetto di un'interrogazione da parte della Commissione parlamentare per l'indirizzo generale e la vigilanza dei servizi radiotelevisivi atta a determinare le motivazioni del rifiuto della Rai a produrre/promuovere/trasmettere il film d'animazione \"Somalia94 - Il caso Ilaria Alpi\" di Marco Giolo.\nPremi.\nNel maggio 1989, all'et\u00e0 di 25 anni, ha vinto il premio giornalistico Lucini per la miglior prova scritta all\u2019esame dell\u2019Ordine dei giornalisti per l\u2019iscrizione all\u2019albo dei professionisti.\nHa ricevuto nel 2013 il Premio delle Arti e della Cultura per il giornalismo.\nNel 2018 ha vinto il Premio Oriana Fallaci, onorificenza istituita da Armando Manocchia, proprietario del sito di fake news \"Imola Oggi\".\nNel 2019 gli viene conferito alla Camera dei deputati il Premio America della Fondazione Italia USA."}
{"id": "1477691", "revid": "1788047", "url": "https://it.wikipedia.org/wiki?curid=1477691", "title": "Nilo Pe\u00e7anha (Brasile)", "text": "Nilo Pe\u00e7anha \u00e8 un comune del Brasile nello Stato di Bahia, parte della mesoregione del Sul Baiano e della microregione di Valen\u00e7a."}
{"id": "1477692", "revid": "1788047", "url": "https://it.wikipedia.org/wiki?curid=1477692", "title": "Nordestina", "text": "Nordestina \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Euclides da Cunha."}
{"id": "1477694", "revid": "1788047", "url": "https://it.wikipedia.org/wiki?curid=1477694", "title": "Nova Vi\u00e7osa", "text": "Nova Vi\u00e7osa \u00e8 un comune del Brasile nello Stato di Bahia, parte della mesoregione del Sul Baiano e della microregione di Porto Seguro."}
{"id": "1477698", "revid": "1788047", "url": "https://it.wikipedia.org/wiki?curid=1477698", "title": "Ouri\u00e7angas", "text": "Ouri\u00e7angas \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Feira de Santana."}
{"id": "1477700", "revid": "1788047", "url": "https://it.wikipedia.org/wiki?curid=1477700", "title": "Ourol\u00e2ndia", "text": "Ourol\u00e2ndia \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Jacobina."}
{"id": "1477701", "revid": "130040", "url": "https://it.wikipedia.org/wiki?curid=1477701", "title": "Giacomo II di Majorca", "text": ""}
{"id": "1477702", "revid": "834", "url": "https://it.wikipedia.org/wiki?curid=1477702", "title": "Pedr\u00e3o", "text": "Pedr\u00e3o \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Feira de Santana."}
{"id": "1477710", "revid": "63727", "url": "https://it.wikipedia.org/wiki?curid=1477710", "title": "Opel 18/40 PS", "text": ""}
{"id": "1477711", "revid": "1543377", "url": "https://it.wikipedia.org/wiki?curid=1477711", "title": "Federazione calcistica della Papua Nuova Guinea", "text": "La Federazione calcistica della Papua Nuova Guinea (in inglese Papua New Guinea Football Association, acronimo PNGFA) \u00e8 l'ente che governa il calcio in Papua Nuova Guinea.\nFondata nel 1962, si affili\u00f2 alla FIFA nel 1963, e all'OFC nel 1966. Ha sede a Lae e controlla il campionato nazionale, la coppa nazionale e la Nazionale del paese."}
{"id": "1477712", "revid": "4711", "url": "https://it.wikipedia.org/wiki?curid=1477712", "title": "Football New Zealand", "text": ""}
{"id": "1477713", "revid": "339392", "url": "https://it.wikipedia.org/wiki?curid=1477713", "title": "OFC Nations Cup 1973", "text": ""}
{"id": "1477714", "revid": "339392", "url": "https://it.wikipedia.org/wiki?curid=1477714", "title": "OFC Nations Cup 1980", "text": ""}
{"id": "1477716", "revid": "339392", "url": "https://it.wikipedia.org/wiki?curid=1477716", "title": "OFC Nations Cup 1996", "text": ""}
{"id": "1477717", "revid": "339392", "url": "https://it.wikipedia.org/wiki?curid=1477717", "title": "OFC Nations Cup 1998", "text": ""}
{"id": "1477718", "revid": "339392", "url": "https://it.wikipedia.org/wiki?curid=1477718", "title": "OFC Nations Cup 2000", "text": ""}
{"id": "1477720", "revid": "339392", "url": "https://it.wikipedia.org/wiki?curid=1477720", "title": "OFC Nations Cup 2002", "text": ""}
{"id": "1477721", "revid": "339392", "url": "https://it.wikipedia.org/wiki?curid=1477721", "title": "Romanzo sceneggiato", "text": ""}
{"id": "1477722", "revid": "339392", "url": "https://it.wikipedia.org/wiki?curid=1477722", "title": "OFC Nations Cup 2004", "text": ""}
{"id": "1477723", "revid": "124750517", "url": "https://it.wikipedia.org/wiki?curid=1477723", "title": "La Trappe", "text": "La birra La Trappe \u00e8 una birra trappista, prodotta nell'abbazia Onze-Lieve-Vrouw Van Koningshoeven a Berkel-Enschot, vicino a Tilburg, nei Paesi Bassi. \u00c8 una delle cinque birre trappiste che non sono d'origine belga. Sia la birra e la fabbrica di birra sono conosciute sotto lo stesso nome \"La Trappe\".\nMarche prodotte.\nLa birra La Trappe \u00e8 prodotta in varie versioni:\nL'acqua per la birra \u00e8 estratta da cinque pozzi profondi 200 metri per rispettare le tradizioni delle abbazie. Il grano usato restante dopo che il mosto \u00e8 filtrato dalla poltiglia viene usato per alimentare la propria mandria di mucche nella abbazia.\nStatuto della birra trappista.\nLo statuto della birra trappista La Trappe \u00e8 stato oggetto di discussioni, dall'accordo passato con l'industria della birra Bavaria nel 1999, i monaci avevano chiesto il ritiro del logo Authentic trappist product. La menzione trappistenbier \u00e8 sempre tuttavia stata legalmente presente. Dopo numerose discussioni con l'associazione trappiste internazionale, l'abbazia di Tilburg ottenne nuovamente il diritto, nel settembre 2005, di affiggere il logo Authentic Trappist Product sulle sue birre."}
{"id": "1477724", "revid": "1543377", "url": "https://it.wikipedia.org/wiki?curid=1477724", "title": "Federazione calcistica delle Isole Salomone", "text": "La Federazione calcistica delle Isole Salomone (in inglese Solomon Islands Football Federation, acronimo SIFF) \u00e8 l'ente che governa il calcio nelle Isole Salomone.\nFondata nel 1978, si affili\u00f2 alla FIFA e all'OFC nel 1988. Ha sede nella capitale Honiara e controlla il campionato nazionale, la coppa nazionale e la Nazionale del paese.\nLe Isole Salomone sono la nazionale di calcio a 5 campione in carica dell'Oceania, avendo vinto il 14 maggio 2008 l'OFC Oceanian Futsal Championship 2008."}
{"id": "1477725", "revid": "4711", "url": "https://it.wikipedia.org/wiki?curid=1477725", "title": "Solomon Islands Football Federation", "text": ""}
{"id": "1477728", "revid": "938", "url": "https://it.wikipedia.org/wiki?curid=1477728", "title": "Federazione calcistica delle Samoa", "text": "La Federazione calcistica delle Samoa (in inglese Football Federation Samoa, acronimo FFS) \u00e8 l'ente che governa il calcio nelle Samoa.\nFondata nel 1968, si affili\u00f2 alla FIFA nel 1986, e all'OFC nel 1984. Ha sede nella capitale Apia e controlla il campionato nazionale, la coppa nazionale e la Nazionale del paese."}
{"id": "1477729", "revid": "486946", "url": "https://it.wikipedia.org/wiki?curid=1477729", "title": "Federazione calcistica samoana", "text": ""}
{"id": "1477732", "revid": "486946", "url": "https://it.wikipedia.org/wiki?curid=1477732", "title": "Samoa Football Soccer Federation", "text": ""}
{"id": "1477733", "revid": "4711", "url": "https://it.wikipedia.org/wiki?curid=1477733", "title": "Papua New Guinea Football Association", "text": ""}
{"id": "1477735", "revid": "1718925", "url": "https://it.wikipedia.org/wiki?curid=1477735", "title": "Overprotected", "text": "Overprotected \u00e8 il secondo singolo, registrato l'8 dicembre 2001, estratto dall'album \"Britney\" della cantante Britney Spears del 2001. \u00c8 necessario precisare per\u00f2 che si tratta del secondo estratto solo per il mercato europeo, mentre per quello americano \u00e8 stato il terzo, prodotto da Max Martin e Rami. \nOltretutto non \u00e8 stato pubblicato in America nella sua versione originale, ma nella \"\"Darkchild Remix\". Nel 2003 questa canzone ha fatto ricevere alla Spears una nomination ai Grammy come miglior performance pop femminile, poi vinto per\u00f2 da Norah Jones con \"Don't Know Why\". Il singolo ha tuttavia ottenuto un disco d'argento in Francia, un disco di oro in Australia ed un altro in Svezia.\nVenne nominato ai Grammy Awards nella categoria \"\u201cBest Female Pop Vocal Performance\u201d.\"\nVideo musicale.\nVideo europeo.\n\u00c8 diretto da Billie Woodruff, lo stesso che aveva girato con la cantante \"Born to Make You Happy\" ed \u00e8 il video originale.\nIl video di \"Overprotected\" vede Britney Spears avvicinarsi ad una porta e aprirla, per dirigersi verso una macchina posteggiata, circondata dai fin troppo invadenti media, per andarsene in un magazzino abbandonato. Un'altra Spears \u00e8 appoggiata intanto ad un palo: inizia a cantare, seguita dall'altra \"se stessa\"\", che viene vista da un gruppo di ragazzi. L'artista inizia a ballare con loro e compie vari passi incalzanti e molto sensuali, col bacino e le braccia. I ballerini la seguono, mentre si trova ella stessa dentro una stanza grigia con dei quadri da sola, e le pareti iniziano a distanziarsi. Mentre le pareti sono fermi in una scena successiva, l'artista canta muovendo il bacino nella stanza e a danzare nel magazzino, fino a ritrovarsi per un altro istante nella camera, solleva il viso, si volta e se ne va, mentre le pareti iniziano ad avvicinarsi. La camera inizia dunque a oscurarsi.\nIl 2 maggio 2020 il video raggiunge 100 milioni di visualizzazioni su YouTube\nVideo americano.\nIl video per la versione americana di \"Overprotected\", anche noto come \"Darkchild Video \"Remix\"\", \u00e8 stato girato da Chris Applebaum. Ha per\u00f2 sub\u00ecto diverse critiche per essere troppo simile al video di Janet Jackson \"Son of a Gun (I Betcha Think This Song is About you)\".\nIn questa versione del video, vediamo Britney Spears ed un gruppetto di ballerine in una casa (la scena iniziale \u00e8 una ripresa dall'alto d'alcune case per poi concentrarsi su quella dove c'\u00e8 l'artista) per prepararsi ad uscire fuori. Mentre si stanno preparando, un telegiornale annuncia di Britney ad un concerto con atteggiamenti arditi e audaci, e la ragazza chiude la tv. Telefona alla propria guardia del corpo, poi esce ed esegue in corridoio la sua coreografia. Intanto arriva il SUV e lei sale insieme alle amiche. La poltrona con la cantante viene spinta pi\u00f9 indietro da un pulsante (rivelandosi una discoteca) e le ragazze continuano con il ballo sensuale, per proseguire in un corridoio con luci oscurate, scattanti e luminose. Britney, in questo video, \u00e8 la pi\u00f9 prorompente ed agitata. Mentre le ragazze finiscono la loro coreografia, intanto si vede l'artista cantare su uno sfondo completamente nero e poi vengono riprese nuovamnete le case dall'alto."}
{"id": "1477737", "revid": "45367", "url": "https://it.wikipedia.org/wiki?curid=1477737", "title": "Lola rennt", "text": ""}
{"id": "1477740", "revid": "228587", "url": "https://it.wikipedia.org/wiki?curid=1477740", "title": "Rizzata alla lombarda", "text": ""}
{"id": "1477743", "revid": "210513", "url": "https://it.wikipedia.org/wiki?curid=1477743", "title": "Opel 25/55 PS", "text": ""}
{"id": "1477747", "revid": "109262468", "url": "https://it.wikipedia.org/wiki?curid=1477747", "title": "Artem", "text": ""}
{"id": "1477753", "revid": "1442080", "url": "https://it.wikipedia.org/wiki?curid=1477753", "title": "Trichomonas foetus", "text": "Trichomonas foetus \u00e8 un protozoo multiflagellato trasmesso per via venerea e parassita dell'apparato riproduttore dei bovini, causando la trichomoniasi bovina. Nei tori l'infezione \u00e8 asintomatica, nelle vacche gravide causa riassorbimento embrionale e aborto nei primi quattro mesi di gravidanza, spesso confuso con problemi di infertilit\u00e0. \u00c8 cosmopolita. \n\u00c8 piriforme di dimensioni 20x10 \u00b5m, dotato di nucleo e di quattro flagelli di cui tre liberi e uno fisso. All'interno del protozoo si trova una struttura bastoncellare rigida, axostilo, che si estende lungo l'asse antero-posteriore della cellula.\nCiclo biologico.\nI tori mantengono la malattia per tutta la vita e la trasmettono con l'accoppiamento.\nNella femmina i parassiti raggiungono l'utero provocando endometriti, solitamente tornano in vagina poco prima dell'estro.\nI parassiti si trovano nel liquido amniotico e allantoideo.\nPu\u00f2 capitare che la vacca guarisca spontaneamente e ne rimanga poi immune per tutta la vita."}
{"id": "1477760", "revid": "108107", "url": "https://it.wikipedia.org/wiki?curid=1477760", "title": "RD del Congo", "text": ""}
{"id": "1477767", "revid": "729019", "url": "https://it.wikipedia.org/wiki?curid=1477767", "title": "Tour della Nazionale di rugby a 15 delle Figi 1951", "text": "Le Isole Figi si recano in tour in Nuova Zelanda. Nel corso di due mesi disputeranno 15 match, vincendone 5 (tra cui uno contro i New Zealand Maori), pareggiano 2 e perdendone 8.\nNessun test match ufficiale \u00e8 stato disputato contro gli All-Blacks."}
{"id": "1477772", "revid": "599013", "url": "https://it.wikipedia.org/wiki?curid=1477772", "title": "Graeme Brewer", "text": "Specializzato nello stile libero, ha vinto la medaglia di bronzo nei 200\u00a0m sl alle olimpiadi di Mosca 1980."}
{"id": "1477773", "revid": "466539", "url": "https://it.wikipedia.org/wiki?curid=1477773", "title": "Legge dei sospetti", "text": "La legge dei sospetti venne approvata il 17 settembre 1793, durante il Regime del Terrore, il momento culminante della prima fase della rivoluzione francese. Essa segn\u00f2 una netta riduzione del rispetto delle libert\u00e0 individuali, viste come una \u00ab parano\u00efa r\u00e9volutionnaire \u00bb.\nIl 19 febbraio 1858, sotto il Secondo Impero, fu approvata dal Corpo legislativo un'analoga legge dei sospetti - ufficialmente, legge di sicurezza generale (loi de s\u00fbret\u00e9 g\u00e9n\u00e9rale) - che autorizzava l'arresto, la detenzione e la deportazione senza processo di qualunque pregiudicato per reati politici commessi a partire dal 1848.\nStoria.\nLa legge fu nei fatti un decreto votato dalla Convenzione Nazionale su proposta di Merlin de Douai e di de Cambac\u00e9r\u00e8s e adottato, per volont\u00e0 del primo, a nome del comitato di legislazione, presieduto dal secondo.\nGi\u00e0 prima dell'approvazione, un decreto del 17 novembre 1791 dichiarava preti refrattari presunti sospetti. Allo stesso modo genitori e parenti degli \"\u00e9migr\u00e9s\", vennero cacciati, incarcerati e, a volte, uccisi dai sanculotti. Il tutto a partire dal 10 agosto 1792, giornata che segn\u00f2 la cessazione del potere reale, in seguito alla sospensione del re da parte dell'assemblea legislativa, in conseguenza della fallita fuga a Varennes.\nCon la legge dei sospetti venivano considerati \"indiziati\" e arrestati tutti coloro che erano stati nobili e i loro genitori, coloro ai quali era stato rifiutato il \"certificat de civisme\", i funzionari destituiti, gli ufficiali sospettati di tradimento e tutti coloro che \u00abo per la loro condotta, o per i loro rapporti, o per i propositi o gli scritti, si siano mostrati sostenitori della tirannide o del federalismo, e nemici della libert\u00e0\u00bb.\nIn pratica il decreto permetteva ai montagnardi di estendere a loro piacimento la categoria, allora gi\u00e0 conosciuta, dei \"contro-rivoluzionari\". Ne ebbero a soffrire, in particolare, tre larghi gruppi di persone, che i montagnardi intendevano sradicare genericamente ed universalmente, senza alcuna preoccupazione per le posizioni dei singoli individui:\nNon solo: con il decreto, il cui contenuto venne ulteriormente indurito nel 1794, vennero anche estremamente \"rilassate\" le procedure giudiziarie, tanto che la sua esecuzione e gli arresti vennero affidati ai comitati di sorveglianza, piuttosto che alle normali autorit\u00e0 legali o di polizia.\nL'11 ottobre 1793 la Comune di Parigi descrisse i caratteri che avrebbero permesso di distinguere le persone sospettate attraverso la famosa disposizione: \u00abColoro che non hanno fatto nulla contro la libert\u00e0, e non hanno neppure fatto nulla per essa\u00bb, spesso fatta risalire, erroneamente, alla legge dei sospetti.\nGli effetti che i montagnardi si ripromettevano non mancarono di manifestarsi, tanto \u00e8 vero che, durante il Terrore, vennero imprigionate circa 500.000 persone, a cui si possono aggiungere le circa 300.000 ristrette nelle cosiddette \"residenze vigilate\".\nLa legge dei sospetti cadde in disuso con la caduta di Robespierre, il 9 termidoro (27 luglio 1794), per poi venire definitivamente soppressa nell'ottobre del 1795.\nEstratto.\nSono giudicati sospetti a seguito dell'articolo 2:\nLa legge dei sospetti del 1858.\nGi\u00e0 una legge del 10 giugno 1853, dopo il colpo di Stato del 2 dicembre 1851 che port\u00f2 al potere Luigi Bonaparte, prevedeva per i reati politici la pena della deportazione in una cinta fortificata. Nel 1858, a seguito dell'attentato di Felice Orsini contro Napoleone III, fu stabilita una serie di misure: la soppressione dei giornali non allineati con il regime, la divisione della Francia in cinque dipartimenti militari, ciascuno affidato a un maresciallo dell'Impero, la nomina del generale Espinasse a ministro dell'Interno e un progetto di legge di sicurezza generale, popolarmente definito legge dei sospetti.\nIl generale Espinasse eman\u00f2 subito un decreto di arresto per un migliaio di sospetti, ossia persone gi\u00e0 condannate per reati politici dal 1848 al 1851. Di queste, 430 furono deportate in Algeria. Presentato il 1\u00ba febbraio 1858, il progetto di legge di sicurezza generale fu approvato il 19 febbraio con 237 voti favorevoli contro 24 contrari. Essa prevedeva pene che andavano dall'ammenda alla prigione e alla deportazione nelle colonie.\nL'anno successivo fu promulgata un'amnistia. La legge dei sospetti fu abrogata nel 1870, alla caduta di Napoleone III."}
{"id": "1477776", "revid": "37401", "url": "https://it.wikipedia.org/wiki?curid=1477776", "title": "Assiria", "text": "Anticamente il termine Assiria (in accadico: \"A\u0161sur\"; in aramaico: \u05d0\u05ea\u05d5\u05e8/\u0710\u072c\u0718\u072a, \"A\u1e6f\u00fbr\"; in ebraico: \u05d0\u05e9\u05d5\u05e8, \"Ashur\") si riferiva ad una regione dell'alto Tigri, corrispondente all'estrema regione settentrionale dell'odierno Iraq. \nEra cinta ad est dai monti Zagros e a nord dal massiccio dell'Armenia, mentre a sud-ovest si estendeva la pianura mesopotamica.\nAlla fine del III millennio a.C. questo territorio fu colonizzato da una popolazione semitica di Amorrei, strettamente imparentata con i Babilonesi, cio\u00e8 gli Assiri che, come la stessa regione, presero il nome dall'antica citt\u00e0 di Assur.\nPi\u00f9 tardi il termine and\u00f2 ad indicare l'impero assiro propriamente detto che, dal IX al VII secolo a.C. domin\u00f2 su tutta la Mezzaluna Fertile, l'Egitto e una parte dell'Anatolia.\nLa loro storia pu\u00f2 essere suddivisa cronologicamente in tre periodi. Questi sono detti:\nFu durante il periodo del Nuovo Regno che la civilt\u00e0 assira raggiunse il suo apice.\nStoria primitiva.\nL'Assiria era gi\u00e0 popolata durante il Paleolitico, come dimostrano i ritrovamenti di alcuni crani di uomo di Neanderthal.\nUno dei maggiori siti neolitici nella regione \u00e8 Tell Hassuna, il centro della cultura di Hassuna. Maggiori informazioni riguardo alla storia pi\u00f9 remota di questa regione ci rimangono per\u00f2 sconosciute.\nSecondo alcune tradizioni giudeo-cristiane, la citt\u00e0 di Assur fu fondata da Assur, figlio di Sem, che fu divinizzato dalle successive generazioni e divenne dio patrono della citt\u00e0 stessa. In realt\u00e0, probabilmente, le prime comunit\u00e0 agricole sedentarie compaiono verso il VI millennio a.C.-VII millennio a.C. Queste coltivavano orzo e grano e praticavano l'allevamento di ovini, bovini e suini.\nAttorno al III millennio a.C., l'Assiria, come tutta l'area mesopotamica, sub\u00ec l'influsso della potente civilt\u00e0 sumera, che per un breve periodo sottomise quest'area, in particolare nel periodo dell'impero di Akkad (2325-2200 a.C. ca.) e all'epoca della Terza dinastia di Ur (2113-2004 a.C. ca.). Successivamente, attorno al II millennio a.C., il territorio fu invaso dalla popolazione semitica degli Amorrei; da questo momento in avanti si svilupper\u00e0 la vera e propria civilt\u00e0 assira, inizialmente grazie agli scambi commerciali prodotti dalle sue principali citt\u00e0.\nAntico Regno.\nLa citt\u00e0-stato di Assur.\nLa citt\u00e0-stato di Assur ebbe profondi e intensi contatti con le citt\u00e0 dell'altopiano anatolico. Gli Assiri, sotto il regno di Sargon I stabilirono, infatti, \"colonie mercantili\" in Cappadocia, ad esempio a Kanesh (odierna K\u00fcltepe) all'incirca nel 1920 a.C.-1840 a.C. e 1789\u20131740 a.C. Tali colonie, chiamate \"kar\u00fbm\", (parola accadica per indicare la \"banchina del porto\"), furono annesse alle citt\u00e0 anatoliche, ma fisicamente separate da esse godendo d'uno statuto fiscale speciale. Esse debbono essere sorte per una lunga tradizione di commerci fra Assur e le citt\u00e0 dell'Anatolia ma nessuna testimonianza scritta o archeologica lo comprova. Il commercio consisteva in metallo (piombo o stagno; la terminologia in questo caso non \u00e8 del tutto chiara) e tessuti provenienti dall'Assiria, scambiati con metalli preziosi (oro e argento) in Anatolia. Il commercio avveniva mediante carovane trainate da asini e in media per percorrere la distanza tra Assur e Kaoinish (circa 850\u00a0km) si impiegavano cinquanta giorni.\nIl regno di Shamshi-Adad I.\nA causa dell'espansione delle trib\u00f9 amorree, che muovevano dal delta del fiume Khabur, la citt\u00e0 di Assur conobbe l'avvento della prima dinastia amorrea, fondata dall'energico re Shamshi-Adad I (1812-1780 a.C., secondo la cronologia media). Egli pose suo figlio Ishme-Dagan sul trono della vicina Ekallatum e consent\u00ec alle colonie della Cappadocia di restare attive. Shamshi-Adad I conquist\u00f2 inoltre la potente citt\u00e0 di Mari sull'Eufrate a capo della quale mise un altro dei suoi figli, Yasmah-Adad. Con questo sovrano gli Assiri conobbero la prima e vera espansione territoriale, il regno di Shamshi-Adad, infatti, comprendeva allora tutta la Mesopotamia del nord.\nDopo la morte del sovrano, Ishme-Dagan prese nelle sue mani il regno che, per\u00f2, inizi\u00f2 subito a disgregarsi: il governo del fratello Yasmah-Adad fu infatti rovesciato e la citt\u00e0 di Mari venne persa. Il nuovo re di Mari si alle\u00f2 con Hammurabi di Babilonia e l'Assiria dovette quindi affrontare il crescente potere di Babilonia. Per questo motivo Ishme-Dagan strinse un'alleanza con i nemici di Babilonia e la lotta per il potere continu\u00f2 per molti anni.\nL'Assiria ridotta a stato vassallo.\nFu solo dopo la morte di Shamshi-Adad e la caduta dei suoi figli che Hammurabi di Babilonia conquist\u00f2 Assur. Con Hammurabi, i vari \"kar\u00fbm\" in Anatolia cessarono la loro attivit\u00e0 mercantile, probabilmente per il fatto che le merci assire venivano ora commerciate con gli stessi babilonesi. Segu\u00ec per l'Assiria un lungo periodo di decadenza che perdur\u00f2 fino al XIV secolo a.C.\nMedio Regno.\nA seconda degli studiosi l'inizio del Medio Impero viene fatto iniziare o con la caduta dell'antico regno assiro di Shamshi-Adad I, o con l'ascesa al trono di Assur-uballit I.\nL'espansione assira.\nNel XV secolo a.C., Shaushtatar, re di Hanilgalbat (nome accadico di Mitanni), saccheggi\u00f2 Assur e rese l'Assiria uno stato vassallo. L'Assiria vers\u00f2 tributi a Hanilgalbat fino a quando gli Hurriti di Mitanni furono vinti dagli Ittiti, permettendo a Assur-uballit I (1365-1330 a.C.) di creare una sorta di impero assiro.\nHanilgalbat fu infine conquistata sotto Adad-nirari I, che descrive s\u00e9 stesso come un \"Gran Re\" (\"Sharru rab\u00fb\") nelle lettere ai governanti ittiti. Il successore di Adad-nirari I, Salmanassar I (1276-1246 a.C.), fece di Calah la sua capitale operando un'espansione del suo regno verso nord-ovest, per lo pi\u00f9 a spese degli Ittiti, raggiungendo Karkemish.\nSuo figlio e successore, Tukulti-Ninurta I (1243-1207 a.C.), sconfisse Kashtiliash IV, re cassita di Babilonia, conquistando la citt\u00e0 e depredandone i templi. Verso la fine del suo regno inizi\u00f2 a costruire una nuova capitale, Kar-Tukulti-Ninurta, che doveva sostituire la vecchia Assur. Suo figlio Assurnasirpal, per\u00f2, si ribell\u00f2 e il re fu infine assassinato. Inizi\u00f2, quindi, un nuovo periodo di decadenza: Babilonia si rese nuovamente indipendente e attacc\u00f2 l'Assiria che, durante i regni dei re babilonesi Melishipak II e Marduk-apal-iddin I, fu resa tributaria.\nTiglat-Pileser I e la creazione del primo impero assiro.\nQuando l'Impero Ittita collass\u00f2 sotto l'attacco dei Frigi (i Meshech/Mushki degli annali assiri), Babilonia e l'Assiria iniziarono a rivaleggiare per le regioni amorree precedentemente sotto il saldo controllo ittita. Il re assiro Assur-resh-ishi sconfisse Nabucodonosor I di Babilonia in una battaglia in questa regione.\nIl figlio di Assur-resh-ishi, Tiglat-Pileser I (1115-1076 a.C.), pu\u00f2 essere considerato il fondatore del primo e vero impero assiro. Nel 1115 a.C., infatti, Tiglat-Pileser I attravers\u00f2 l'Eufrate conquist\u00f2 il Karkemish, sconfisse i Mushki (i Meshech dell'Antico Testamento) arrivando fino al lago di Van e il resto degli Ittiti (anche quelli che cercavano di raggiungere il Mar Nero); avanz\u00f2, quindi, verso il Mediterraneo, assoggettando la Fenicia. Marci\u00f2, inoltre, due volte su Babilonia (dove la vecchia dinastia dei Cassiti era stata sconfitta da una degli Elamiti), assumendo il vecchio titolo di \"Re di Sumer e Accad\", sebbene non fosse mai riuscito a deporre il re babilonese in carica. La genealogia biblica (Genesi, 10-22) colloca Asshur fra i discendenti del ramo di Shem.\nNuovo Regno.\nBen presto il grande impero costruito da Tiglat-Pileser I inizi\u00f2 a sgretolarsi a causa di una serie di sovrani deboli ed incapaci, logoranti guerre con la vicina Urartu e continue invasioni da parte dei nomadi aramaici. Gli Assiri dovettero affrontare un nuovo periodo di declino che dur\u00f2 quasi due secoli. Questo lungo periodo di debolezza termin\u00f2 con l'ascesa al trono di Adad-Nirari II (911-891 a.C.).\nIl nuovo sovrano riport\u00f2 fermamente sotto il suo controllo le aree ancora, almeno nominalmente, appartenenti agli Assiri e annett\u00e9 la regione degli Aramei, il cui centro era Nisibis, deportando le popolazioni a nord, in luoghi molto lontani. Oltre ad espandere il confine con Babilonia leggermente pi\u00f9 a sud, non intraprese una politica di espansione, preferendo consolidare i confini dell'impero che non si spinse oltre Khabur. Il suo successore e figlio, Tukulti-Ninurta II (890-884 a.C.), durante il suo breve regno, conquist\u00f2 solo alcuni territori aramei a nord intorno alla citt\u00e0 di Harran.\nL'apogeo dell'impero.\nIl successivo re, Assurnasirpal II (883-859 a.C.), intraprese un programma di spietata espansione, prima incutendo terrore a tutti i popoli del nord fino a Nairi, poi assoggettando gli Aramaici tra Khabur e l'Eufrate. La sua durezza scaten\u00f2 una rivolta che fu ferocemente soppressa in una battaglia di due giorni. A seguito di questa vittoria, avanz\u00f2 senza ostacoli fino al Mediterraneo ed impose pesanti tributi ai Fenici. \nCome mai prima di allora, gli Assiri cominciarono a vantarsi e a godere della loro spietatezza: con Assurnasirpal II si consolid\u00f2 definitivamente l'immagine dell'assiro spietato e sanguinario. Tutti gli anni il re organizzava una campagna e al suo avvicinarsi i re vassalli gli inviavano doni per evitare che le loro citt\u00e0 fossero devastate.\nDurante il suo regno vi fu una vasta produzione di statue e bassorilievi che rappresentano con estremo dettaglio i vari tipi di torture e punizioni a cui venivano sottoposti i popoli sconfitti.\nAssurnasirpal II, inoltre, trasfer\u00ec la capitale alla citt\u00e0 di Calach (Nimrud). I sontuosi palazzi ornati da bassorilievi, i grandi templi e gli altri edifici fatti costruire da Assurnasirpal sono una chiara testimonianza della ricchezza, del potere e del considerevole sviluppo artistico ed economico raggiunto dagli Assiri in questo periodo.\nSalmanassar III.\nIl figlio di Assurnasirpal, Salmanassar III (859 a.C.-824 a.C.), durante i suoi trentacinque lunghi anni di governo, trasform\u00f2 la capitale in un campo armato. Ogni anno gli eserciti assiri marciavano fuori dalle mura per depredare e distruggere. Babilonia fu occupata e ridotta a stato vassallo. Salmanassar intraprese trentadue campagne, la maggior parte delle quali gli permise di incassare tributi senza colpo ferire; tuttavia, nell'854 a.C., si scontr\u00f2 con la coalizione di Adadidri (Adadezer) di Damasco e di Acab d'Israele, accorsi in aiuto delle citt\u00e0 della Siria, della Cilicia e della Fenicia, che rifiutavano di pagare i tributi (questa \u00e8 una rara occasione della storia che vede un'alleanza tra lo Stato di Israele e il regno aramaico). I due eserciti si scontrarono a Karkar nell'853 a.C. e, a dispetto della descrizione fornita da Salmanassar, secondo la quale il suo esercito avrebbe \"vinto l'opposizione\", sembra che la battaglia sia terminata in un sostanziale pareggio, in quanto le forze assire furono ritirate poco tempo dopo.\nSalmanassar riprese sotto il suo controllo Karkemish nell'849 a.C., e solo nell'841 a.C. si mise a capo di un nuovo esercito che marci\u00f2 contro Damasco, prima assediandola e poi invadendola, prendendone il controllo. Sottomise anche Jehu di Israele, Tiro e Sidone. In un'altra campagna sottomise l'importante regno aramaico di Bit-Jakin, presso il Golfo Persico. Su un obelisco nero, scoperto a Kalhu, sono incise queste e altre imprese militari avvenute sotto il suo regno.\nDurante gli ultimi anni di regno scoppi\u00f2 una rivolta di corte, dovuta a problemi dinastici, sfociata in guerra civile, che fece precipitare l'Assiria in un nuovo periodo di declino.\nUna nuova decadenza.\nNonostante tutto il figlio di Salmanassar III Shamshi-Adad V (824-810 a.C.), riusc\u00ec a respingere le pretese al trono del fratello minore diventando re. Shamshi-Adad si trov\u00f2 a governare su un'Assiria fortemente indebolita; cerc\u00f2 comunque di frenare le invasioni di Urartu ma, impegnandosi su questo fronte, perdette i vantaggi acquistati sull'Eufrate e in Siria. Quando egli mor\u00ec, il figlio Adad-nirari III (810-782 a.C.) era troppo piccolo per governare, e il regno fu quindi retto per cinque anni dalla madre, Sammu-ramat (identificata come la Semiramide dei Greci) coadiuvata dal \"turtanu\" (una sorta di generale supremo dell'esercito). Grazie anche a questo energico funzionario, sotto il regno di Adad-nirari, furono risollevate le sorti del regno, che sottomise tutta la Siria fino ad Adom. Il re combatt\u00e9 anche contro i Medi, riuscendo forse a giungere addirittura fino al Mar Caspio.\nI successivi tre sovrani, Salmanassar IV (782-772 a.C.), Assur-dan III (772-754 a.C.) e Assur-nirari V (753-745 a.C.), non riuscirono a creare un forte potere centrale, e si assistette al proliferare di numerose figure secondarie, che assumevano forti poteri a livello locale. Questi re dovettero quindi affrontare molte rivolte e ribellioni, e in una di queste, probabilmente, mor\u00ec Assur-nirari.\nIl Secondo Impero assiro.\nApprofittando del momento di crisi e confusione in cui si trovava il regno, Tiglatpileser III (745\u2013727 a.C.), con un colpo di mano s'impossess\u00f2 del regno e diede inizio a vaste riforme che migliorarono notevolmente l'efficienza e la sicurezza dell'impero.\nGli abitanti delle province conquistate venivano sistematicamente deportati, l'impero fu diviso in province, sostituendo ai vassalli del re dei governatori assiri di fiducia. L'intero regno era quindi organizzato mediante un complesso apparato burocratico, a capo del quale era il re, che riceveva da ogni distretto un tributo fisso e un contingente militare. Le forze assire divennero a questo punto un esercito permanente che, attraverso successivi miglioramenti, si trasform\u00f2 in una macchina da combattimento inarrestabile; d'ora in avanti la politica assira ebbe come intento di portare sotto un unico impero l'intero mondo civilizzato. Questi cambiamenti sono spesso identificati come l'inizio del \u201cSecondo Impero Assiro\u201d.\nDopo aver sottomesso Babilonia, facendosi incoronare \"Re Pul di Babilonia\", e aver severamente punito Urartu, Tiglatpileser diresse i suoi eserciti in Siria, che aveva nel frattempo riguadagnato l'indipendenza. Dopo un assedio durato tre anni, Arpad venne espugnata, riducendo cos\u00ec il potere di Hamath. Azariah (Uzziah), essendo un alleato del re di Hamath, fu costretto da Tiglatpileser a rendergli omaggio e a pagare tributi annui.\nNel 738 a.C. Tiglatpileser III occup\u00f2 la Filistea e invase Israele, imponendo pesanti tributi. Acaz, re di Giuda, entr\u00f2 in guerra contro Israele e la Siria, chiedendo aiuto al re assiro promettendogli una ricompensa in oro ed argento; questi, secondo i patti, \"marci\u00f2 contro Damasco, sconfisse e fece uccidere Rezin e assedi\u00f2 la citt\u00e0\". Dopo aver lasciato una parte dell'esercito a proseguire l'assedio, avanz\u00f2, mettendo a ferro e fuoco le province ad est della Giordania, Filistea e Samaria. Nel 732 a.C. espugn\u00f2 Damasco, deportandone gli abitanti.\nGrazie alla conquiste e alle riforme di questo re, si pu\u00f2 parlare di un vero e proprio impero assiro, che era finalmente riuscito a creare dei governi stabili e sicuri anche nelle province esterne.\nIl successore di Tiglat-Pileser III, il figlio Salmanassar V (727-722 a.C.) dovette affrontare il re Osea di Israele, il quale smise di pagare i tributi e si alle\u00f2 con l'Egitto nel 725 a.C. Ci\u00f2 spinse Salmanassar ad invadere la Siria e ad assediare Samaria (capitale di Israele). La citt\u00e0 resistette per tre anni ma fu infine devastata.\nIn politica interna Salmanassar introdusse una profonda riforma fiscale, che produsse un forte malcontento. Salmanassar fu infine deposto nel 722 a.C. da Sargon II (721-705 a.C.), il comandante in capo dell'esercito.\nDinastia di Sargon.\nSargon II invase immediatamente Samaria, esiliando pi\u00f9 di 27.000 persone, dando inizio alla diaspora e distruggendo di fatto il regno del nord d'Israele. Invase inoltre la Giudea, impossessandosi di Gerusalemme. Nel 721 a.C., sotto il potente principe caldeo Merodach-baladan, Babilonia si liber\u00f2 dal giogo assiro e Sargon, non potendo sedare la rivolta, rivolse la sua attenzione nuovamente alla Siria, a Urartu e ai Medi, penetr\u00f2 nell'altopiano iranico fino al monte Bikni, costruendo molte fortezze al suo passaggio, per poi ritornare nel 710 a.C. alla conquista di Babilonia.\nPer quanto riguarda la politica interna, Sargon continu\u00f2 l'opera di centralizzazione iniziata da Tiglatpileser III e per questo fece costruire una nuova capitale a est di Ninive, Dur Sharrukin (odierna Khorsabad), usando i tributi che l'Assiria aveva raccolto dalle varie nazioni sotto il suo dominio.\nNel 705 a.C. Sargon fu ucciso durante una battaglia contro i Cimmeri nel regno neo-hittita di Tabal e il suo successore, il figlio Sennacherib (705-681 a.C.), decise di trasferire la capitale da Dur Sharrukin a Ninive, cercando di prendere le distanze dalle politiche del padre evitando in qualsiasi modo di intervenire in Anatolia.\nBabilonia, nel frattempo, si era resa nuovamente indipendente sotto il re Merodachbaladan II: Sennacherib gli diede battaglia a Kish e lo costrinse a rifugiarsi sulla costa elamitica. Sennacherib decise allora di attaccare Merodachbaladan per mare. Ma al ritorno l'esercito assiro dovette lottare contro il re di Elam e gli Arabi che avevano nuovamente invaso Babilonia. Nel 701 a.C. Ezechia di Giuda form\u00f2 un'alleanza con l'Egitto contro l'Assiria, e Sennacherib di conseguenza si mosse verso Gerusalemme, distruggendo 46 citt\u00e0 sul suo cammino. La vicenda viene descritta in Isaia 10,5-15.27b-32; i fatti accaduti in seguito non sono chiari (la Bibbia dice che un angelo del Signore colp\u00ec l'esercito assiro a Gerusalemme; Erodoto afferma che furono decimati da una malattia diffusa dai topi d'Egitto; gli storici moderni danno credito alla teoria della pestilenza); tuttavia, ci\u00f2 che \u00e8 certo, \u00e8 che l'esercito invasore fu in qualche modo decimato, e che Sennacherib non riusc\u00ec a catturare Gerusalemme.\nNel 689 a.C., Babilonia si ribell\u00f2 ancora una volta, e la risposta di Sennacherib questa volta fu tremenda: preso da una rabbia indicibile, conquist\u00f2 la citt\u00e0, la saccheggi\u00f2 e la incendi\u00f2; quindi fece aprire i canali attorno ad essa, inondando il terreno esterno fino a che non divenne simile a una palude, in modo che la citt\u00e0 non potesse pi\u00f9 risorgere e costringendo in questo modo gli abitanti alla fuga.\nGli ultimi anni di regno furono molto caotici. Influenzato dalla sua ultima moglie, Sennacherib nomin\u00f2 successore uno dei suoi figli minori, Asarhaddon che venne proclamato governatore di Babilonia e fece ricostruire la citt\u00e0. Questo scaten\u00f2 l'ira degli altri figli che, secondo la Bibbia, assassinarono Sennacherib nel 681 a.C.\nAsarhaddon e la conquista dell'Egitto.\nNonostante la guerra civile che ne segu\u00ec, Asarhaddon (680-669 a.C.), riusc\u00ec a succedere al trono del padre. Sconfisse i Cimmeri e i Medi (riuscendo nuovamente a penetrare fino al Monte Bikni) ma, non riuscendo a mantenere l'ordine in queste area, volse la sua attenzione alla zona occidentale della Fenicia, che si era alleata con l'Egitto, e saccheggi\u00f2 Sidone nel 677 a.C. Cattur\u00f2 inoltre Manasse di Giuda e lo tenne prigioniero per qualche tempo a Babilonia.\nStancatosi delle continue intromissioni dell'Egitto, decise di invaderlo nel 674 a.C., arrivando fino a Menfi nel 670 a.C. Ben presto i governatori assiri che Asarhaddon aveva assegnato all'Egitto furono costretti a fuggire dall'indomabile popolazione e, mentre era a capo di un esercito diretto verso il paese ribelle per sedare la rivolta, Asarhaddon mor\u00ec improvvisamente, nel 669 a.C.\nAssurbanipal (669-627 a.C.), figlio di Asarhaddon, gli succedette. Lui fu probabilmente il famoso Sardanapalo descritto dai Greci.\nFece continuare la campagna in Egitto al suo \"turtanu\". Poich\u00e9 era strettamente urgente riorganizzare il paese, il generale assiro ristabil\u00ec nella loro dignit\u00e0 il faraone Necho I e suo figlio Psammetico I, ma nel 652 a.C. Psammetico era diventato cos\u00ec potente da dichiararsi indipendente dall'Assiria, aiutato dal fatto che il fratello di Assurbanipal, Shamash-shum-ukin, governatore di Babilonia, alleatosi con gli Elamiti e gli Arabi, diede inizio in quell'anno a una guerra civile. Assurbanipal affront\u00f2 il fratello e nel 648 a.C. conquist\u00f2 Babilonia dove Shamash-shum-ukin diede fuoco al palazzo dove si era rinchiuso, uccidendosi.\nRitorn\u00f2 quindi in Egitto giungendo fino a Tebe che venne distrutta (663 a.C.); conquist\u00f2 inoltre Susa e devast\u00f2 completamente l'Elam nel 646 a.C. e nel 640 a.C. Sotto Assurbanipal l'impero assiro raggiunse, quindi, la sua massima estensione, mai pi\u00f9 eguagliata.\nLa caduta.\nAssurbanipal, chiamato dai Greci \"Sardanapalo\", aveva fatto costruire a Ninive una grandiosa biblioteca che raccoglieva circa 22.000 tavolette cuneiformi (tra cui la redazione del \"Ciclo di Gilgamesh\") e aveva incoraggiato l'arte e la cultura. La sua epoca rappresenta uno dei momenti pi\u00f9 prosperi per lo sviluppo civile e artistico degli Assiri; conquist\u00f2 Tebe e Menfi, sottomettendo l'Egitto (spartendolo tra nobili locali e gli stessi assiri). Dopo la sua morte nel 627 a.C., l'impero assiro cominci\u00f2 a disgregarsi rapidamente. Inizi\u00f2 un periodo di lotte fratricide e Ciassare, re dei Medi, distrusse le citt\u00e0 assire di Tarbisu e Assur. Nel frattempo Babilonia si rese indipendente e il suo re, Nabopolassar (proveniente dai Kaldu) alleatosi con Ciassare, distrusse Nimrud.\nLa capitale Ninive, nel 612 a.C., venne distrutta dai Persiani e il re assiro Sinsharraishkun (Saracos) (621-612 a.C.) per\u00ec sotto le rovine del suo palazzo, decretando di fatto la caduta dell'impero assiro.\nLa corte assira si ritir\u00f2 quindi a Carre, a nord-ovest della capitale, e qui un generale di nome Ashur-uballit II (612-609 a.C.), con il supporto militare del faraone egiziano Neco II, continu\u00f2 a regnare fino al 609 a.C., anno in cui fu sconfitto da Medi e Caldei. Questa fu la fine definitiva dell'Assiria come nazione indipendente; l'impero assiro venne diviso fra Medi e Caldei.\nIl passaggio cos\u00ec repentino dal massimo splendore alla caduta, \u00e8 un chiaro segno di come gli Assiri non siano mai riusciti a creare un impero saldo e unito, assimilando e conciliando genti e culture diverse. L'impero assiro fu, infatti, solo un insieme eterogeneo di popoli e culture, tenuti uniti dal terrore nei confronti del vincitore, ma sempre pronti a ribellarsi ad ogni momento propizio. Al crollo del loro impero infatti si svilupparono i Frigi e i Lidi (che conquistarono l'Anatolia, inventarono la moneta e furono comandati dal ricco Creso). In Egitto invece il potere fu assunto dal principe Psammetico I; gli Egizi si scontrarono con i Babilonesi a Karkemish; vennero sconfitti e il re neobabilonese Nabucodonosor II conquist\u00f2 Gerusalemme, Sidone mentre la citt\u00e0 fenicia di Tiro, sottoposta ad assedio da parte dell'esercito babilonese, non venne mai conquistata. Avvenne la prima deportazione degli Ebrei (nonostante le difese del faraone Apries). Regn\u00f2 poi Nabonedo, fino all'arrivo nel 538 a.C. dei Persiani.\nLingua.\nGli antichi Assiri parlavano un dialetto assiro della lingua accadica, un ramo delle lingue semitiche. Le prime iscrizioni risalgono all'Antico Impero. Durante il Nuovo Impero la lingua comune assira fu fortemente influenzata dall'aramaico. Gli antichi Assiri usavano anche il sumero nella loro letteratura.\nArte.\nLe opere d'arte giunte sino ai nostri giorni appartengono, nella maggior parte dei casi, al periodo del Nuovo Impero. L'arte assira, come tutta la sua cultura, deve un forte tributo a Babilonia, ma durante l'ultimo periodo essa mostra una certa originalit\u00e0.\nMolte immagini rappresentano scene di guerra e spesso mostrano nel dettaglio e con crudo realismo le torture subite dai popoli sottomessi al potere assiro. Si tratta chiaramente di un'arte che ha come fine la celebrazione del potere dell'imperatore e scopo di propaganda.\nSociet\u00e0.\nLo stato assiro era basato su un'aristocrazia guerriera che possedeva la maggior parte delle terre. Il resto della popolazione era suddivisa fra contadini e artigiani che conducevano una vita misera, privi di ogni diritto.\nGli Assiri furono anche abili mercanti e uomini d'affari. Profitto, rotte commerciali, fondaci, dazi, investimenti, lettere di credito, societ\u00e0 di mercanti, camere di commercio, contratti imprenditoriali ed anche una proto-moneta con cui accumulare capitale: tutto questo compare in modo chiaro all'inizio del II millennio a.C. tra l'Assiria e l'Anatolia, nei territori che oggi si estendono fra l'Iraq settentrionale e la Turchia Centro-orientale, ad opera degli Assiri che furono quindi i protagonisti di questa realt\u00e0 economica. In Anatolia i mercati assiri si chiamavano \"karum\" e \"mabartum\" erano chiamate le stazioni commerciali minori. Grazie all'eccezionale ritrovamento di 23.000 tavolette di argilla iscritte trovate nel sito di K\u00fcltepe (l'antica Kanesh in Cappadocia), ben si conosce la rete commerciale assira nell'area anatolico-mesopotamica.\nTutta la societ\u00e0 assira ruotava attorno alla figura del re, capo assoluto che era padrone e governava su tutte le terre attraverso i suoi funzionari. Il re era anche figura religiosa, il \"servo di Assur\", la cui volont\u00e0 era la volont\u00e0 del dio. Lo scopo dei re assiri era quello di creare una \u201cmonarchia universale\u201d sottomettendo tutti i popoli al dio Assur. La guerra assumeva quindi una connotazione religiosa, e chiunque tentasse di ribellarsi veniva punito severamente, in quanto aveva compiuto sacrilegio nei confronti degli dei assiri.\nNella societ\u00e0 assira le donne non avevano gli stessi diritti degli uomini ed erano sottomesse, al pari degli schiavi, al marito; non era assolutamente presente la concezione della famiglia che abbiamo noi oggi. Veniva inoltre praticata la prostituzione sacra: ogni donna, prima di diventare moglie, doveva recarsi al tempio di Ishtar e, secondo il rituale, aspettare che uno straniero le offrisse una moneta e prendesse la sua verginit\u00e0. \nIngegnoso nel suo angusto pragmatismo il trattamento dei malati, che oggi qualcuno definirebbe \"interattivo\". Sempre Erodoto ci informa che gli Assiri:\nBisogna comunque sottolineare che le conoscenze di Erodoto riguardanti la cultura mesopotamica sono giudicate, dagli studiosi del campo, molto superficiali ed inesatte.\nPer quanto riguarda la legislazione, e in particolare le norme penali, la societ\u00e0 assira si basava sulla rigida applicazione della legge del taglione, e in generale la loro legislazione era sicuramente molto pi\u00f9 rigida e primitiva rispetto a quella babilonese.\nReligione.\nAnche la religione assira, come tutti gli aspetti di questa societ\u00e0, risent\u00ec di un forte influsso babilonese. Gli dei, le feste, i riti erano infatti simili se non identici a quelli babilonesi da cui vennero copiati perfino i racconti mitici, come quello di Gilgamesh.\nLe differenze stavano nel fatto che il principale dio babilonese, Marduk, fu prima affiancato e infine sostituito dal dio Assur, e che il re fu sempre il sommo sacerdote e il vicario del dio nazionale, nonostante la casta sacerdotale fosse comunque influente.\nAssur era probabilmente nato come divinit\u00e0 locale, ma con l'aumento del potere e prestigio dell'impero assiro, divenne infine capo supremo del pantheon. Era il dio della forza e della violenza, che proteggeva l'esercito in battaglia. Alcuni studiosi affermano che Assur venisse rappresentato sotto forma di disco solare, simbolo che appare spesso nell'iconografia assira. Tuttavia le prove sembrano dimostrare che il disco solare rappresentasse invece, come pare pi\u00f9 ovvio, il dio del sole \u0160ama\u0161.\nAltre importanti divinit\u00e0 del numeroso pantheon assiro furono Ishtar, dea dell'amore e della guerra e Adad, dio dei fenomeni celesti, o Keret, semidio cui si attribuisce la fondazione della citt\u00e0 di Hubur.\nEsercito.\nInizialmente l'esercito era composto semplicemente da persone comuni, strappate dai loro lavori quotidiani e il servizio militare era obbligatorio per ogni classe sociale.\nBen presto, per\u00f2, si form\u00f2 un esercito permanente formato da milizie addestrate appositamente che spesso provenivano dalle province conquistate (non erano ammesse truppe mercenarie) e che combattevano secondo una tattica militare prestabilita.\nI soldati Assiri usavano otri di pelle per riuscire a nuotare nei fiumi impetuosi e preparare attacchi a sorpresa.\nL'esercito fu inizialmente formato dalla sola fanteria, nel X secolo a.C. fu introdotta la cavalleria e infine, durante l'VIII secolo a.C., l'esercito assiro incluse anche un servizio del genio che permetteva di costruire rapidamente ponti e battelli per l'attraversamento dei fiumi. Erano inoltre presenti carri e macchine da guerra (ad esempio venivano costruite enormi piattaforme armate che, portate fin sotto le mura delle citt\u00e0 assediate, permettevano agli arcieri di scagliare le frecce sul nemico all'interno, o anche \"spaventose\" torri d'assalto caratterizzate da un ariete martellante con la punta di ferro che poteva oscillare a sinistra o a destra per sfondare mura e porte). Sembra anche che gli Assiri siano stati fra i primi a introdurre cavalieri armati di arco."}
{"id": "1477779", "revid": "2153076", "url": "https://it.wikipedia.org/wiki?curid=1477779", "title": "Push the Beat for this Jam (The Singles 98-02)", "text": "Push the Beat for this Jam (The Singles 98-02) \u00e8 un album degli Scooter pubblicato nel 2002."}
{"id": "1477781", "revid": "599013", "url": "https://it.wikipedia.org/wiki?curid=1477781", "title": "Ivar Stukolkin", "text": "Specializzato nello stile libero, ha vinto due medaglie alle olimpiadi di Mosca 1980: l'oro nella staffetta 4x200\u00a0m sl e il bronzo nei 400\u00a0m sl."}
{"id": "1477789", "revid": "5456", "url": "https://it.wikipedia.org/wiki?curid=1477789", "title": "SPHL", "text": ""}
{"id": "1477791", "revid": "767487", "url": "https://it.wikipedia.org/wiki?curid=1477791", "title": "Max Metzker", "text": "Specializzato nello stile libero, ha vinto la medaglia di bronzo nei 1500\u00a0m sl alle olimpiadi di Mosca 1980."}
{"id": "1477793", "revid": "729019", "url": "https://it.wikipedia.org/wiki?curid=1477793", "title": "Tour della Nazionale di rugby a 15 delle Figi 1952", "text": "Il Tour della Nazionale di rugby a 15 di Figi 1952 fu una serie di match disputati dalla nazionale figiana che si rec\u00f2 in tour in Australia, dove colse una storica vittoria contro i Wallabies."}
{"id": "1477801", "revid": "838137", "url": "https://it.wikipedia.org/wiki?curid=1477801", "title": "Opel 21/55 PS", "text": "La 21/55 PS era un'autovettura di lusso prodotta dalla Casa automobilistica tedesca Opel dal 1919 al 1924.\nProfilo e storia.\nLa 21/55 PS fu lanciata come erede della 18/50 PS, prima Opel con motore a 6 cilindri. La Prima Guerra Mondiale vide la Casa tedesca impegnata nella produzione di autocarri e motori aeronautici, e solo in misura molto ridotta di automobili, perci\u00f2 alcuni modelli dovettero aspettare la fine del conflitto prima di riprendere il testimone di un modello uscito di produzione.\nLa 21/55 PS era una vettura disponibile in due varianti di carrozzeria: la classica limousine, configurazione tipica delle auto di lusso, ed una grossa torpedo a 6 o 7 posti. Anche le dimensioni erano considerevoli in entrambi i casi: la 21/55 PS raggiungeva una lunghezza massima di ben 5,3\u00a0m.\nLa 21/55 PS era equipaggiata da un motore a 6 cilindri in linea della cilindrata di 5646\u00a0cm\u00b3, sensibilmente minore rispetto al 6.5 litri montato sulla precedente 25/55 PS. In compenso, per\u00f2, la potenza massima rimase quasi invariata ed era di 60\u00a0CV a 1500 giri/min. Come in precedenza, la distribuzione era a valvole laterali.\nLa trasmissione era ad albero cardanico con due giunti, frizione a cono e cambio a 4 marce.\nIl telaio era a longheroni e traverse in acciaio, con sospensioni ad assale rigido e balestre semiellittiche. Il freno era a nastro ed agiva sul cambio.\nLa velocit\u00e0 massima era di 85\u00a0km/h.\nLa 21/55 PS fu tolta di produzione alla fine del 1924: la sua erede diretta fu la Regent, che sarebbe stata lanciata, per\u00f2, solo oltre tre anni dopo, all'inizio del 1928."}
{"id": "1477805", "revid": "729019", "url": "https://it.wikipedia.org/wiki?curid=1477805", "title": "Tour della Nazionale di rugby a 15 delle Figi 1954", "text": "Le Isole Figi nel 1954 si recano nuovamente in tour in Australia. Dopo una sconfitta su misura battono l'Australia nel secondo match e ripetono l'impresa del 1952.\nIl bilancio \u00e8 molto lusinghiero: 15 vittorie e solo 3 sconfitte. Sulla via del ritorno disputano anche un incontro contro la selezione neozelandese di Auckland."}
{"id": "1477809", "revid": "1566286", "url": "https://it.wikipedia.org/wiki?curid=1477809", "title": "Roberto Bianchi Montero", "text": "Biografia.\nInizia da giovane a recitare in piccole compagnie teatrali, sino ad essere scritturato da Ettore Petrolini, con cui recita soprattutto in parti di giovane attore per quattro anni. Successivamente fonda una propria compagnia, con la quale gira vari teatri per due stagioni, sino al passaggio nel mondo del cinematografo, debuttando davanti alla cinepresa nel 1936 in piccole parti.\nNello stesso anno inizia a collaborare nei set cinematografici come aiuto regista e come sceneggiatore, per esordire nel dopoguerra alla regia, con la pellicola \"L'amante del male\" girata a Bari, specializzandosi nel genere drammatico-sentimentale, di molto successo negli anni del dopoguerra, passando in seguito, negli anni sessanta, a dirigere film di spionaggio e western; chiuder\u00e0 la sua carriera nel 1982."}
{"id": "1477811", "revid": "210513", "url": "https://it.wikipedia.org/wiki?curid=1477811", "title": "Opel 29/70 PS", "text": ""}
{"id": "1477815", "revid": "729019", "url": "https://it.wikipedia.org/wiki?curid=1477815", "title": "Tour della Nazionale di rugby a 15 delle Figi 1955", "text": "Il Tour della Nazionale di rugby a 15 di Figi 1955 fu una serie di match disputati dalla nazionale figiana di rugby a 15 in tourn\u00e9e alle Samoa. Fu un ottimo tour, visto che conquistarono 5 vittorie in 5 match."}
{"id": "1477817", "revid": "436907", "url": "https://it.wikipedia.org/wiki?curid=1477817", "title": "Xdono", "text": "Xdono (pronunciato \"Perdono\") \u00e8 un singolo del cantautore italiano Tiziano Ferro, pubblicato il 22 giugno 2001 come primo estratto dal primo album in studio \"Rosso relativo\".\nDescrizione.\nLa canzone \u00e8 stata scritta da Tiziano Ferro in una giornata di dicembre del 2000. Mentre si stava recando allo studio del padre, avvert\u00ec l'impulso di fermarsi a riflettere e si sedette su una panchina del Parco comunale di Latina iniziando cos\u00ec a scrivere le prime parole di \"Xdono\". Dal punto di vista musicale si tratta di un brano contemporary R&amp;B influenzato da sonorit\u00e0 pop, soul e hip hop.\n\"Xdono\" \u00e8 rimasto per diverse settimane consecutive ai vertici delle classifiche di vendita europee. Il cantante interpret\u00f2 il brano durante la sua partecipazione al Festivalbar 2002, sebbene alla manifestazione abbia partecipato con \"Rosso relativo\". Ha inoltre raggiunto la seconda posizione della classifica radiofonica italiana.\nOltre alla versione originale, \"Xdono\" \u00e8 stata incisa anche in altre lingue:\nUna rivisitazione di \"Xdono\" in chiave swing venne realizzata nel 2004 da Alfredo Rey e la sua Orchestra e pubblicata nell'album \"Alta infedelt\u00e0\". La versione originale del brano \u00e8 stata successivamente inserita nelle raccolte \"Buon compleanno Radio Italia EMI\" del 2007 e \"Radio Italia. 30 anni di singoli al primo posto\" del 2012. Nel 2014 il singolo \u00e8 stato inserito anche nella raccolta \"TZN - The Best of Tiziano Ferro\" e nel 45 giri celebrativo incluso nell'edizione \"Special Fan\". Nel 2017 il cantautore Michele Zarrillo incide una cover del brano per la ristampa del suo album \"Vivere e rinascere\". Nel 2021 il cantautore Mario Venuti ne ha realizzato una nuova cover in chiave cumbia e lambada.\nVideo musicale.\nIl video, girato da Matteo Pellegrini nel luglio del 2001 a Milano, vede protagonista Ferro irrompere in uno studio televisivo, nel bel mezzo di un talk show, per tentare di comunicare attraverso le telecamere una richiesta di perdono."}
{"id": "1477820", "revid": "6923", "url": "https://it.wikipedia.org/wiki?curid=1477820", "title": "Delphine Software International", "text": "Delphine Software International \u00e8 stata una societ\u00e0 di sviluppo di videogiochi francese.\nFondata nel 1989 dalla casa discografica Delphine Records, ha prodotto in particolare alcuni noti videogiochi a cavallo tra la fine degli anni 1980 e gli anni 1990.\nAttiva per quindici anni, ha chiuso nel 2004.\nAlcuni dei titoli di maggior successo sono basati sul sistema \"Cinematique\", inaugurato con l'uscita di \"Future Wars\". Si tratta essenzialmente di un linguaggio di programmazione in multitasking ideato dal software manager Paul Cuisset, che permetteva di utilizzare efficienti routine per realizzare avventure dotate di caratteristiche simili ai giochi d'azione dal punto di vista estetico, in particolare animazioni veloci."}
{"id": "1477824", "revid": "1543377", "url": "https://it.wikipedia.org/wiki?curid=1477824", "title": "Tendinosi calcifica", "text": " \nLa tendinosi calcifica \u00e8 una tendinopatia degenerativa caratterizzata dal deposito localizzato di sali di calcio.\nClinica.\nI sintomi e i segni clinici di tale infiammazione sono dolore, che pu\u00f2 risultare intensivo ed intenso, oltre ad una diminuzione del movimento.\nTrattamento.\nTale tendinite pu\u00f2 guarire spontaneamente. Nel caso questo non accada \u00e8 utile la fisioterapia, somministrazione di FANS, iniezione locale di steroidi, pi\u00f9 recentemente la terapia con onde d'urto che in poche sedute incruente generalmente risolve il problema, artrocentesi o infine, nei casi peggiori, un trattamento chirurgico.\nEsiste la possibilit\u00e0 inoltre di effettuare una \"litoclasia ecoguidata\" che consiste in una lavaggio con soluzione fisiologica della calcificazione tendinea mediante l'impiego di due aghi che vengono infissi nella calcificazione sotto guida ecografica, con conseguente scioglimento ed eliminazione della stessa. Questa terapia viene effettuata previa anestesia locale e non presenta controindicazioni.\nSupplemento di magnesio.\nBasse dosi di livello di magnesio nella persona possono causare depositi che portano alla tendinite. Un supplemento di magnesio pu\u00f2 prevenire la formazione della calcificazione."}
{"id": "1477826", "revid": "33689", "url": "https://it.wikipedia.org/wiki?curid=1477826", "title": "Data East", "text": "La Data East o Data East Corporation (\"Kabushiki-gaisha D\u0113ta \u012asuto K\u014dpor\u0113shon\"), conosciuta inizialmente anche come DECO (acronimo di \"D\"ata \"E\"ast \"CO\"rporation), fu una software house giapponese attiva tra il 1976 e il 2003 e specializzata in videogiochi, sia arcade sia per il mercato domestico, e flipper.\nStoria.\nLa sede della Data East era nel quartiere Suginami di Tokyo. Fu fondata nell'aprile 1976 dall'ingegnere Tetsuo Fukuda, che la guid\u00f2 sempre per tutta la sua storia. Il primo prodotto, distribuito solo in alcune aree di Tokyo nel 1977, non fu propriamente un videogioco, ma \"Jack Lot\", un gioco d'azzardo a gettoni basato sul Blackjack.\nL'azienda realizz\u00f2 il primo videogioco arcade nel gennaio 1978, il gioco di palla e racchetta \"Super Break\", seguito da circa altri 17 titoli nello stesso anno. Il primo vero successo arriv\u00f2 nel 1979 con \"Astro Fighter\", sparatutto a schermata fissa alla \"Space Invaders\".\nFin dagli inizi, pur restando sempre un ramo secondario rispetto ai videogiochi, l'azienda si occup\u00f2 anche di elettronica e telecomunicazioni, producendo ad esempio accessori per telefonia, elettrocardiografi per ambulanze e fax.\nNel 1980 Data East svilupp\u00f2 il DECO Cassette System, un innovativo sistema che permetteva di cambiare gioco sostituendo soltanto una cassetta all'interno del cabinato, riducendo cos\u00ec agli operatori delle sale i costi di cambio dei videogiochi. Entro il 1983 si vendettero oltre Cassette System in Giappone, un successo che permise all'azienda di iniziare una grande crescita; col tempo sotto il marchio Data East arrivarono a essere incorporate ben 75 societ\u00e0 di sviluppo.\nPresto venne stabilita una filiale statunitense, la Data East USA Inc. con sede a San Jose. La filiale crebbe molto tra il 1980 e il 1982, soprattutto grazie all'efficacia del DECO Cassette System e all'impegno di Bob Lloyd, ex cestista che gest\u00ec marketing e amministrazione dell'azienda.\nNel 1982 Data East produsse i due grandi successi \"BurgerTime\" e \"Bump 'n' Jump\", che come arcade vennero distribuiti in America dalla Bally Midway, societ\u00e0 gi\u00e0 affermata da tempo, e giunsero ampiamente anche sulle piattaforme domestiche.\nNonostante qualche difficolt\u00e0 avuta nel 1984, che vide l'uscita di scena del Cassette System e l'insuccesso di alcuni arcade sportivi, l'azienda stava conquistando un ruolo di primo piano e nel 1983-1985 produsse 37 titoli, tra i quali il fortunato \"Karate Champ\", ricordato come il fondatore del genere picchiaduro a incontri.\nNel 1983 Data East entr\u00f2 anche nel campo sperimentale dei videogiochi Laserdisc pubblicando \"Bega's Battle\", e continuando poi con \"Cobra Command\" (1984) e \"Road Blaster\" (1985); tutti sono basati su filmati anime.\nA met\u00e0 anni '80 la console NES aveva un enorme successo in Nordamerica, cos\u00ec la Data East USA si accord\u00f2 con la Nintendo of America, presieduta da Minoru Arakawa, per divenire uno dei suoi sviluppatori affiliati. L'accordo firmato da Bob Lloyd imponeva alla Data East di supportare da sola il lancio dei propri titoli, producendo almeno cartucce per ciascuno; Lloyd lo defin\u00ec \"una licenza di furto\" e i rapporti tra le due aziende non furono molto buoni.\nA ogni modo, Data East inizi\u00f2 a produrre giochi per NES con \"Tag Team Wrestling\" nel 1986, e da allora si stima che fece ricavi di circa 100 milioni di dollari all'anno solo con il NES, dieci volte di pi\u00f9 di quanto avesse ricavato annualmente in precedenza.\nMolti dei maggiori classici Data East dovevano ancora arrivare. Le aspettative erano alte grazie anche al carisma di alcuni suoi produttori. Tra questi, Makoto Kikuchi, che pianific\u00f2 uno dei titoli pi\u00f9 memorabili dell'azienda, il picchiaduro a scorrimento \"Bad Dudes Vs. DragonNinja\" (1988). Di Kikuchi sono notevoli anche \"Secret Agent\" (1989), \"Tumblepop\" (1991), \"Diet Go Go\" (1992), e la serie a piattaforme di \"Joe &amp; Mac\" (1991-1994).\nSempre a cavallo degli anni '80 e '90 Data East svilupp\u00f2 diversi tie-in, come il grande successo \"RoboCop\" (1988) seguito da \"RoboCop 2\" (1991) e i discreti \"The Real Ghostbusters\" (1987) e \"Captain America and The Avengers\" (1991).\nDopo aver acquisito la divisione Pinball della Stern Electronics nel 1986, Data East USA fond\u00f2 una divisione interna dedicata allo sviluppo di flipper. All'inizio degli anni '90 Data East Pinball controllava il 25% del mercato internazionale dei flipper. I suoi modelli erano noti per i sofisticati accessori e l'affidabilit\u00e0, ed ebbero successo anche grazie alle numerose licenze di film e cartoni animati.\nPi\u00f9 tardi la divisione stessa tent\u00f2 anche lo sviluppo di un videogioco, il mai pubblicato \"Tattoo Assassins\". Nel 1994 Data East Pinball fu ceduta alla Sega per la relativamente bassa cifra di 50 milioni di dollari; infine nel 1999 fu acquisita da Gary Stern e ritorn\u00f2 a essere Stern Pinball.\nNel 1993 la Capcom querel\u00f2 la Data East per l'eccessiva somiglianza del gioco \"Fighter's History\" con \"Street Fighter II\"; vinse la difesa della Data East.\nDeclino.\nNegli anni '90 arrivarono anche i primi cedimenti; l'industria si fece pi\u00f9 competitiva e meno legata al Giappone. A met\u00e0 decennio la Data East era ancora prolifica, e oltre ai 37 titoli per console Nintendo (NES, SNES e Game Boy) arriv\u00f2 ad accumulare 9 titoli per Mega Drive; tuttavia si ritrov\u00f2 impreparata all'avvento della nuova generazione delle console Sega Saturn e PlayStation.\nMichael Meyers, direttore dello sviluppo della Data East USA da gennaio 1995, ammette che c'era carenza di tecnici validi nell'azienda, e che si dovettero rivolgere all'esterno per lo sviluppo di software su CD, con risultati comunque non soddisfacenti.\nLa conversione PlayStation di \"Creature Shock\" fu demolita dalla critica, e anche se al successivo \"Defcon 5\" and\u00f2 meglio, secondo Meyers alla sede centrale giapponese mancava il necessario impegno a investire nelle nuove piattaforme; cosa che avvenne anche in altre aziende giapponesi, che infatti nel periodo successivo rimasero indietro.\nProbabilmente la causa dell'indebolimento della Data East \u00e8 da ricercare nel minor successo ottenuto in precedenza sul fronte del mercato casalingo; trovandosi gi\u00e0 in difficolt\u00e0 economiche, non avrebbe comunque potuto finanziare una riconversione tecnologica.\nAnche la concorrenza con colossi come Electronic Arts era ormai divenuta economicamente insostenibile. Nel 1996 Data East USA fece un ultimo tentativo con le conversioni di alcuni titoli sportivi per PS1 e Saturn, ma i ritardi accumulati portarono all'annullamento dei progetti e a rivendere le licenze. Gli studi di sviluppo per il mercato domestico vennero quindi liquidati e Data East USA, trasferitasi in uffici molto pi\u00f9 piccoli nei pressi di Sunnyvale, sopravvisse altri due anni dedicandosi a giochi a gettoni non video, come \"Rescue the Guppy\". Dopo l'insolito e fallimentare \"Stamp Expressions\", un cabinato per fotografie realizzato insieme a Sega, la filiale americana chiuse nell'aprile 1998.\nAlla fine del 1996 anche la Data East giapponese era ormai in decadenza, secondo alcuni revisori contabili. Nel 1999 l'azienda centrale abbandon\u00f2 il settore videogiochi e per un po' tent\u00f2 invano di recuperare le perdite vendendo prodotti informatici ed elettronici.\nIl 7 luglio 2003 un tribunale di Tokyo ne dichiar\u00f2 la bancarotta. L'azienda aveva accumulato dal 1999 in poi un debito di circa 3,3 miliardi di yen.\nI diritti sulla maggior parte dei giochi sviluppati dalla Data East sono stati ceduti alla connazionale G-Mode (nota come produttore di giochi per cellulari) a febbraio 2004; alcuni, tra cui \"Karnov\", furono acquisiti dalla Paon Corporation, gestita da ex membri della Data East. La G-Mode gir\u00f2 molte delle licenze alla Turner Broadcasting System che le us\u00f2 per promuovere il proprio servizio GameTap. Gamadelic, l'ex squadra di musicisti della Data East, ha continuato a esibirsi come gruppo in Giappone e pubblicare album con le musiche dei videogiochi.\nTetsuo Fukuda all'et\u00e0 di 76 anni (2017) figurava ancora come amministratore delegato onorario di Uriima, una societ\u00e0 di informatica medica.\nVideogiochi.\nLa Data East produsse 275 videogiochi in 27 anni di attivit\u00e0.\nOltre 100 di essi sono stati sviluppati dall'azienda stessa.\nSecondo la rivista \"Retrogame Magazine\", i giochi pi\u00f9 importanti nella carriera della Data East (quasi tutti arcade originali dell'azienda) sono, in ordine cronologico: \"Astro Fighter\" (1979), \"Lock 'n' Chase\" (1981), \"BurgerTime\" (1982), \"Karate Champ\" (1984), \"Karnov\" (1987), \"Bad Dudes Vs. DragonNinja\" (1988), \"Chelnov\" (1988), \"RoboCop\" (serie 1988-1991), \"Boulder Dash\" (1990), \"Two Crude Dudes\" (1991), \"Joe &amp; Mac\" (serie 1991-1994), \"Fighter's History\" (serie 1993-1995), \"Street Hoop\" (1994), \"Windjammers\" (1994).\nData East USA fu anche produttrice per il Nordamerica di giochi arcade concessi in licenza da altre aziende, come \"\", \"Kung Fu Master\", \"Vigilante\" e \"Commando\".\nMolti furono inoltre i titoli sviluppati o pubblicati da Data East per le principali piattaforme del mercato domestico, sia conversioni degli arcade, sia originali.\nMascotte.\nLa Data East utilizz\u00f2 per anni gli omonimi protagonisti di \"Karnov\" e di \"Chelnov\" come mascotte ufficiali. Sia Karnov che Chelnov sono personaggi sovietici."}
{"id": "1477829", "revid": "729019", "url": "https://it.wikipedia.org/wiki?curid=1477829", "title": "Tour della Nazionale di rugby a 15 delle Figi 1957", "text": "Il Tour della Nazionale di rugby a 15 di Figi del 1957 fu una serie di incontri di rugby disputati in terra neozelandese dalla nazionale figiana. I polinesiani ottennero 10 vittorie, 2 pareggi e 3 sconfitte per questo tour storico per la nazionale Figiana di Rugby Union in Nuova Zelanda. Da segnalare le due vittorie sui New Zealand M\u0101ori."}
{"id": "1477830", "revid": "15756", "url": "https://it.wikipedia.org/wiki?curid=1477830", "title": "Bibliografia su Atri", "text": "Bibliografia in ordine cronologico.\nXVII secolo - XVIII secolo.\n1618\n1732\n1826-1859.\n1826\n1839\n1840\n1847\n1853\n1855\n1857\n1858\n1859\n1861-1890.\n1865\n1870\n1874\n1881\n1882\n1884\n1887\n1888\n1889\n1890\n1891-1897.\n1891\n1892\n1893\n1894\n1895\n1896\n1897\n1905-1915.\n1905\n1907\n1908\n1909\n1910\n1911\n1912\n1913\n1915\n1927-1958.\n1927\n1929\n1932\n1946\n1949\n1952\n1954\n1955\n1956\n1958\n1962-1970.\n1962\n1964\n1965\n1967\n1969\n1970\n1971-1980.\n1971\n1972\n1973\n1975\n1976\n1977\n1978\n1979\n1980\n1981-1990.\n1981\n1983\n1984\n1985\n1987\u00ec\n1988\n1990\n1991-2000.\n1991\n1992\n1995\n1996\n1997\n1998\n1999\n2000\n2001-2010.\n2001\n2002\n2003\n2004\n2005\n2006\n2007\n2011-2020.\n2011\nPeriodici editi ad Atri.\n \" ATRI 8 \" 1968-1970: n.1 numero unico e n.7 periodici."}
{"id": "1477832", "revid": "74801", "url": "https://it.wikipedia.org/wiki?curid=1477832", "title": "Ion Luca Caragiale (D\u00e2mbovi\u021ba)", "text": "Ion Luca Caragiale (fino al 1952 \"Haimanale\") \u00e8 un comune della Romania di abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 3 villaggi: Ghirdoveni, Ion Luca Caragiale, Mija.\nIl comune ha assunto l'attuale denominazione nel 1952 in onore dello scrittore e drammaturgo Ion Luca Caragiale (1852-1912), che vi nacque."}
{"id": "1477834", "revid": "12687774", "url": "https://it.wikipedia.org/wiki?curid=1477834", "title": "Data East Corporation", "text": ""}
{"id": "1477835", "revid": "729019", "url": "https://it.wikipedia.org/wiki?curid=1477835", "title": "Tour della Nazionale di rugby a 15 delle Figi 1958", "text": "Nel 1958 la nazionale figiana di \"rugby a 15\" visita le isole dell'arcipelago di Tonga per un breve tour."}
{"id": "1477836", "revid": "110157", "url": "https://it.wikipedia.org/wiki?curid=1477836", "title": "Cattedrale di Maria Regina del Mondo (Montr\u00e9al)", "text": "La cattedrale di Maria Regina del Mondo \u00e8 la sede dell'arcidiocesi di Montr\u00e9al.\nIn ordine di grandezza \u00e8 la terza chiesa del Qu\u00e9bec dopo l'oratorio San Giuseppe e la Basilica di Sant'Anna di Beaupr\u00e9. A Montreal \u00e8 situata in pieno centro della citt\u00e0, nell'arrondissement Ville Marie.\nStoria.\nMons. Ignace Bourget, il secondo vescovo di Montreal, ne ordin\u00f2 la costruzione per rimpiazzare l'antica Cattedrale di San Giacomo di Montreal che era andata distrutta a causa del grande incendio del 1852.\nEgli scelse di ricreare un modello ridotto della Basilica di San Pietro di Roma, i Sulpiziani e la chiesa anglicana preferivano lo stile neogotico. Fu costruita ad ovest della citt\u00e0 dove si trovavano i quartieri agiati quando l'antica cattedrale era situata ad est della citt\u00e0.\nVictor Bourgeau, l'architetto che intraprese i lavori, ritenne che fosse troppo complesso riprodurre la Basilica di San Pietro anche se in scala ridotta. Il vescovo, sempre deciso a veder realizzato il suo progetto, invi\u00f2 Fra Joseph Michaud in Vaticano. A quel tempo la Santa Sede era minacciata dalle truppe di Vittorio Emanuele II e la spedizione del religioso a Roma era una missione segreta.\nLa costruzione inizi\u00f2 nel 1875 e la nuova chiesa fu consacrata a San Giacomo nel 1894 con il nome di Cattedrale di San Giacomo. San Giacomo era anche il nome della parrocchia curata dalla chiesa; a quel tempo era la pi\u00f9 grande chiesa del Qu\u00e9bec. \nNel 1919 Benedetto XV la dichiar\u00f2 basilica minore. Nel 1955 essa fu riconsacrata a Maria, Regina del Mondo da Papa Pio XII su richiesta del cardinale Paul-\u00c9mile L\u00e9ger. Il Papa aveva proclamato questo titolo per Maria nella sua enciclica Ad C\u00e6li Reginam.\nNel 2000, si \u00e8 verificato un grave atto di vandalismo quando un gruppo del collettivo autonomo femminista ha bruciato delle croci davanti al fabbricato, ha lanciato degli oggetti e ha tappezzato di manifesti l'interno dell'edificio. Nessuna denuncia fu allora mossa contro i membri del gruppo.\nIl 14 maggio 2006 il governo canadese, tramite il suo ministro dell'ambiente Rona Ambrose, ha riconosciuto l'importanza della Cattedrale scoprendo una lapide e proclamando la cattedrale sito storico nazionale del Canada.\nArchitettura.\nSulla facciata della Basilica di San Pietro ci sono le statue dei dodici apostoli ma nella Cattedrale Maria regina del Mondo, la facciata della chiesa \u00e8 decorata con le statue dei santi patroni delle tredici parrocchie di Montreal che hanno messo in comune i loro beni religiosi.\nL'interno della chiesa, copiato dalla Basilica di San Pietro, comprende un baldacchino che \u00e8 copia in scala di quello del Bernini.\nIn questi ultimi anni il piazzale e il nartece della cattedrale hanno subito importanti restauri.\nLa chiesa si trova al 1065, rue de la Cath\u00e9drale, all'angolo di boulevard Ren\u00e9-L\u00e9vesque, anticamente chiamato Dorchester.\n\u00c8 raggiungibile dalla stazione della metropolitana Bonaventure, nel centro della citt\u00e0."}
{"id": "1477837", "revid": "226458", "url": "https://it.wikipedia.org/wiki?curid=1477837", "title": "Tendinite del bicipite", "text": " \nPer tendinite del bicipite in campo medico, si intende l'infiammazione del tendine del muscolo bicipite brachiale.\nEziologia.\nLa causa di tale infiammazione \u00e8 da riscontrarsi in una stimolazione eccessiva tramite attivit\u00e0, specialmente reiterative del bicipite o della spalla.\nSintomatologia.\nI sintomi e i segni clinici presentano forti dolori alla spalla, con aumento dello stesso sotto sforzo.\nTerapie.\nInnanzitutto riposo della persona soggetta da tale infiammazione con assunzione di FANS e RICE, farmaci specifici. Viene trattata anche con mezzi di pronto soccorso, quali impacchi di ghiaccio, fasciatura e costrizione del braccio affetto ad una posizione elevata rispetto al resto del corpo."}
{"id": "1477838", "revid": "767487", "url": "https://it.wikipedia.org/wiki?curid=1477838", "title": "Iedera", "text": "Iedera \u00e8 un comune della Romania di 4.033 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 4 villaggi: Coliba\u0219i, Cricovu Dulce, Iedera de Jos, Iedera de Sus."}
{"id": "1477843", "revid": "767487", "url": "https://it.wikipedia.org/wiki?curid=1477843", "title": "Lucieni", "text": "Lucieni \u00e8 un comune della Romania di 2.952 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 2 villaggi: Lucieni e Olteni."}
{"id": "1477844", "revid": "838137", "url": "https://it.wikipedia.org/wiki?curid=1477844", "title": "Opel 30/75 PS", "text": "La 30/75 PS era un'autovettura di gran lusso prodotta dalla Casa automobilistica tedesca Opel dal 1919 al 1924.\nProfilo e storia.\nLa 30/75 PS fu l'ultima vettura di gran lusso della Casa di R\u00fcsselsheim: and\u00f2 a riprendere l'eredit\u00e0 lasciatale dalla 29/70 PS, non pi\u00f9 in produzione gi\u00e0 dalla fine del 1914.\nLa 30/75 PS sanc\u00ec la fine delle vetture Opel di gran lusso e lo fece proponendo una vettura dalle soluzioni tecniche assai particolari, se non altro per quanto riguardava il motore: esso era infatti un 6 cilindri in linea, ma che rappresentava di fatto un'evoluzione dei precedenti motori a 4 cilindri con semiblocchi allineati. Se nei motori precedenti ogni semiblocco conteneva una coppia di cilindri, nel caso della 30/75 PS ogni semiblocco conteneva tre cilindri ognuno.\nAssieme alla contemporanea 21/55 PS, la 30/75 PS fu la prima Opel a montare un 6 cilindri. La distribuzione era ancora a valvole laterali, mentre la cilindrata era di 7793 cm\u00b3, con una potenza massima di 80 CV a 1600 giri/min.\nPi\u00f9 tradizionali erano invece gli schemi di trasmissione (con albero a cardano a due giunti, frizione a cono e cambio a 4 marce) e soluzioni telaistiche (telaio a longheroni e traverse in acciaio, sospensioni ad assali rigidi e balestre semiellittiche e freno a nastro sul cambio).\nLa 30/75 PS fu disponibile in tre varianti di carrozzeria: limousine, torpedo a 7 posti ed una inedita carrozzeria sportiveggiante a 4 posti.\nLa velocit\u00e0 massima era di 110 km/h.\nLa 30/75 PS fu tolta di produzione nel 1924."}
{"id": "1477847", "revid": "729019", "url": "https://it.wikipedia.org/wiki?curid=1477847", "title": "Tour della Nazionale di rugby a 15 delle Figi 1961", "text": "La nazionale figiana di \"rugby a 15\" si reca per un lungo tour in Australia. Non riescono a ripetere le imprese del 1952 e 1954 e si accontentano di un pari (3-3) contro l'Australia, preceduto da una sconfitta per 24-6.\nIn totale 8 vittorie, 1 pareggio e 5 sconfitte per i figiani."}
{"id": "1477849", "revid": "1305772", "url": "https://it.wikipedia.org/wiki?curid=1477849", "title": "Lude\u0219ti", "text": "Lude\u0219ti \u00e8 un comune della Romania di 5.210 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 6 villaggi: Lude\u0219ti, Milo\u0219ari, Potocelu, Scheiu de Jos, Scheiu de Sus, Tele\u0219ti."}
{"id": "1477850", "revid": "254059", "url": "https://it.wikipedia.org/wiki?curid=1477850", "title": "Leca", "text": ""}
{"id": "1477851", "revid": "287204", "url": "https://it.wikipedia.org/wiki?curid=1477851", "title": "Ludesti", "text": ""}
{"id": "1477858", "revid": "110157", "url": "https://it.wikipedia.org/wiki?curid=1477858", "title": "Lungule\u021bu", "text": "Lungule\u021bu \u00e8 un comune della Romania di 5.773 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 3 villaggi: Lungule\u021bu, Oreasca, Serdanu."}
{"id": "1477859", "revid": "287204", "url": "https://it.wikipedia.org/wiki?curid=1477859", "title": "Lunguletu", "text": ""}
{"id": "1477865", "revid": "33689", "url": "https://it.wikipedia.org/wiki?curid=1477865", "title": "Videogiochi Data East", "text": "Lista di videogiochi arcade prodotti da Data East:"}
{"id": "1477866", "revid": "729019", "url": "https://it.wikipedia.org/wiki?curid=1477866", "title": "Tour della Nazionale di rugby a 15 delle Figi 1964", "text": "Nel 1964 la nazionale figiana di \"rugby a 15\" arriva in Europa per un lungo tour, che si concluder\u00e0 in Canada. 12 partite con 5 vittorie 1 pareggio e sei sconfitte, l'onorevole bilancio di questo tour"}
{"id": "1477869", "revid": "767487", "url": "https://it.wikipedia.org/wiki?curid=1477869", "title": "Malu cu Flori", "text": "Malu cu Flori (letteralmente \"Riva Fiorita\") \u00e8 un comune della Romania di 2.552 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 5 villaggi: Capu Coastei, Cop\u0103ceni, Malu cu Flori, Miclo\u0219anii Mari, Miclo\u0219anii Mici."}
{"id": "1477873", "revid": "287204", "url": "https://it.wikipedia.org/wiki?curid=1477873", "title": "Tour della Nazionale di rugby a 15 delle Figi 1967", "text": "Nel 1967 la nazionale figiana di \"rugby a 15\" si reca in tour nelle Isole Tonga. Prima e dopo per\u00f2 disputa alcuni match in patria."}
{"id": "1477874", "revid": "767487", "url": "https://it.wikipedia.org/wiki?curid=1477874", "title": "Giuseppe Romualdi", "text": "Biografia.\nAppartenente ai Romualdi di Notaresco, famiglia di patrioti come Ciro, Almerinda e Alessandro, morto nella battaglia del Volturno.\nLa passione per il Teatro si manifest\u00f2 in lui fin da giovane. Esord\u00ec infatti come attore, nel 1895, all'interno del \"teatrino\" del Convitto Nazionale di Teramo del quale fu ospite per gli anni nei quali frequent\u00f2 il Liceo Ginnasio di Teramo. Terminati nel 1896 gli studi liceali si iscrisse all'Universit\u00e0 e si laure\u00f2 in Giurisprudenza.\nPer diversi anni si impegn\u00f2 come giornalista e saggista, firmandosi spesso con lo pseudonimo di \"Cirano\". Fu uno dei principali redattori del giornale \"Il Centrale\" fondato nel 1898 da Giovanni Fabbri, editore schierato in quegli anni su posizioni politiche vicine al socialismo, al quale Romualdi ader\u00ec. Scrisse anche su periodici di battaglia come \"L'Edera\" e \"Il Fuoco\" e fu corrispondente dell'\"Avanti!\". Nel 1913 si candid\u00f2 alle politiche nel collegio di Atri ma l'esito della competizione fu negativo. Entr\u00f2 in contrasto con il partito socialista quando, alla vigilia della prima guerra mondiale, si schier\u00f2 in favore dell'Intervento. All'avvento del fascismo rifiut\u00f2 di aderire e prefer\u00ec abbandonare la vita politica e dedicarsi esclusivamente alla professione di avvocato.\nProdusse scritti letterari ospitati in riviste culturali come \"L'Illustrazione abruzzese\" di Basilio Cascella e \"La Fiorita\" di Giustino Bonolis. Pubblic\u00f2 componimenti poetici e testi teatrali esibendosi come attore, \"fine dicitore\" e conferenziere in vari teatri italiani.\nIl Museo Civico e la Scuola Media di Notaresco sono intestate a suo nome."}
{"id": "1477875", "revid": "767487", "url": "https://it.wikipedia.org/wiki?curid=1477875", "title": "M\u0103ne\u0219ti (D\u00e2mbovi\u021ba)", "text": "M\u0103ne\u0219ti \u00e8 un comune della Romania di 4.865 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di tre villaggi: Dr\u0103g\u0103e\u0219ti-P\u0103m\u00e2nteni, Dr\u0103g\u0103e\u0219ti-Ungureni, M\u0103ne\u0219ti."}
{"id": "1477876", "revid": "123834086", "url": "https://it.wikipedia.org/wiki?curid=1477876", "title": "Club Atl\u00e9tico Estudiantes", "text": "Il Club Atl\u00e9tico Estudiantes, noto anche come Estudiantes Buenos Aires, \u00e8 una societ\u00e0 calcistica con sede a Caseros, in Argentina. Milita nella Primera B Nacional, la seconda divisione del campionato argentino.\nViene anche chiamato \"Estudiantes de Buenos Aires\" o \"Estudiantes de Caseros\" e indicato come \"Estudiantes (BA)\" per distinguerlo dal pi\u00f9 famoso Estudiantes de La Plata. Viene riconosciuto popolarmente sotto il nome di \"Pincha de Caseros\" o \"Matador\".\nStoria.\nIl Club Atl\u00e9tico Estudiantes fu fondato nel 1898 da un gruppo di studenti (da qui il nome \"Estudiantes\").\nNonostante la lunga storia, la squadra ha militato per una sola stagione Primera Divisi\u00f3n, nella stagione 1978 chiudendo al 21\u00ba posto."}
{"id": "1477877", "revid": "701660", "url": "https://it.wikipedia.org/wiki?curid=1477877", "title": "Tendinite della cuffia dei rotatori", "text": "La Tendinite della cuffia dei rotatori \u00e8 un tipo di infiammazione che interessa i tendini interseziali dei muscoli dei rotatori della spalla, provocato da lacerazione o uno sforzo eccessivo della cuffia dei rotatori.\nI muscoli (e i relativi tendini di intersezione) interessati sono quattro: Sopraspinato, Infraspinato, Piccolo rotondo e Sottoscapolare.\nI sintomi possono includere dolore alla spalla, che spesso peggiora con il movimento o debolezza. Ci\u00f2 pu\u00f2 limitare la capacit\u00e0 delle persone di lavarsi i capelli o di indossare abiti. Un clic pu\u00f2 anche verificarsi con il movimento del braccio.\nLa tendinite pu\u00f2 verificarsi a seguito di una forza improvvisa o graduale nel tempo. I fattori di rischio includono alcune attivit\u00e0 ripetitive, il fumo e una storia familiare della condizione. La diagnosi si basa sui sintomi, sull'esame obiettivo e sull'imaging radiologico. Il tendine del sovraspinato \u00e8 il pi\u00f9 comunemente colpito.\nIl trattamento pu\u00f2 includere antidolorifici come FANS ed esercizi specifici. Si raccomanda di valutare approfonditamente le persone che non sono in grado di alzare il braccio oltre i 90 gradi dopo 2 settimane. Nei casi pi\u00f9 gravi pu\u00f2 essere indicato un intervento chirurgico. Le rotture della cuffia dei rotatori sono comuni. I soggetti con et\u00e0 superiore ai 40 anni sono spesso colpiti. La condizione \u00e8 stata descritta all'inizio del 1800.\nSintomatologia.\nI sintomi con cui si manifesta tale infiammazioni sono dolore sordo e profondo. Molte tendiniti della cuffia dei rotatori non hanno sintomi. Negli studi post mortem e di risonanza magnetica sono stati riscontrati strappi sia parziali che a tutto spessore in quelli senza alcuna storia di dolore o sintomi alla spalla. Tuttavia, la presentazione pi\u00f9 comune \u00e8 il dolore alla spalla. La limitazione funzionale pu\u00f2 verificarsi con l'attivit\u00e0 quotidiana, in particolare alzare il braccio al di sopra della testa, ma il fastidio pu\u00f2 anche essere presente a riposo. Possono essere presenti movimenti limitati dal dolore al di sopra della posizione orizzontale, nonch\u00e9 debolezza con flessione della spalla e abduzione.\nEziologia e Fattori di Rischio.\nEt\u00e0.\nGli studi epidemiologici supportano fortemente una relazione tra et\u00e0 e prevalenza di tendiniti. Quelli pi\u00f9 inclini alla sindrome della cuffia dei rotatori sono persone di et\u00e0 pari o superiore a 65 anni; e quelli con tendiniti grandi e sostenute. Anche i fumatori, i diabetici, i soggetti con atrofia muscolare e / o infiltrazioni di grasso e coloro che non seguono le raccomandazioni per la cura postoperatoria sono a maggior rischio. In uno studio recente la frequenza di tali tendiniti \u00e8 aumentata dal 13% nel gruppo pi\u00f9 giovane (50-59 anni) al 20% (60-69 anni), 31% (70-79 anni) e 51% nel gruppo pi\u00f9 anziano (anni 80\u201389 anni). Questa alta prevalenza negli individui asintomatici suggerisce che le tendiniti della cuffia dei rotatori potrebbero essere considerate un processo anomalo di invecchiamento piuttosto che un risultato di un apparente processo patologico.\n\u00c8 noto che le tendiniti aumentano in frequenza con l'et\u00e0 e la causa pi\u00f9 comune \u00e8 la degenerazione correlata all'et\u00e0 e, meno frequentemente, lesioni sportive o traumi\nLavori manuali.\nAlcuni fattori di rischio come l'et\u00e0 e l'altezza non possono essere modificati. Inoltre l'aumento dell'indice di massa corporea \u00e8 associato alla tendinite. Sollevamenti e movimenti aerei ricorrenti sono anche a rischio di lesioni alla cuffia dei rotatori. Ci\u00f2 include mestieri che comportano lavori ripetitivi come carpentieri, pittori e custodi .\nSport.\nLe persone che praticano sport che comportano movimenti aerei, come nuoto, pallanuoto, pallavolo, baseball, tennis e quarterback di football americano, corrono un rischio maggiore di subire una rottura della cuffia dei rotatori. Gli sport di combattimento a base di colpi, come la boxe, rappresentano una grossa fetta delle cause di lesioni gravi alla cuffia dei rotatori dei concorrenti, in genere quando i pugni mancano il bersaglio o si abusa della spalla dando un numero eccessivo di pugni. Alcune attivit\u00e0 di atletica leggera, come tiro a segno, lancio del giavellotto sono a rischio considerevole, soprattutto quando si svolgono attivit\u00e0 all'aperto o in condizioni di freddo,trascurando le procedure di riscaldamento. Per un corretto riscaldamento del braccio,oscillare il braccio pu\u00f2 aiutare a ridurre lo stress sulla muscolatura della cintura della spalla. In generale, il tasso di lesioni della cuffia dei rotatori aumenta con l'et\u00e0 , mentre le iniezioni di corticosteroidi attorno ai tendini aumentano il rischio di strappo del tendine e ritardano la guarigione del tendine.\nPu\u00f2 essere causata da una piccola lesione oppure da continui sforzi che a lungo andare effettuano uno stimolo eccessivo della struttura che mantiene la testa dell'omero nella fossa glenoidea. Anche la borsite ne pu\u00f2 essere la causa. La parte dove si manifesta maggiormente risulta il tendine del sopraspinato.\nDiagnosi.\nLa diagnosi si basa sulla valutazione fisica e sull'anamnesi, inclusa la descrizione di attivit\u00e0 precedenti e sintomi acuti o cronici. Un esame fisico sistematico della spalla comprende ispezione, palpazione, ampiezza di movimento, test provocatori per riprodurre i sintomi, esame neurologico e test di forza. La spalla dovrebbe anche essere esaminata per tenerezza e deformit\u00e0. Poich\u00e9 la cervicalgia spesso si manifesta come \" dolore riferito\" alla spalla, l'esame dovrebbe includere una valutazione della colonna cervicale alla ricerca di prove che suggeriscano un nervo sofferente, artrosi o l'artrite reumatoide.\nIl gruppo di Neer et al. ha promosso il concetto di tre fasi della malattia della cuffia dei rotatori. Lo stadio I, secondo Neer, si \u00e8 verificato in soggetti di et\u00e0 inferiore ai 25 anni e comprende edema ed emorragia del tendine e della borsa. Lo stadio II ha comportato tendinite e fibrosi della cuffia dei rotatori nei bambini di et\u00e0 compresa tra 25 e 40 anni. La fase III ha comportato la lacerazione della cuffia dei rotatori (a spessore parziale o totale) e si \u00e8 verificata in soggetti di et\u00e0 superiore ai 40 anni. A scopo chirurgico, le tendinopatie sono descritte in base alla posizione, dimensione o area e profondit\u00e0. Ulteriori sottoclassi comprendono la distanza acromio-omerale, la forma acromiale, l'infiltrazione grassa o la degenerazione dei muscoli, l'atrofia muscolare, la retrazione dei tendini, la proliferazione vascolare, la metaplasia condroide e la calcificazione. Ancora una volta, nella pianificazione chirurgica, vengono considerati la degenerazione legata all'et\u00e0 di assottigliamento e disorientamento delle fibre di collagene, la degenerazione mixoide e la degenerazione ialina.\nLe modalit\u00e0 diagnostiche, a seconda delle circostanze, includono radiografia, risonanza magnetica, artrografia RM, artrografia a doppio contrasto ed ultrasuoni. Sebbene l'artrografia RM sia attualmente considerata il gold standard, l'ecografia ha un rapporto efficacia/ costo economico vantaggioso.. Di solito, una radiografia non rileva una tendinite, sebbene possano essere visibili gli speroni ossei che possono urtare i tendini della cuffia dei rotatori. Tali speroni suggeriscono una malattia cronica grave della cuffia dei rotatori. L'artrografia a doppio contrasto comporta l'iniezione di colorante a contrasto nell'articolazione della spalla per rilevare la fuoriuscita della cuffia dei rotatori o eventuali danni della cuffia e il suo valore \u00e8 influenzato dall'esperienza dell'operatore. Lo strumento diagnostico pi\u00f9 comune \u00e8 la risonanza magnetica (MRI), che a volte pu\u00f2 indicare la dimensione dello strappo, nonch\u00e9 la sua posizione all'interno del tendine. Inoltre, la risonanza magnetica consente la rilevazione o l'esclusione di una tendinopatia completa della cuffia dei rotatori con ragionevole precisione ed \u00e8 adatta anche per diagnosticare altre patologie dell'articolazione della spalla.\nL'uso logico dei test diagnostici \u00e8 un componente importante della pratica clinica .\nIl giudizio clinico, piuttosto che fare eccessivo affidamento sulla risonanza magnetica o su qualsiasi altra modalit\u00e0, \u00e8 fortemente consigliato nel determinare la causa del dolore alla spalla o nel pianificare il suo trattamento, poich\u00e9 in alcuni si riscontrano anche tendinopatia della cuffia dei rotatori senza dolore o sintomi. Il ruolo dei raggi X, della risonanza magnetica e degli ultrasuoni \u00e8 aggiuntivo alla valutazione clinica e serve a confermare una diagnosi provvisoria fatta da un'anamnesi approfondita e da un esame fisico. L'eccessiva dipendenza dall'imaging pu\u00f2 portare a trattamenti non opportuni o distrarre l'attenzione clinica dalla vera disfunzione che causa sintomi.\nSintomatologia.\nI sintomi possono manifestarsi immediatamente dopo un trauma (acuto) o svilupparsi nel tempo (cronico).\nLa lesione acuta \u00e8 meno frequente della malattia cronica, ma pu\u00f2 essere la conseguenza del sollevamento forzato del braccio contro una resistenza, come ad esempio nel sollevamento pesi. Inoltre, cadere con forza sulla spalla pu\u00f2 causare sintomi acuti. Queste lesioni traumatiche influiscono principalmente sul tendine sopraspinato o nello spazio della cuffia dei rotatori e i sintomi includono un forte dolore che si irradia attraverso il braccio e una gamma limitata di movimenti, in particolare durante il rapimento della spalla.\nLe lesioni croniche si verificano nei soggetti che fanno attivit\u00e0 come il lancio del peso o il nuoto, possono sviluppare la tendinite alla spalla o malattia della cuffia dei rotatori. I sintomi derivanti dalle tendinopatie croniche comprendono il peggioramento sporadico del dolore, la debilitazione e l'atrofia dei muscoli, il dolore evidente durante il riposo, le sensazioni scoppiettanti (crepitio) durante lo spostamento della spalla e l'incapacit\u00e0 di muovere o sollevare il braccio in modo sufficiente, specialmente durante i movimenti di abduzione e flessione .\nIl dolore nella porzione antero-laterale della spalla non \u00e8 specifico della spalla e pu\u00f2 derivare da problematiche cervicali, cardiache o intestinali.\nI sintomi includono spesso dolore o dolore sulla parte anteriore e esterna della spalla, dolore aggravato dalla sporgenza sul gomito e dalla spinta verso l'alto sulla spalla (come appoggiarsi al bracciolo di una sedia reclinabile), intolleranza all'attivit\u00e0 aerea, dolore a notte quando giace direttamente sulla spalla interessata, dolore quando si allunga in avanti (ad es. incapace di sollevare un gallone di latte dal frigorifero). La debolezza pu\u00f2 essere segnalata, ma \u00e8 spesso mascherata dal dolore e di solito si trova solo attraverso l'esame. Con dolore di lunga durata, la spalla \u00e8 favorita e gradualmente possono svilupparsi perdita di movimento e debolezza, che, a causa del dolore e della protezione, sono spesso non riconosciute e portate all'attenzione solo durante l'esame fisico.\nI problemi primari alla spalla possono causare dolore al muscolo deltoide intensificato dal movimento contro resistenza evocati semeiologicamente dal test per il conflitto (o impigement), costituito da una serie di manovre: segno di Neer,Test di Hawkins, Test di Gerber ,Test di Yokum e l'International Rotation Resistance Strenght Test (IRRST).\nSe il test \u00e8 positivo,il dolore deriva dalla cuffia dei rotatori, ma non si \u00e8 in grado di distinguere tra infiammazione o tensione. I soggetti con tendinite possono riferire di non essere in grado di allungare la mano per spazzolarsi i capelli o sollevare la mano per prendere una lattina da uno scaffale in alto.\nSegni.\nNessun singolo test di esame fisico distingue in modo affidabile tra borsite, lacerazione a spessore parziale o a pieno spessore\nIl singolo test pi\u00f9 utile per la tendinite del tendine infraspinato \u00e8 il segno di caduta (l'esaminatore solleva il braccio dal corpo con il palmo verso l'alto, la persona deve quindi tenerlo per 10 secondi) e il segno di ritardo di rotazione esterno (con il braccio laterale e gomito piegato a 90 gradi la persona cerca di ruotare verso l'esterno contro la resistenza).\nUna combinazione di test sembra fornire la diagnosi accurata. Nel test da impingement che include il segno di impingement Hawkins-Kennedy in cui un esaminatore ruota medialmente il braccio flesso dell'individuo ferito, forzando il tendine sopraspinato contro il legamento coraco-acromiale e producendo cos\u00ec dolore se il test \u00e8 positivo; il segno dell'arco doloroso positivo e la debolezza nella rotazione esterna con il braccio.\nPer la diagnosi dello strappo della cuffia dei rotatori a tutto spessore, la combinazione migliore sembra includere ancora una volta l'arco doloroso e la debolezza nella rotazione esterna e, inoltre, il segno del braccio di caduta. Questo test \u00e8 anche noto come test di Codman. L'esaminatore solleva lateralmente il braccio a 90 \u00b0. L'individuo con tendinite tenta quindi di abbassare il braccio in posizione neutra, con il palmo verso il basso. Se il braccio cade improvvisamente o si avverte dolore, il test \u00e8 considerato positivo.\nEcografia.\nL'ecografia muscoloscheletrica \u00e8 stata sostenuta da professionisti esperti, evitando le radiazioni dei raggi X e le spese della risonanza magnetica, dimostrando al contempo un'accuratezza comparabile alla risonanza magnetica per l'identificazione e la misurazione delle dimensioni delle tendinopatia della cuffia dei rotatori a tutto spessore e spessore parziale. Questa modalit\u00e0 pu\u00f2 anche rivelare la presenza di altre condizioni che possono imitare lo strappo della cuffia dei rotatori all'esame clinico, tra cui tendinosi, tendinite calcifica, borsite subdeltoidea subacromiale, frattura maggiore della tuberosit\u00e0 e capsulite adesiva. La risonanza magnetica fornisce informazioni pi\u00f9 approfondite sulle strutture adiacenti nella spalla come la capsula, i muscoli del labbro glenoideo e l'osso e questi fattori dovrebbero essere considerati in ogni caso quando si seleziona lo studio appropriato.\nRisonanza Magnetica.\nLa risonanza magnetica (MRI) e gli ultrasuoni sono comparabili in termini di efficacia e utili nella diagnosi sebbene entrambi abbiano un tasso di falsi positivi del 15-20%. La risonanza magnetica \u00e8 in grado di rilevare in modo affidabile la maggior parte degli strappi a tutto spessore, anche se si possono perdere tendinopatia molto piccole. In tali situazioni, una risonanza magnetica combinata con un'iniezione di materiale di contrasto, un artrogramma MR, pu\u00f2 aiutare a confermare la diagnosi. Dovrebbe essere realizzato che una normale risonanza magnetica non pu\u00f2 escludere completamente una piccola tendinopatia (un falso negativo) mentre le tendinopatia a spessore parziale non vengono rilevate in modo affidabile. Mentre la risonanza magnetica \u00e8 sensibile nell'identificare la degenerazione del tendine (tendinopatia), potrebbe non distinguere in modo affidabile tra un tendine degenerativo e un tendine parzialmente lacerato. Ancora una volta, l'artrografia a risonanza magnetica pu\u00f2 migliorare la differenziazione. \u00c8 stata segnalata una sensibilit\u00e0 complessiva del 91% (tasso di falsi negativi del 9%) che indica che l'artrografia a risonanza magnetica \u00e8 affidabile nel rilevamento di rotture della cuffia dei rotatori a spessore parziale. Tuttavia, il suo uso di routine non \u00e8 consigliato, poich\u00e9 comporta l'inserimento dell'articolazione con un ago con potenziale rischio di infezione. Di conseguenza, il test \u00e8 riservato ai casi in cui la diagnosi rimane poco chiara.\nRaggi X.\nLa radiografia di proiezione a raggi X non pu\u00f2 rivelare direttamente le tendinopatia della cuffia dei rotatori, un \"tessuto molle\" e, di conseguenza, i raggi X normali non possono escludere una cuffia danneggiata. Tuttavia, prove indirette di patologia possono essere osservate nei casi in cui uno o pi\u00f9 tendini sono stati sottoposti a calcificazione degenerativa (tendinite calcifica). La testa dell'omero pu\u00f2 migrare verso l'alto (testa dell'omero a cavallo alto) secondaria alle tendinopatia dell'infraspinato o alle tendinopatia combinate del sovraspinato e dell'infraspinato . La migrazione pu\u00f2 essere misurata dalla distanza tra:\nNormalmente, il primo \u00e8 posizionato inferiormente al secondo, e un'inversione indica quindi una rottura della cuffia dei rotatori. Il contatto prolungato tra una testa omerale alta e l'acromion sopra di essa, pu\u00f2 portare a un quadro radiologico di usura della testa omerale e acromion e artrite degenerativa secondaria dell'articolazione gleno-omerale (la sfera e la linea blu nella radiografia), che pu\u00f2 seguire alla tendinopatia della cuffia.\nI reperti radiografici accidentali di speroni ossei nell'articolazione acromio-clavicolare adiacente possono essere causati da uno sperone osseo che cresce dal bordo esterno della clavicola punta, in basso, verso la cuffia dei rotatori. Gli speroni possono anche essere visti sul lato inferiore dell'acromion. In passato si pensava che questo quadro fosse dato dallo \"sfilacciamento\" diretto della cuffia dei rotatori per attrito da contatto, un concetto attualmente considerato controverso.\nTerapie.\nUna lacerazione della cuffia dei rotatori pu\u00f2 essere trattata operativamente o non operativamente. Nessun beneficio si vede dall'intervento chirurgico precoce piuttosto che ritardato, e molti con tendinopatia parziali e alcuni con tendinopatie a tutto spessore rispondono alla gestione non chirurgica. Di conseguenza, un individuo, indipendentemente dalla lesione, pu\u00f2 iniziare con una gestione non chirurgica. Tuttavia, il trattamento chirurgico precoce pu\u00f2 essere considerato in tendinopatie acute significative (&gt; 1\u00a0cm - 1,5\u00a0cm) o in soggetti giovani con tendinopatie a tutto spessore che hanno un rischio significativo per il rischio di sviluppo di danni irreparabili alla cuffia dei rotatori.\nLa chirurgia della cuffia dei rotatori sembra comportare benefici simili alla gestione non operativa. Poich\u00e9 un approccio conservativo ha meno complicazioni ed \u00e8 meno costoso, \u00e8 raccomandato come trattamento iniziale.\nApproccio non chirurgico.\nI soggetti con dolore ma la funzione ragionevolmente mantenuta sono adatti per la gestione non operativa. Ci\u00f2 include farmaci che forniscono sollievo dal dolore come agenti antinfiammatori, antidolorifici topici come impacchi freddi e, se necessario, corticosteroidi subacromiali o iniezione di anestetico locale.\nRecentemente si \u00e8 dimostrata molto efficace la terapia con onde d'urto che in poche sedute generalmente migliora il quadro clinico e attraverso la formazione di nuovi piccoli vasi ha effetti metabolici positivi sullo stato trofico del tendine.\nUn programma di esercizi passivi dovrebbe essere avviato per aiutare a prevenire la rigidit\u00e0 e mantenere il range di movimento durante questo periodo di riposo. Gli esercizi, per la spalla anteriore, inferiore e posteriore, dovrebbero far parte di questo programma. Gli esercizi di Codman consentono al paziente di abdurre il braccio per gravit\u00e0 lasciando rilassato il sovraspinato. L'uso di FANS, impacchi caldi e freddi e mezzi come ultrasuoni, fonoforesi o ionoforesi, pu\u00f2 essere istituito durante questo periodo di fisioterapia, se apporta benefici. Le iniezioni di corticosteroidi sono raccomandate a distanza di due o tre mesi con un massimo di tre iniezioni. Le iniezioni multiple (quattro o pi\u00f9) hanno dimostrato di compromettere i risultati della chirurgia della cuffia dei rotatori che si traducono in un indebolimento del tendine. Tuttavia, prima di poter iniziare qualsiasi rafforzamento della cuffia dei rotatori, la spalla deve avere una gamma completa di movimenti.\nDopo aver raggiunto una gamma completa di movimenti senza dolore, un individuo pu\u00f2 dedicarsi ad un programma di rafforzamento dedicato. Rockwood et al. ha coniato il termine ortoterapia per descrivere questo programma che mira a creare un regime di esercizi che inizialmente migliora delicatamente il movimento, quindi migliora gradualmente la forza della spalla. Questo programma prevede un kit di terapia domiciliare che comprende elastici di sei colori e punti di forza diversi, un set di pulegge e un bastone lungo un metro. Il programma \u00e8 personalizzato individualmente. Ai partecipanti viene chiesto di utilizzare il proprio programma di esercizi a casa, al lavoro o in viaggio.\nApproccio chirurgico.\nSi verificano diversi casi in cui il trattamento operativo fornirebbe maggiori benefici. I potenziali scenari includono:\nQuesti soggetti beneficiano pi\u00f9 spesso del trattamento operativo perch\u00e9 sono disposti a tollerare i rischi dell'intervento chirurgico per ritornare al loro livello preoperatorio di funzione e hanno maggiori probabilit\u00e0 di esito positivo. Coloro che non rispondono o non sono soddisfatti del trattamento conservativo possono chiedere un parere chirurgico.\nI tre approcci chirurgici generali sono la riparazione artroscopica, mini aperta e chirurgica aperta. In passato, piccole tendinopatia venivano trattate in modo artroscopico, mentre le tendinopatia pi\u00f9 rilevanti di solito richiedevano una procedura aperta. I progressi nell'artroscopia consentono attualmente la riparazione artroscopica anche delle tendiniti pi\u00f9 grandi, e attualmente sono necessarie tecniche artroscopiche per mobilitare i tendini retratti. I risultati migliori sono dati da tecniche chirurgiche open (aperte), pur consentendo una valutazione pi\u00f9 approfondita della spalla al momento dell'intervento, aumentando il valore diagnostico della procedura, poich\u00e9 altre condizioni possono causare contemporaneamente dolore alla spalla. La chirurgia artroscopica consente tempi di recupero pi\u00f9 brevi , sebbene non si notino differenze nel dolore postoperatorio o nell'uso di antidolorifici tra chirurgia artroscopica e chirurgia aperta. Una recensione del 2019 ha rilevato scarse evidenze che supportano la chirurgia di decompressione nei soggetti con pi\u00f9 di 3 mesi di dolore alla spalla senza una storia di traumi.\nAnche per le rotture della cuffia dei rotatori a tutto spessore, i risultati delle cure conservative (cio\u00e8 il trattamento non chirurgico) sono generalmente ragionevolmente positivi.\nSe \u00e8 presente uno sperone osseo significativo, l'approccio chirurgico pu\u00f2 includere un'acromioplastica, una decompressione subacromiale, come parte della procedura. La decompressione subacromiale, la rimozione di una piccola porzione dell'acromion che sovrasta la cuffia dei rotatori, mira ad alleviare la pressione sulla cuffia dei rotatori in determinate condizioni e promuovere la guarigione e il recupero. Sebbene la decompressione subacromiale possa essere utile nella gestione della riparazione della tendinopatia parziale e a tutto spessore, non ripara la rottura stessa e la decompressione artroscopica \u00e8 stata pi\u00f9 recentemente combinata con la riparazione \"mini-aperta\" della cuffia dei rotatori, consentendo la riparazione senza interrompere l'origine deltoidea. I risultati della sola decompressione tendono a degradare con il tempo, ma la combinazione di riparazione e decompressione sembra essere pi\u00f9 duratura. La decompressione subacromiale potrebbe non migliorare il dolore, la funzionalit\u00e0 o la qualit\u00e0 della vita.\nLa riparazione di uno strappo completo a tutto spessore comporta la sutura dei tessuti. Il metodo attualmente utilizzato \u00e8 quello di posizionare un'ancora nell'osso nel sito di attacco naturale, con la resutura del tendine strappato all'ancora. Se la qualit\u00e0 dei tessuti \u00e8 scarsa, \u00e8 possibile utilizzare la rete ( di collagene, Artelon o altro materiale degradabile) per rafforzare la riparazione. La riparazione pu\u00f2 essere eseguita attraverso un'incisione aperta, che richiede di nuovo il distacco di una porzione del deltoide, mentre una tecnica mini-open si avvicina allo strappo attraverso un approccio di divisione deltoide. Quest'ultimo pu\u00f2 causare meno lesioni ai muscoli e produrre risultati migliori. Le tecniche contemporanee usano un approccio completamente artroscopico. Il recupero pu\u00f2 richiedere fino a tre-sei mesi, con un'imbragatura indossata per la prima-sei settimane . Nel caso di strappi a spessore parziale, se viene intrapreso un intervento chirurgico, il completamento dello strappo (convertendo lo strappo parziale in uno strappo completo) e quindi la riparazione, \u00e8 associato a risultati precoci migliori rispetto alle riparazioni transtendinous (dove le fibre intatte sono conservate) e nessuna differenza in tassi di fallimento.\nLa tenodesi del bicipite vengono spesso eseguite in concomitanza con la riparazione della cuffia dei rotatori o come procedure separate e possono anche causare dolore alla spalla. La tenodesi, che pu\u00f2 essere eseguita come una procedura artroscopica o aperta, ripristina generalmente il movimento senza dolore nel tendine del bicipite o nella porzione attaccata del labbro, ma pu\u00f2 causare dolore. La tenotomia \u00e8 un intervento chirurgico pi\u00f9 breve che richiede meno riabilitazione, che viene eseguito pi\u00f9 spesso nei pazienti pi\u00f9 anziani, anche se dopo l'intervento chirurgico pu\u00f2 esserci un 'segno popeye' cosmetico visibile nelle braccia sottili.\nIn una piccola minoranza di casi in cui si \u00e8 sviluppata un'artrite estesa, un'opzione \u00e8 la sostituzione dell'articolazione della spalla (artroplastica). In particolare, si tratta di una sostituzione della spalla inversa, una forma pi\u00f9 limitata di artroplastica della spalla che consente alla spalla di funzionare bene anche in presenza di strappi della cuffia dei rotatori di grande spessore.\nRiabilitazione.\nLa riabilitazione dopo l'intervento chirurgico consiste in tre fasi. Innanzitutto, il braccio viene immobilizzato in modo che il muscolo possa guarire. In secondo luogo, quando appropriato, la fisioterapia con esercizi passivi \u00e8 utile per riguadagnare il movimento. In un terzo momento, il braccio \u00e8 gradualmente mosso attivamente, con l'obiettivo di riguadagnare e migliorare la forza. Gli esercizi di Jobe e di Neer sono tra i pi\u00f9 efficaci per isolare e rafforzare il sovraspinato."}
{"id": "1477879", "revid": "287204", "url": "https://it.wikipedia.org/wiki?curid=1477879", "title": "HD 149026", "text": "HD 149026, o anche Ogma, \u00e8 una stella dell'8\u00b0 magnitudine nella costellazione di Ercole.\nDistanza e visibilit\u00e0.\nLa stella dista circa 260 anni luce dalla Terra. Non \u00e8 visibile ad occhio nudo ma \u00e8 osservabile gi\u00e0 con l'ausilio di un binocolo o un piccolo telescopio.\nCaratteristiche.\nHD 149026 \u00e8 classificata come subgigante gialla (tipo spettrale G0 IV). Rispetto al nostro Sole \u00e8 leggermente pi\u00f9 massiva, grande e brillante. La stella \u00e8 pi\u00f9 giovane del Sole (circa 2 miliardi di anni), ma a causa della massa pi\u00f9 grande \u00e8 gi\u00e0 molto pi\u00f9 evoluta. La fusione dell'idrogeno nel nucleo della stella sta gi\u00e0 terminando e sta cominciando ad evolversi in una gigante rossa.\nRispetto al Sole la stella ha oltre il doppio di elementi chimici pi\u00f9 pesanti dell'idrogeno e dell'Elio.\nSistema planetario.\nGrazie alla sua elevata metallicit\u00e0 e al fatto che \u00e8 una stella relativamente luminosa, un gruppo di astronomi del N2K Consortium ha deciso di studiarla.\nNel 2005 hanno scoperto un insolito pianeta extrasolare in orbita alla stella. Il pianeta, designato HD 149026 b, \u00e8 stato osservato durante un transito davanti alla propria stella, durante il quale \u00e8 stato misurato il suo diametro. Si \u00e8 cos\u00ec scoperto che il pianeta \u00e8 pi\u00f9 piccolo degli altri pianeti che transitano le loro stelle, e ci\u00f2 significa che \u00e8 insolitamente denso per un pianeta che orbita cos\u00ec vicino alla propria stella.\nLa temperatura del pianeta gigante \u00e8 stata stimata in 2040\u00b0 C, gli scienziati credo che il pianeta assorba quasi tutta la radiazione solare di HD 149026 che poi irradia nello spazio sotto forma di calore.\nProspetto.\nSegue un prospetto dei componenti del sistema planetario di HD 149026, in ordine di distanza dalla stella."}
{"id": "1477889", "revid": "110157", "url": "https://it.wikipedia.org/wiki?curid=1477889", "title": "M\u0103t\u0103saru", "text": "M\u0103t\u0103saru \u00e8 un comune della Romania di 5.614 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 7 villaggi: Cre\u021bule\u0219ti, M\u0103t\u0103saru, Odaia Turcului, Poroinica, Pu\u021bu cu Salcie, S\u0103lcioara, Te\u021bcoiu."}
{"id": "1477890", "revid": "287204", "url": "https://it.wikipedia.org/wiki?curid=1477890", "title": "Matasaru", "text": ""}
{"id": "1477891", "revid": "287204", "url": "https://it.wikipedia.org/wiki?curid=1477891", "title": "Sancho I di Maiorca", "text": "Origine.\nFiglio secondogenito del re di Maiorca, conte di Rossiglione e di Cerdagna e signore di Montpellier, Giacomo II, e di Esclarmonde di Foix, figlia del conte di Foix, Ruggero IV e di Brunisenda di Cardona.\nBiografia.\nSecondo la Cronaca piniatense, Sancho era il figlio secondogenito dei quattro figli maschi di Giacomo II di Maiorca. Secondo nella linea di successione dopo il primogenito Giacomo e davanti agli altri due figli, Ferdinando e Filippo (\"el primero\u2026Don Jayme\u2026el otro\u2026Don Sancho\u2026et el otro Don Ferrando et el quarto\u2026Don Phelip\"), era figlio della regina Esclarmonde di Foix.\nNel 1285, all'inizio del conflitto tra suo padre ed il re di Aragona, suo zio, Pietro, venne fatto prigioniero assieme ai suoi fratelli maschi, Giacomo e Ferdinando, tradotto in Catalogna e tenuto prigioniero nel castello di Torroella de Montgr\u00ed. Sancho coi fratelli fu liberato, nel 1295, dopo che il neo re di Aragona, Giacomo II il Giusto, accettando il suggerimento di papa Bonifacio VIII, che in calce al Trattato di Anagni, del 1295, che siglava la pace tra Giacomo II d'Aragona ed il re di Napoli Carlo lo Zoppo, suggeriva a Giacomo II d'Aragona di rispettare il volere di suo nonno Giacomo I di Aragona e di restituire il regno di Maiorca allo zio Giacomo II di Maiorca, padre di Sancho.\nNel 1302, fu nominato erede al trono di Maiorca in quanto suo fratello primogenito, Giacomo, entrando nell'ordine francescano, nel 1299, si era ritirato in convento ed aveva rinunciato al suo posto nella successione.\nIl 9 febbraio 1304 spos\u00f2 per procura la principessa Maria d'Angi\u00f2, figlia del re di Napoli, Carlo lo Zoppo e della principessa ungherese Maria Arpad. Il matrimonio fu poi celebrato di persona, nel 1309.\nNel 1311, alla morte del padre, Sancho divenne re di Maiorca. Il testamento di sua madre Esclarmonde (\"Sclarmunda\u2026regina Majoric\u00e6\"), datato al 24 marzo 1312, assicur\u00f2 un lascito a Sancho (\"Dominum Sancium Regem Majoric\u00e6 filium nostrum\").\nSancho dovette destreggiarsi tra i suoi due potenti vicini: il re di Francia Filippo il Bello ed il re d'Aragona, suo cugino primo, Giacomo II d'Aragona. Trascorse gran parte del suo regno viaggiando tra le Baleari e le sue contee pirenaiche.\nLa sua mancanza di discendenti legittimi cre\u00f2 problemi col cugino Giacomo II d'Aragona, che pretendeva di succedergli; nel 1319 fu addirittura sfiorata la guerra, evitata per il pronto intervento pacificatore del papa Giovanni XXII. Fu trovata la soluzione con l'impegno di Sancho ad aiutare il cugino nella conquista della Sardegna, che sarebbe iniziata nel 1320, mentre Giacomo II d'Aragona rinunciava ad ogni pretesa sul trono di Maiorca e accettava che venisse nominato erede al trono Giacomo, figlio di Ferdinando, fratello di Sancho.L'anno seguente, nel 1321, Sancho rese omaggio al cugino Giacomo II d'Aragona, riconoscendo la sovranit\u00e0 del regno d'Aragona sul regno di Maiorca.\nDopo la definitiva condanna e soppressione dell'ordine dei templari, Sancho, continuando l'azione di suo padre, Giacomo II di Maiorca, si impossess\u00f2 di tutti i loro beni nelle isole Baleari e Pitiuse.\nSancho mor\u00ec nel corso del 1324, a Formiguera, nella contea di Rossiglione.Alla sua morte gli succedette il nipote Giacomo come Giacomo III, di circa nove anni, sotto la tutela dello zio, ecclesiastico, il fratello di Sancho, Filippo Di Maiorca, con un consiglio di reggenza, costituito da alcuni nobili del regno.\nDiscendenza.\nSancho e la moglie Maria non ebbero figli, ma Sancho ebbe almeno tre figlie illegittime, da due diverse amanti:\nda Bianca di Monreal ebbe:\nda Sancha de Puigbach ebbe:"}
{"id": "1477894", "revid": "838137", "url": "https://it.wikipedia.org/wiki?curid=1477894", "title": "Opel 8M 21", "text": "La 8M 21 era un'autovettura di fascia alta prodotta dalla Casa automobilistica tedesca Opel tra il 1921 ed il 1922.\nProfilo e storia.\nLa 8M 21 fu introdotta come versione semplificata della contemporanea Opel 9/25 PS, giunta tra l'altro quasi al termine della sua carriera. Con la 9/25 PS, infatti, la 8M 21 condivideva il telaio da 3.155 mm di passo, una struttura a longheroni in acciaio con telaietti ausiliari. Tradizionali erano gli schemi di sospensioni ed impianto frenante, rispettivamente ad assale rigido con balestre e a nastro sul cambio.\nTradizionale pure la trasmissione ad albero a cardano con frizione a cono e cambio a 4 marce.\nLa novit\u00e0 principale stava invece sotto il cofano, dove pulsava un 4 cilindri in linea da 2042 cm\u00b3 con distribuzione a valvole laterali e potenza massima di 25 CV a 1600 giri/min.\nLa 8M 21 era disponibile in due varianti di carrozzeria: limousine oppure torpedo a 6 o 7 posti. Fu prodotta tra l'inizio del 1921 e la fine del 1922.\nLa sua erede sarebbe per\u00f2 arrivata decisamente pi\u00f9 tardi, nel 1928: fu solo in quell'anno che venne lanciata la 8/40 PS, destinata a riprendere sia l'eredit\u00e0 della 7/34 PS, sia quella, appunto, della 8M 21."}
{"id": "1477895", "revid": "73125", "url": "https://it.wikipedia.org/wiki?curid=1477895", "title": "HD 188753 A", "text": ""}
{"id": "1477897", "revid": "767487", "url": "https://it.wikipedia.org/wiki?curid=1477897", "title": "Mogo\u0219ani", "text": "Mogo\u0219ani \u00e8 un comune della Romania di 4.366 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 5 villaggi: Chirca, Cojocaru, Merii, Mogo\u0219ani, Z\u0103voiu."}
{"id": "1477898", "revid": "287204", "url": "https://it.wikipedia.org/wiki?curid=1477898", "title": "Mogosani", "text": ""}
{"id": "1477899", "revid": "729019", "url": "https://it.wikipedia.org/wiki?curid=1477899", "title": "Tour della Nazionale di rugby a 15 delle Figi 1969", "text": "Nel 1969 la nazionale di rugby a 15 delle Figi si reca in Tour in Australia. Un bel successo (26-3) su una selezione Australiana, senza riconoscimento ufficiale \u00e8 il risultato migliore del tour (La Nazionale maggiore Australiana in quei giorni era in tour in Sudafrica).\nComplessivamente 7 vittorie e 2 sole sconfitte."}
{"id": "1477903", "revid": "767487", "url": "https://it.wikipedia.org/wiki?curid=1477903", "title": "Moroeni", "text": "Moroeni \u00e8 un comune della Romania di 5.222 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 6 villaggi: Dobre\u0219ti, Glod, Lunca, Moroeni, Mu\u0219cel, Pucheni.\nNel villaggio di Glod sono state girate alcune scene del film \"Borat - Studio culturale sull'America a beneficio della gloriosa nazione del Kazakistan\" (che tra l'altro dovevano rappresentare il Kazakistan). Gli abitanti kazaki sono stati interpretati da dei rom locali."}
{"id": "1477905", "revid": "26630", "url": "https://it.wikipedia.org/wiki?curid=1477905", "title": "Morla", "text": ""}
{"id": "1477906", "revid": "2167671", "url": "https://it.wikipedia.org/wiki?curid=1477906", "title": "Borsa di Fabrizio", "text": "La borsa di Fabrici o di Fabrizio (in latino \"bursa fabricii\") \u00e8 un organo linfatico primario, scoperto per la prima volta negli uccelli, dove si sviluppano e maturano i linfociti B. Il nome si deve all'anatomista che l'ha scoperta, Girolamo Fabrici d'Acquapendente, che lo descrisse nel 1621.\nMentre negli uccelli la Borsa di Fabrizio \u00e8 situata a contatto e al di sopra della cloaca, nei mammiferi nonostante le numerose ricerche non si \u00e8 riusciti a identificare l'organo linfatico primario che svolga una funzione equivalente. La borsa \u00e8 attiva nei giovani uccelli e si atrofizza dopo circa sei mesi.\nSi ritiene oggi che le cellule B si differenzino dalle cellule staminali presenti nel fegato nel feto e che, dopo la nascita e per tutta la vita, questa funzione venga assunta dal midollo osseo che rappresenta pertanto l'organo borsa-equivalente nel mammifero.\nDescrizione.\nLa borsa di Fabrizio \u00e8 un organo epiteliale e linfoide che si trova solo negli uccelli. La borsa si sviluppa come un diverticolo dorsale della cloaca . La superficie luminale (interna) della borsa \u00e8 plicata e contiene ben 15 pieghe primarie e 7 secondarie. Queste pieghe contengono centinaia di follicoli bursali contenenti cellule epiteliali associate ai follicoli, linfociti, macrofagi e plasmacellule. Le cellule staminali linfoidi migrano dal fegato fetale alla borsa durante l'ontogenesi. Nella borsa, le cellule staminali acquisiscono le caratteristiche delle cellule B mature e immunocompetenti.\nStoria.\nNel 1956, Bruce Glick dimostr\u00f2 che la rimozione della borsa d Fabrizio nei pulcini appena nati comprometteva gravemente la capacit\u00e0 degli uccelli adulti di produrre anticorpi. Al contrario, la rimozione della borsa nei polli adulti non aveva effetto sul sistema immunitario. Questa scoperta fortuita avvenne quando un compagno di studi, Timothy S. Chang, che stava seguendo un corso sulla produzione di anticorpi, ricevette da Glick polli che erano stati sottoposti a borsectomia. I due studenti capirono che la borsa era fondamentale per la produzione di anticorpi quando notarono che polli non riuscivano a produrre anticorpi in risposta a un'immunizzazione con batteri \"Staphylococcus\". I primi tentativi di pubblicare le loro scoperte non andarono a buon fine.\nIl ruolo del timo nella risposta immunitaria venne identificato poco dopo la scoperta del ruolo della borsa di Fabrizio nelle risposte anticorpali. Negli animali timectomizzati, la capacit\u00e0 di rigettare gli allotrapianti e di dare risposte di ipersensibilit\u00e0 ritardate \u00e8 drasticamente ridotta. Verso la met\u00e0 degli anni '60, gli immunologi erano convinti che esistessero due distinte sezioni del sistema immunitario: una coinvolta della produzione di anticorpi circolanti (immunit\u00e0 umorale), e l'altra nelle reazioni di ipersensibilit\u00e0 ritardata e rigetti del trapianto (immunit\u00e0 cellulo-mediata).\nPatologia.\nLa malattia di Gumboro \u00e8 una malattia virale del pollame. In genere, il virus attacca la borsa dei giovani uccelli, impedendo lo sviluppo del sistema immunitario."}
{"id": "1477907", "revid": "1048993", "url": "https://it.wikipedia.org/wiki?curid=1477907", "title": "Caterina Misasi", "text": "Carriera.\nNata a Cosenza, inizia la sua formazione professionale presso il Centro sperimentale di cinematografia di Roma frequentando il seminario propedeutico, successivamente lavora nella produzione teatrale OSI85 come assistente alla regia e aiuto regia per Anna Proclemer e Giovanni Lombardo Radice. Nel 2005 debutta in teatro con lo spettacolo \"Donne, velocit\u00e0, pericolo\" di e con Edoardo Sylos Labini. Dal gennaio dello stesso anno \u00e8 nel cast della soap opera di Canale 5 \"Vivere\", dove \u00e8 protagonista, con il ruolo di Carolina Blasi, fino a fine agosto 2007, per poi tornare per alcune puntate nel dicembre dello stesso anno.\nSuccessivamente lavora come protagonista di episodi di alcune fiction TV: \"Don Matteo 6\", \"Quo vadis, baby?\", \"Provaci ancora prof 3\" e \"I Cesaroni 3\".\nNel 2009 \u00e8 tra i protagonisti della serie \"Un medico in famiglia 6\", in cui interpreta il ruolo di Fanny, collega e fidanzata di Lele Martini.\nContinua la sua carriera in teatro lavorando con vari registi, tra i quali Pietro Bontempo, Reza Keradmand e Sharoo Keradmand, fino a ottenere, nel 2010, il ruolo di protagonista per lo stabile di Catania con la regia di Giampiero Borgia. Nel 2011, oltre a partecipare al settimo episodio di \"Distretto di polizia 11\", recita nel film TV \"Un Natale per due\"; l'anno successivo lavora in \"Nero Wolfe\" e in \"Walter Chiari - Fino all'ultima risata\" nel quale veste i panni di Lucia Bos\u00e8 a fianco di Alessio Boni.\nNel 2013 entra nel cast della soap opera \"CentoVetrine\" nel ruolo della fotoreporter Fiamma Brera."}
{"id": "1477909", "revid": "174925", "url": "https://it.wikipedia.org/wiki?curid=1477909", "title": "Fossa delle Sandwich australi", "text": ""}
{"id": "1477910", "revid": "110157", "url": "https://it.wikipedia.org/wiki?curid=1477910", "title": "Morteni", "text": "Morteni \u00e8 un comune della Romania di 2.992 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 2 villaggi: Morteni e Neajlovu."}
{"id": "1477911", "revid": "73125", "url": "https://it.wikipedia.org/wiki?curid=1477911", "title": "HD 188753 A b", "text": ""}
{"id": "1477920", "revid": "767487", "url": "https://it.wikipedia.org/wiki?curid=1477920", "title": "Mo\u021b\u0103ieni", "text": "Mo\u021b\u0103ieni \u00e8 un comune della Romania di 2.247 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 2 villaggi: Cucuteni e Mo\u021b\u0103ieni."}
{"id": "1477921", "revid": "287204", "url": "https://it.wikipedia.org/wiki?curid=1477921", "title": "Motaieni", "text": ""}
{"id": "1477925", "revid": "767487", "url": "https://it.wikipedia.org/wiki?curid=1477925", "title": "Nicule\u0219ti", "text": "Nicule\u0219ti \u00e8 un comune della Romania di 4.498 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 3 villaggi: Cioc\u0103nari, Movila, Nicule\u0219ti."}
{"id": "1477926", "revid": "729019", "url": "https://it.wikipedia.org/wiki?curid=1477926", "title": "Tour della Nazionale di rugby a 15 delle Figi 1970", "text": "La nazionale di rugby XV figiana si rec\u00f2 in tour due volte nel 1970, la prima volta in Nuova Zelanda, la seconda nell'Emisfero Nord.\nTour in Nuova Zelanda.\nNessun test match, solo due match con Maori e Junior All Blacks."}
{"id": "1477930", "revid": "287204", "url": "https://it.wikipedia.org/wiki?curid=1477930", "title": "Niculesti", "text": ""}
{"id": "1477937", "revid": "1437331", "url": "https://it.wikipedia.org/wiki?curid=1477937", "title": "Ecografia Doppler", "text": "Lecografia Doppler o pi\u00f9 semplicemente ecoDoppler \u00e8 una tecnica non cruenta e non invasiva quindi facilmente ripetibile utilizzata in medicina per lo studio della situazione anatomica e funzionale dei vasi sanguigni, arteriosi e venosi, e del cuore in tempo reale ed in maniera contemporanea (Duplex-Scanner). Prende il nome dal suo principio fisico di funzionamento, l'effetto Doppler. Utilizzata da oltre un trentennio ha un notevole valore sia in campo diagnostico che prognostico e terapeutico nelle affezioni cardiache e vascolari.\nDescrizione.\nCon l'utilizzo dell'ecografia, attraverso immagini B-mode, si studia la morfologia delle pareti, la loro motilit\u00e0, la presenza o meno di formazioni endoluminali, la struttura della \"placca ateromasica\" mentre con il Doppler pulsato si valuta, attraverso l'analisi spettrale e il grado di purezza del suono, la situazione emodinamica del flusso sanguigno in quel determinato punto e quindi si possono quantificare i vari gradi di stenosi, distinguendo le stenosi emodinamicamente significative da quelle non emodinamicamente significative. Si possono inoltre valutare le caratteristiche morfologiche delle placche ateromasiche, in base alle caratteristiche ecogeniche di queste ultime. Questa metodologia attualmente viene integrata con la colorazione dei flussi sanguigni per avere informazioni ancora pi\u00f9 precise sul flusso ematico (il cosiddetto eco-color-doppler).\nMetodiche.\nColor Doppler.\nIl Color Doppler \u00e8 indicato per lo studio delle strutture vascolari. Infatti, grazie alla colorazione effettuata mediante calcolatore, si pu\u00f2 studiare il movimento e la direzione del flusso sanguigno. Il principio si fonda sulla associazione in tempo reale di una immagine ecografica bidimensionale con un segnale Doppler pulsato.\nConvenzionalmente, il colore rosso \u00e8 attribuito alle strutture in avvicinamento della sonda, mentre il blu per quelle in allontanamento.\nLa metodica ha rivoluzionato la diagnostica delle malattie vascolari e cardiache con la possibilit\u00e0 di rilevare e monitorare nel tempo stenosi arteriose e venose, aneurismi, trombosi venose profonde e insufficienza venosa cronica.\nPower Doppler.\nIl Power Doppler \u00e8 simile al color-doppler, ma misura l'energia della frequenza delle strutture in esame. In questo modo si ha un segnale pi\u00f9 sensibile ma non si hanno informazioni sulla direzione del movimento di tali strutture.\nEsso si applica quando si vuole osservare, con una maggiore persistenza del colore, una lesione parietale complessa, come ad esempio una placca ulcerata, oppure serve per visualizzare meglio la vascolarizzazione interna di un organo (fegato, rene, tiroide, milza).\nFlussimetria Doppler.\nPermette di analizzare l'andamento del flusso all'interno dei vasi e quindi evidenziare stenosi o chiusure."}
{"id": "1477939", "revid": "466539", "url": "https://it.wikipedia.org/wiki?curid=1477939", "title": "Lupe V\u00e9lez", "text": "Biografia.\nFiglia di una cantante d'opera, nel 1921 venne mandata dalla madre a studiare in un collegio di monache a San Antonio (USA), da dove usc\u00ec qualche anno pi\u00f9 tardi per aiutare economicamente la madre, lavorando come commessa in un negozio. Grazie a Hal Roach (scopritore di Oliver Hardy e Stan Laurel), la V\u00e9lez inizi\u00f2 la sua carriera di attrice a Hollywood negli anni venti: Roach la fece debuttare proprio in un cortometraggio muto con Laurel e Hardy, \"Marinai in guardia\" (1927). Con la grande coppia di comici torner\u00e0 a lavorare qualche anno dopo nel lungometraggio \"La grande festa\" (1934). In seguito Douglas Fairbanks la volle in \"Il gaucho\" (1927), accanto alla diva del muto Mary Pickford.\nNel 1928 vinse l'edizione di quell'anno del premio WAMPAS Baby Stars, un'iniziativa pubblicitaria promossa negli Stati Uniti dalla Western Association of Motion Picture Advertisers, che premiava ogni anno tredici ragazze giudicate pronte ad iniziare una brillante carriera nel cinema. Velez interpret\u00f2 ruoli drammatici per cinque anni, per passare poi alle commedie. Nel 1933 fu la protagonista di \"Tutto pepe\", film che ne rivel\u00f2 l'enorme talento di attrice brillante e che mise in risalto la sua impetuosa femminilit\u00e0. L'anno seguente apparve in tre commedie, \"Strictly Dynamite\", \"Palooka\" e \"Laughing Boy\", ma la vera popolarit\u00e0 la ottenne nella serie di film intitolata \"The Mexican Spitfire\" (\"La Sputafuoco Messicana\"), nei quali interpret\u00f2 la capricciosa e focosa Carmelita Linsday. In verit\u00e0, nelle intenzioni della RKO \"The Mexican Spitfire\" doveva essere uno dei tanti \"B\" movie prodotti in quel periodo, e la V\u00e9lez stessa aveva accettato di interpretarlo perch\u00e9 in una fase calante della sua carriera, ma inaspettatamente il film divent\u00f2 un grande successo, dando vita alla serie: \"Mexican Spitfire\" (\"Caramba, Carmelita\", 1939), \"The Mexican Spitfire Out West\" (1940), \"Mexican Spitfire Baby\" (1941), \"Mexican Spitfire's Blessed Event\" (1943), e altri.\nLa vita privata dell'attrice fu molto tormentata. Si spos\u00f2 una sola volta, con l'attore Johnny Weissmuller, uno dei suoi tanti amori, ma il matrimonio fin\u00ec dopo cinque anni a causa del carattere aggressivo dell'attrice. Un altro dei suoi amori pi\u00f9 famosi fu Gary Cooper, che incontr\u00f2 sul set del film \"La canzone dei lupi\" (1929). Anche lui la lasci\u00f2 perch\u00e9 stanco del suo carattere impulsivo ed irritabile. A spingerla al suicidio sar\u00e0 la tormentata storia con Harald Ramond, il quale non riconobbe il figlio che Lupe stava aspettando. Il 13 dicembre 1944 l'attrice invit\u00f2 le sue migliori amiche, Estelle Taylor (l'ex del pugile Jack Dempsey) e Benita Oakie (la moglie dell'attore Jack Oakie), a dividere quella che sar\u00e0 la sua \u201cultima cena\".\nDopo il festino alla messicana con fumo e alcool, Velez si ritir\u00f2, confessando la sua lacerante inquietudine: \u201c\"Sono stufa della vita. Devo lottare per tutto. E sono cos\u00ec stanca. \u00c8 da quando ero bambina, nel Messico, che lotto. \u00c8 mio figlio. Non potrei mai ucciderlo e vivere in pace con me stessa. Piuttosto mi uccido io\"\u201d. Ma le sue amiche non le diedero retta. Ritrovatasi sola nella sua grande villa alle tre del mattino, per l'ultima volta sal\u00ec lo scalone dalla balaustra di ferro battuto, elegantissima nell'abito da sera di lam\u00e9 d'argento, e raggiunse la sua camera, adornata con fiori e candele. L'attrice scrisse un biglietto d'addio che lasci\u00f2 sul comodino, e inger\u00ec settantacinque pasticche di sonnifero Seconal. Venne ritrovata morta l'indomani, all'et\u00e0 di trentasei anni.\nControversie riguardo alla sua morte.\nEsiste una versione ufficiosa del suicidio di Velez, tramandata dall'articolo di Louella Parsons, la penna pi\u00f9 tagliente di Hollywood, sulle pagine dell\"'Examiner\", che descrisse la scena del ritrovamento in maniera stranamente dignitosa e regale, con la V\u00e9lez vestita con il suo abito pi\u00f9 bello e sdraiata sul letto ricoperto di fiori: \"\u00abLupe non era mai stata cos\u00ec bella, adagiata sul letto, come se dormisse... Un lieve sorriso sulle labbra, come per un sogno segreto... Pareva una bambina che fa la nanna, una brava bambina... Ascoltate! Sono i suoi cagnolini, ecco Chips, ecco Chops... che grattano la porta... E guaiscono, e piangono perch\u00e9 vogliono che la loro piccola Lupita li porti fuori a giocare...\u00bb\".\nLa scena del ritrovamento in realt\u00e0 dovette essere molto diversa, sebbene non ne esistano fotografie. Quando la cameriera Juanita, apr\u00ec la porta della camera da letto l'indomani alle nove, trov\u00f2 il letto vuoto, circondato da fiori e candele come la diva aveva previsto per il suo suicidio. Seguendo delle tracce di vomito, la donna arriv\u00f2 al bagno, dove trov\u00f2 la padrona con la testa incastrata nella tazza del water, annegata."}
{"id": "1477940", "revid": "599013", "url": "https://it.wikipedia.org/wiki?curid=1477940", "title": "Micha\u00ebl Goossens", "text": "Carriera sportiva.\nClub.\nCresciuto nel Tilleur di Liegi, nel 1990 passa allo , in cui milita sette stagioni.\nNel settembre 1996 si trasferisce in Italia per giocare nel , in serie B, andando a segno 12 volte in 36 presenze.\nDopo l'esperienza italiana viene ceduto ai tedeschi del , ma a causa di numerosi infortuni non riesce mai a giocare con continuit\u00e0. Faceva parte della generazione dei \"tre moschettieri\" dello Standard Liegi, con Philippe L\u00e9onard e R\u00e9gis Genaux; \u00e8 inoltre stato compagno, negli stessi anni, di Roberto Bisconti. Nella stagione 1997/1998 affront\u00f2 l', futura vincitrice di quella edizione, nei quarti di finale: entrato a pochi minuti dalla fine, sigla immediatamente la rete dell'1-0, che pareggia i conti col risultato dell'andata; rete resa inutile, nel primo tempo supplementare, dal pareggio di Taribo West.\nNazionale.\nDebutt\u00f2 in nazionale nel 1993 nella partita Cipro - Belgio, terminata con il punteggio di 0-3 in favore degli ospiti. Fu molto sfortunato perch\u00e9 non riusc\u00ec mai a partecipare n\u00e9 a una fase finale dei mondiali n\u00e9 a quella degli Europei, dopo aver disputato 18 gare nelle fasi di qualificazione ai tornei; a causa di un infortunio non pot\u00e9 partecipare agli Europei del 2000, organizzati proprio dal Belgio."}
{"id": "1477942", "revid": "1543377", "url": "https://it.wikipedia.org/wiki?curid=1477942", "title": "Spaccatredici", "text": "Spaccatredici (anche \"Spacca13\") \u00e8 un format originale realizzato dalla casa di produzione Magnolia andato in onda per tre anni sulla televisione svizzera RSI LA1. Si tratta di un quiz di 40 minuti con tre concorrenti e un meccanismo a punti con eliminazione e gioco finale con 13 domande.\nStruttura del programma.\nIl quiz \u00e8 strutturato in due manche con al termine un gioco finale. La prima manche \u00e8 per conoscere i tre concorrenti singolarmente, questi devono rispondere a tre domande a scelta multipla, la seconda manche prevede che a turno due concorrenti si misurino contro il terzo, la terza manche prevede l'utilizzo del pulsante, \u00e8 un gioco di velocit\u00e0 con domande aperte. Chi indovina guadagna punti e decide a chi toglierne, al termine di questa manche il concorrente con meno punti viene eliminato. La seconda manche \u00e8 un testa a testa a domande aperte, chi vince si deve cimentare nel gioco finale, lo Spaccatredici, una raffica di 13 domande in 120 secondi con la possibilit\u00e0 di farsi aiutare per tre domande da un telespettatore in collegamento telefonico. In caso di en plein il concorrente si aggiudica il jackpot.\nIl quiz \u00e8 andato in onda per tre anni sotto la conduzione del giovane presentatore Matteo Pelli. \u00c8 andata in onda anche una versione con concorrenti bambini (\"Spaccatredici Kids\") e uno speciale \"Spaccatredici\" in prima serata, della durata di 2 ore.\nAutori del format sono: Giorgio Gori, Francesca Canetta, Paolo Cucco."}
{"id": "1477946", "revid": "287204", "url": "https://it.wikipedia.org/wiki?curid=1477946", "title": "Tour della Nazionale di rugby a 15 delle Figi 1972", "text": "Nel 1972, la nazionale delle isole Figi di \"rugby a 15\" si reca in tour nelle isole Tonga"}
{"id": "1477947", "revid": "1543377", "url": "https://it.wikipedia.org/wiki?curid=1477947", "title": "Federazione calcistica delle Samoa Americane", "text": "La Federazione calcistica delle Samoa Americane (in inglese Football Federation American Samoa, acronimo FFAS) \u00e8 l'ente che governa il calcio nelle Samoa Americane.\nFondata nel 1984, si affili\u00f2 alla FIFA e all'OFC nel 1998. Ha sede nella capitale Pago Pago e controlla il campionato nazionale, la coppa nazionale e la Nazionale del paese."}
{"id": "1477948", "revid": "4711", "url": "https://it.wikipedia.org/wiki?curid=1477948", "title": "American Samoa Football Association", "text": ""}
{"id": "1477951", "revid": "767487", "url": "https://it.wikipedia.org/wiki?curid=1477951", "title": "Nucet (D\u00e2mbovi\u021ba)", "text": "Nucet \u00e8 un comune della Romania di 4.243 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 3 villaggi: Cazaci, Ilfoveni, Nucet.\nDi un certo rilievo \u00e8 il Monastero di Nucet, complesso costruito nel XV secolo, rimaneggiato nel XVIII e nel XIX secolo. Gran parte del complesso \u00e8 ora diroccato a seguito di un terremoto che lo distrusse quasi totalmente; soltanto la chiesa venne ricostruita nel 1840.\nA Nucet ha sede un Centro di Ricerca sulla Piscicoltura, il pi\u00f9 importante della Romania."}
{"id": "1477966", "revid": "287204", "url": "https://it.wikipedia.org/wiki?curid=1477966", "title": "Tour della Nazionale di rugby a 15 delle Figi 1973", "text": "Nel 1973 la nazionale figiana di \"rugby a 15\" si reca in tour nelle Isole Britanniche e in Canada."}
{"id": "1477972", "revid": "599013", "url": "https://it.wikipedia.org/wiki?curid=1477972", "title": "Roman T\u00fdce", "text": "Carriera.\nHa totalizzato 25 presenze e un gol con la Nazionale ceca, con la quale ha partecipato al ."}
{"id": "1477975", "revid": "718859", "url": "https://it.wikipedia.org/wiki?curid=1477975", "title": "Dorothy Richardson", "text": "Biografia.\nNel 1880 la sua famiglia si trasfer\u00ec a Worthing, nel West Sussex e nel 1883 a Londra. A causa delle difficolt\u00e0 economiche del padre, quando aveva 17 anni inizi\u00f2 a lavorare come insegnante e governante, lavoro quest'ultimo che abbandon\u00f2 nel 1895 per prendersi cura della madre che era caduta in una forte depressione. Quello stesso anno la madre si suicid\u00f2. Nel 1893 il padre fece bancarotta.\nNel 1896 la Richerdson si spost\u00f2 nel quartiere londinese di Bloomsbury, dove lavor\u00f2 come segretaria e assistente in uno studio dentistico. \u00c8 in questi anni e nei seguenti che si unisce a gruppi radicali e a gruppi di scrittori, compreso il Bloomsbury Group. Ebbe una relazione con H. G. Wells e nel 1907 rest\u00f2 incinta, anche se la gravidanza non and\u00f2 a buon fine a causa di un aborto. Anche se il suo primo articolo risale al 1902, la sua carriera come giornalista freelance inizi\u00f2 sul serio nel 1906, sia con articoli che con recensioni che con traduzioni dal tedesco e dal francese. Si interess\u00f2 al quaccherismo e nel 1914 pubblic\u00f2 due libri su questo argomento.\nNel 1915 pubblica il suo primo racconto, \"Pointed Roofs\", scritto con lo stile del flusso di coscienza. Nel 1917 sposa Alan Odle, un artista boh\u00e9mien. Fra il 1917 ed il 1939 la coppia pass\u00f2 gli inverni in Cornovaglia ed il resto dell'anno a Londra, mentre dal 1940 si stabil\u00ec definitivamente in Cornovaglia fino alla morte di Odle nel 1948. Nel 1954 si trasfer\u00ec in una casa di riposo di Beckenham e qui mor\u00ec nel 1957."}
{"id": "1477976", "revid": "289247", "url": "https://it.wikipedia.org/wiki?curid=1477976", "title": "Registri stato civile", "text": ""}
{"id": "1477978", "revid": "287204", "url": "https://it.wikipedia.org/wiki?curid=1477978", "title": "Tour della Nazionale di rugby a 15 delle Figi 1974", "text": "La nazionale delle isole Figi di \"rugby a 15\" si reca in Tour in Nuova Zelanda.\nDisputa 12 partite con 7 vittorie e 5 sconfitte."}
{"id": "1477994", "revid": "287204", "url": "https://it.wikipedia.org/wiki?curid=1477994", "title": "Tour della Nazionale di rugby a 15 delle Figi 1975", "text": "Le nazionale figiana di Rugby Union Isole Figi effettuano un tour \"interno\" affrontando altre selezioni locali"}
{"id": "1477998", "revid": "339392", "url": "https://it.wikipedia.org/wiki?curid=1477998", "title": "Chiesa Madre di Cerignola", "text": ""}
{"id": "1478000", "revid": "46291", "url": "https://it.wikipedia.org/wiki?curid=1478000", "title": "Skimmia japonica", "text": "Skimmia japonica \u00e8 una pianta arbustiva sempreverde della famiglia delle Rutacee, originaria del Giappone.\nPianta dioica (ossia che ha solo fiori o tutti maschili o tutti femminili che sbocciano su piante separate tra loro) coltivabile sia all'esterno che all'interno predilige l'ombra e non teme il freddo. La fioritura compare dalla tarda primavera con pannocchie colorate e fiori stellati che in autunno diventano bacche rossastre che durano tutto l'inverno. Le annaffiature devono essere controllate regolarmente in estate evitando i ristagni e aggiungendo all'acqua concime da fiori.\nLa skimmia japonica fa parte di quel gruppo di piante che vengono chiamate acidofile in quanto amano nutrirsi di terreni a reazione acida, cio\u00e8 poveri di ioni positivi.\nPer questo motivo devono essere messe a dimora in terreni necessariamente acidi e concimate periodicamente con appositi prodotti."}
{"id": "1478001", "revid": "729019", "url": "https://it.wikipedia.org/wiki?curid=1478001", "title": "Robert G. Cole", "text": "Carriera.\nCole nacque a Fort Sam Mouston in Texas dal colonnello Clarence F. Cole, ufficiale medico, e da Clara H. Cole il 19 marzo 1915. Si diplom\u00f2 alla scuola superiore di San Antonio e il 1\u00ba luglio 1934 si arruol\u00f2 nell'esercito statunitense, entrando il 26 giugno 1935 all'Accademia di West Point. Con il grado di sottotenente fu assegnato alla 15\u00aa Divisione di Fanteria, di stanza a Fort Lewis nello stato di Washington, dove rimase fino al 1941 quando fu trasferito nel 501\u00ba Reggimento di Fanteria Paracadutista a Fort Benning. Nel marzo del 1941 complet\u00f2 l'addestramento da paracadutista ed in seguito, promosso al grado di tenente colonnello, assunse il comando del 3\u00ba battaglione del 502\u00ba Reggimento di Fanteria Paracadutista della 101\u00aa Divisione Aviotrasportata.\nD-Day.\nLa sera tra il 5 ed il 6 giugno 1944 il 3\u00ba battaglione fu paracadutato in Normandia con l'obiettivo di prendere possesso dell'uscita numero 3 di Utah Beach per facilitare l'avanzata nell'entroterra della 4\u00aa Divisione di fanteria statunitense. A causa dei lanci mal riusciti Cole riusc\u00ec a radunare soltanto 75 soldati appartenenti a varie unit\u00e0 provenienti sia dall'82\u00aa Divisione Aviotrasportata che dalla 101\u00aa Divisione Aviotrasportata ciononostante port\u00f2 a termine la sua missione. In seguito il battaglione di Cole fu posto sul fianco destro dell'avanzata della 101\u00aa su Carentan.\nIl pomeriggio del 10 giugno 1944, Cole condusse il 3\u00ba battaglione, ormai ridotto a 400 uomini, lungo una strada molto esposta, con campi allagati da entrambi i lati e truppe tedesche trincerate in particolare attorno ad una fattoria sul lato destro, e che fu in seguito soprannominata \"Purple Heart Lane\" a causa delle forti perdite subite dagli statunitensi. Alla fine della strada c'era un ponte sul fiume Douve che avrebbe condotto il tenente colonnello ed i suoi uomini a Carentan, citt\u00e0 di grande importanza strategica poich\u00e9, una volta conquistata, si sarebbe potuto creare un collegamento tra le unit\u00e0 sbarcate a Utah Beach e la 29\u00aa Divisione Fanteria in arrivo da Omaha Beach.\nIl battaglione di Cole, esposto ad un continuo fuoco di mitragliatrici, mortai e artiglieria, avanz\u00f2 molto lentamente subendo numerose perdite. Il ponte era bloccato da un \"cancello belga\", ostacolo che consentiva il passaggio di un solo uomo alla volta, i tentativi per superare questo blocco fallirono quindi il battaglione si dispose in posizioni difensive per la notte.\nDurante la notte il fuoco nemico continu\u00f2 incessante, coadiuvato anche da due aerei, il battaglione sub\u00ec numerose perdite e la compagnia I fu quasi annientata, d'altra parte il fuoco proveniente dalla fattoria diminu\u00ec ed i restanti 265 uomini riuscirono ad oltrepassare il \"cancello belga\". Non avendo altra scelta Cole ordin\u00f2 di lanciare fumogeni sulle posizioni tedesche e guid\u00f2 i suoi uomini in un assalto alla baionetta. Questo episodio \u00e8 passato alla storia come la \"Carica di Cole\", e per il grande coraggio dimostrato Cole fu insignito della Medaglia d'Onore, unico membro della 101\u00aa Divisione Aviotrasportata a riceverla in Normandia.\nL'assalto si rivel\u00f2 molto costoso e 130 dei 265 uomini furono messi fuori combattimento, quindi al 1\u00ba Battaglione del 502\u00ba fu ordinato di passare attraverso le linee del 3\u00b0, che non poteva pi\u00f9 avanzare a causa delle forti perdite, e di procedere verso Carentan, ma a causa del fuoco tedesco il 1\u00ba battaglione fu costretto a fermarsi sulle linee del 3\u00b0. Il 1\u00b0 ed il 3\u00b0 furono quindi impegnati a respingere i contrattacchi del 6\u00ba Reggimento di Fanteria Paracadutista tedesco riuscendovi infine alle 19 grazie a un devastante fuoco di artiglieria. Alle 2 di notte il 2\u00ba battaglione 506\u00ba Reggimento di Fanteria Paracadutista pass\u00f2 attraverso le linee del 1\u00ba e 3\u00ba battaglione del 502\u00b0 e la mattina del giorno dopo, con in testa la compagnia E (protagonista della serie \"Band of Brothers - Fratelli al fronte\"), attacc\u00f2 Carentan come componente di un assalto portato da tre battaglioni della 101\u00aa e a sera conquist\u00f2 la Collina 30 a sud della citt\u00e0.\nMorte.\nIl 18 settembre, durante l'Operazione Market Garden nei Paesi Bassi, Cole fu ucciso da un cecchino tedesco, che non venne identificato, mentre cercava di posizionare un pannello di identificazione arancione per segnalare la sua posizione agli aerei alleati. I piloti americani avevano, infatti, erroneamente bombardato le posizioni occupate dai paracadutisti, e l'estrema azione di Cole fu un tentativo di salvare i suoi uomini. Non ebbe modo di ricevere di persona la \"Medaglia d'Onore\".\nNel videogioco Cole \u00e8 un personaggio non-giocante e lo si seguir\u00e0 durante la carica nel capitolo intitolato appunto \"la carica di Cole\".\nNel seguito lo si potr\u00e0 vedere in un filmato proprio nel momento della morte,\nmentre nella missione successiva il primo obiettivo sar\u00e0 quello di dare la caccia al cecchino e vendicare Cole (il tedesco verr\u00e0 gettato dal campanile di una chiesa dal caporale Paddock, che commenter\u00e0 \"Questo \u00e8 per tutti gli Americani che hai ucciso , li rivedrai presto !\" riferendosi al colonnello)"}
{"id": "1478010", "revid": "1201880", "url": "https://it.wikipedia.org/wiki?curid=1478010", "title": "Lloyd Kaufman", "text": "\u00c8 il fondatore, insieme all'amico Michael Herz, e l'attuale presidente della Troma, la pi\u00f9 famosa casa di produzione indipendente statunitense. Per la Troma ha diretto, insieme a Herz ma anche da solo, molti film divenuti cult, come \"The Toxic Avenger\", \"Tromeo and Juliet\" e \"Terror Firmer\". Il regista, i cui film hanno influenzato registi quali Quentin Tarantino, Eli Roth, Robert Rodriguez, Bobby e Peter Farrelly ed Edgar Wright, nel 2007 ha ricevuto un premio alla carriera dal Drake International Film Festival.\nNella sua carriera ha girato pi\u00f9 di 30 film e conta pi\u00f9 di 300 apparizioni tra film, serie televisive e cortometraggi, ricoprendo molto spesso personaggi in ruoli minori o prestandosi in qualche cameo. \nKaufman ha fondato il Tromadance Festival, che si tiene ogni anno a Park City e promuove film indipendenti provenienti da tutto il mondo. Ha inoltre scritto tre libri: \"All I Needed to Know About Filmmaking I Learned from the Toxic Avenger\", la sua autobiografia, \"Make Your Own Damn Movie! Secrets of a Renegade Director\", sorta di manuale per creare un film indipendente, e \"The Toxic Avenger: The Novel\", trasposizione in forma di romanzo de \"Il vendicatore tossico\".\nBiografia.\nGli inizi.\nDopo il college, Kaufman si iscrisse alla Yale University. Il suo sogno era diventare un assistente sociale. L'incontro con il cinema avvenne fortuitamente durante il primo anno di universit\u00e0. Kaufman vide infatti per la prima volta i film di registi quali Douglas Sirk, Andy Warhol, Orson Welles e Howard Hawks e ne rimase folgorato.\nKaufman acquist\u00f2 quindi una macchina da presa in 16 mm e si rec\u00f2 in Ciad, dove trascorse un anno nei servizi umanitari dei corpi della pace e realizz\u00f2 un cortometraggio riguardante la macellazione di un maiale. Tornato all'universit\u00e0, Kaufman produsse un cortometraggio intitolato \"Rappaccini\", diretto da un suo amico. Il corto risult\u00f2 per\u00f2 molto differente da come Kaufman l'aveva concepito.\nI primi film.\nNel 1967 Kaufman diresse il suo primo lungometraggio, la commedia fantascientifica \"The Girl Who Returned\". Il film fu girato in bianco e nero, in 16\u00a0mm, fu interpretato da giovani studenti e usc\u00ec nel 1969. Dopo la laurea, Kaufman inizi\u00f2 a lavorare come fattorino per la Cannon Film. L\u00ec incontr\u00f2 il regista John G. Avildsen, futuro regista di \"Rocky\". Kaufman divent\u00f2 assistente produttore di Avildsen per \"La guerra del cittadino Joe\" (1970) e per \"Il PornOcchio\". Nel 1976 Avildsen lo volle sul set di \"Rocky\", in veste di consulente e di attore (nel ruolo di un ubriaco, poi ripreso anche in \"Rocky V\").\nNel 1971 Kaufman diresse il suo secondo film, la commedia \"The Battle of Love's Return\", che fu paragonata alle opere di Woody Allen e Mel Brooks. Nello stesso anno fond\u00f2 la sua prima casa di produzione, la Armor Film, che produsse solo due film, e stabil\u00ec una duratura amicizia con Michael Herz, futuro cofondatore della Troma, gi\u00e0 incontrato ai tempi dell'universit\u00e0.\nTra i lavori effettuati per la Cannon, Kaufman gir\u00f2 delle scene di raccordo per rendere pi\u00f9 espliciti alcuni B-movie acquistati dalla casa di produzione. Alcune fonti accreditano Kaufman come regista di tre film pornografici, ma lui non ha mai confermato queste fonti. I film sono \"The Newcomers\", \"Divine Obsession\" e \"My Sex-Rated Wife\".\nLa nascita della Troma.\nNel 1974 Kaufman e Herz fondarono ufficialmente la Troma, producendo tra il 1979 e il 1981 quattro commedie sexy adolescenziali, tutte co-dirette da loro: \"Squeeze Play!\", \"Waitress!\", \"Stuck on You!\" e \"The First Turn-On!\".\nIl grande successo.\nIl primo grande successo della Troma fu l'horror-splatter \"Il vendicatore tossico\", co-diretto da Kaufman e Herz nel 1984. Costato 500.000 dollari il film riscosse un ottimo successo ed ebbe tre sequel: \"The Toxic Avenger Part II\", ' e ', sempre co-diretti dalla coppia Kaufman-Herz, e una serie animata, \"Toxic Crusaders\", creata da Kaufman.\nSuccessivamente Kaufman diresse tutti i titoli di punta della Troma, come \"Class of Nuke 'Em High\", che ebbe due sequel, \"Troma's War\", considerato dallo stesso regista la risposta della Troma a Ronald Reagan e a \"Rambo\", \"Sgt. Kabukiman N.Y.P.D.\", altro personaggio divenuto uno dei simboli della Troma, \"Tromeo and Juliet\", versione splatter ed erotica di \"Romeo e Giulietta\", e soprattutto \"Terror Firmer\", un misto di commedia demenziale, splatter e horror ritenuto il suo miglior film.\n\"Poultrygeist: Night of the Chicken Dead\".\nNel 2006 Kaufman diresse \"\" (2006), una commedia-horror demenziale che racconta di un gruppo di polli che si trasformano in zombi e invadono Tromaville, la cittadina immaginaria che fa da sfondo a tutti i film della Troma. Il film ha ottenuto delle buone recensioni, anche da parte di riviste celebri quali \"Variety\".\nSplendor and Wisdom.\nNel 2008 Kaufman ha diretto un documentario intitolato \"Splendor and Wisdom\", che ripercorre i suoi anni all'universit\u00e0 e crea un ritratto del reverendo William Sloane Coffin Jr., un attivista dei diritti civili."}
{"id": "1478022", "revid": "1788047", "url": "https://it.wikipedia.org/wiki?curid=1478022", "title": "Nazar\u00e9", "text": "Nazar\u00e9 pu\u00f2 riferirsi alle seguenti localit\u00e0:"}
{"id": "1478027", "revid": "287204", "url": "https://it.wikipedia.org/wiki?curid=1478027", "title": "Tour della Nazionale di rugby a 15 delle Figi 1976", "text": "La nazionale di \"rugby a 15\" delle Isole Figi si reca nel maggio-giugno 1976 in Australia per un lungo tour. Il bilancio \u00e8 di 5 vittorie e 8 sconfitte di cui tre contro la nazionale australiana."}
{"id": "1478036", "revid": "1788047", "url": "https://it.wikipedia.org/wiki?curid=1478036", "title": "Alcoba\u00e7a", "text": ""}
{"id": "1478038", "revid": "46291", "url": "https://it.wikipedia.org/wiki?curid=1478038", "title": "Pachypodium rutenbergianum", "text": "Pachypodium rutenbergianum (Vatke, 1885) \u00e8 una pianta della famiglia delle Apocynaceae, endemica del Madagascar."}
{"id": "1478039", "revid": "92723", "url": "https://it.wikipedia.org/wiki?curid=1478039", "title": "Chiesa di San Francesco d'Assisi (Cerignola)", "text": "La chiesa di San Francesco d'Assisi, sita nel borgo antico di Cerignola (Terra Vecchia), \u00e8 la chiesa madre ed \u00e8 probabilmente l'edificio di culto pi\u00f9 vecchio della citt\u00e0. \u00c8 stata la cattedrale fino alla costruzione della basilica minore di San Pietro Apostolo (\"duomo Tonti\").\nStoria.\nLa chiesa sin dalla sua costruzione fu intitolata all'apostolo Pietro e mantenne questo titolo fino al 1934, anno in cui questo pass\u00f2 al \"duomo Tonti\" e in cui la chiesa fu intitolata a san Francesco d'Assisi. La sua costruzione probabilmente risale all'XI-XII secolo, come testimoniato da un'iscrizione collocata all'ingresso, che riguarda la sepoltura, avvenuta nel 1200 di un certo Goffridus, figlio di Lupos militis (Lupo soldato). Quest'ultimo don\u00f2 molti beni alla chiesa e ne pag\u00f2 i lavori di rifacimento.\nUn'ulteriore testimonianza dell'antichit\u00e0 della struttura \u00e8 fornita sia dalle linee architettoniche, sia dalle numerose lapidi dedicate a i vari arcipreti \"nullius\". I lavori di ampliamento risalgono al 1819, e da allora sino al 1975 la chiesa non ha sub\u00ecto particolari cambiamenti.\nArchitettura.\nL'ingresso principale, costruito dove prima sorgeva l'area presbiteriale, conduce all'interno dell'edificio, suddiviso apparentemente in tre navate: in realt\u00e0 l'interno \u00e8 costituito da una navata maggiore e da una navata minore sinistra , a cui si aggiungono una serie di ambienti e cappelle nella parte destra, tra i quali si erge la parte inferiore del campanile.\nEsternamente, a ridosso di questi ambienti, si trovano i locali della sacrestia. Particolare sono le sagome ottagonali esterne (tamburi e coperture a otto falde) delle sei cupole. Cinque di queste sono sormontate da un motivo ornamentale a forma di pigna, mentre la cupola mediana della navata maggiore \u00e8 sormontata da un'aquila di pietra, con il petto orientato ad ovest e con una figura umana sul dorso."}
{"id": "1478041", "revid": "697352", "url": "https://it.wikipedia.org/wiki?curid=1478041", "title": "Antas", "text": ""}
{"id": "1478047", "revid": "123603832", "url": "https://it.wikipedia.org/wiki?curid=1478047", "title": "European Arenas Association", "text": "La European Arenas Association (EAA), \u00e8 un'associazione internazionale che rappresenta 30 arene coperte in 20 paesi europei. Tali strutture devono essere coperte e multifunzionali e avere una capacit\u00e0, in numero di posti a sedere, di almeno unit\u00e0, riuscendo a mantenere elevati standard di qualit\u00e0 in tutte le aree.\nL'EAA \u00e8 stata fondata nel 1990, con lo scopo di creare una piattaforma comune per un numero di varie sedi principali in Europa, sviluppando un nuovo circuito per le specifiche manifestazioni.\nAttivit\u00e0.\nPossono appartenere all'associazione al massimo tre (nel 2007 \u00e8 stato elevato il numero iniziale che ne prevedeva due) arene per paese, per rendere pi\u00f9 favorevole e costante la cooperazione e agevolare lo scambio di informazioni. Permette inoltre ai membri di essere aggiornati su molti aspetti essenziali in varie attivit\u00e0 quali quelle commerciali, finanziarie, in merito anche ai requisiti tecnici di manutenzione, tecnologia e tendenze di mercato.\nIl numero dei membri \u00e8 aumentato gradualmente e ad oggi (giugno 2012) sono 31 in 21 vari paesi in Europa, come dal sito: http://www.europeanarenas.com/\nLista delle arene.\nElenco a maggio 2016 delle 34 arene affiliate all'EAA"}
{"id": "1478057", "revid": "2139485", "url": "https://it.wikipedia.org/wiki?curid=1478057", "title": "Angeli di desolazione", "text": "Angeli di desolazione (\"Desolation Angels\") \u00e8 un romanzo di Jack Kerouac, pubblicato nel 1965.\nDescrizione.\nQuesta opera, al pari di molte altre dell'autore americano, \u00e8 semi autobiografica. Nel romanzo il protagonista, che vive vicende vissute realmente da Jack Kerouac, \u00e8 chiamato Jack Duluoz. Il libro venne scritto indicativamente ai tempi in cui \"Sulla strada\" era in stampa ma venne pubblicato solamente nel 1965. Nell'estate del 1956 Jack Kerouac, o meglio Duluoz, trascorse nove settimane come avvistatore di incendi sulla cima della Desolation Peak. In cima si trova un rifugio, che funge da osservatorio, in cui Kerouac dormiva in un sacco a pelo e scriveva a un tavolo di fronte al Monte Ozomeen che per lui simboleggiava \"il Vuoto\" buddista. Nell'introduzione del libro l'autore spiega che la prima parte del romanzo \u00e8 presa quasi fedelmente dal diario che teneva sulla Desolation Peak.\n\"Angeli di desolazione\" \u00e8 una sorta di continuazione de \"I vagabondi del Dharma\", il libro in cui Kerouac delinea con maggiore chiarezza i ritratti dei protagonisti della Beat Generation. \"I vagabondi del Dharma\" si conclude proprio narrando in breve la sua esperienza sulla Desolation Peak. I personaggi del libro sono tutti reali anche se presentati con degli pseudonimi e molti di questi sono i protagonisti del movimento beat americano. Nel libro l'autore mostra apertamente il tormento in lui sempre presente tra la ricerca della solitudine e l'accettazione del \"Nulla\" della dottrina buddista da un lato e l'incalzare frenetico della vita dall'altro. Il 1956, anno in cui l'opera \u00e8 ambientata, \u00e8 uno dei pi\u00f9 ricchi di fermento per i leader della Beat Generation. L'anno successivo, infatti, sar\u00e0 quello della pubblicazione di \"Sulla strada\", che dar\u00e0 a Kerouac grande notoriet\u00e0 e ricchezza ma che segner\u00e0 anche la fine dei suoi liberi vagabondaggi. Questo porter\u00e0 l'autore verso quel decadimento fisico e morale che descriver\u00e0 successivamente in \"Big Sur\".\nNomenclatura dei personaggi.\nIn questa tabella sono riportati i nomi dei personaggi reali citati da Kerouac e di fianco il loro pseudonimo utilizzato. "}
{"id": "1478061", "revid": "287204", "url": "https://it.wikipedia.org/wiki?curid=1478061", "title": "Citroen C6", "text": ""}
{"id": "1478063", "revid": "1305772", "url": "https://it.wikipedia.org/wiki?curid=1478063", "title": "Fatima", "text": ""}
{"id": "1478065", "revid": "834", "url": "https://it.wikipedia.org/wiki?curid=1478065", "title": "Bua", "text": ""}
{"id": "1478068", "revid": "1788047", "url": "https://it.wikipedia.org/wiki?curid=1478068", "title": "Gavi\u00e3o", "text": ""}
{"id": "1478069", "revid": "118786410", "url": "https://it.wikipedia.org/wiki?curid=1478069", "title": "Impression management", "text": "L'impression management (lett. \"gestione dell'impressione\") \u00e8 il processo attraverso il quale gli individui tentano di controllare l'impressione che lasciano negli altri. Questo concetto \u00e8 stato introdotto da Erving Goffman nel 1959, e si \u00e8 diffuso a partire dal 1967. \nL'impression management trova applicazione in diversi campi, persino nel calcio: ad esempio, durante una partita importante, un calciatore potrebbe volersi mettere nella migliore luce possibile per fare bella impressione sugli osservatori che guardano la partita. L'atleta in questione cercher\u00e0 di dimostrare le sue abilit\u00e0 mettendosi in mostra. L'obbiettivo, infatti, potrebbe essere di impressionare l'osservatore in modo da massimizzare le proprie possibilit\u00e0 di essere reclutato, piuttosto che vincere la partita.\nL'impression management pu\u00f2 essere identificato anche come self-presentation (lett. autopresentazione), il processo in cui una persona cerca di manipolare la percezione che gli altri hanno della sua immagine. Il concetto di impression management \u00e8 stato messo in pratica per la prima volta nella face-to-face communication (lett. comunicazione faccia a faccia), ma poi si \u00e8 espanso anche nel campo della computer-mediated communication (lett. comunicazione mediata da computer). Il concetto di impression management \u00e8 applicabile nei campi di studio come la psicologia e la sociologia, e anche in campi pi\u00f9 pratici come nella comunicazione aziendale e nei media. \nStoria.\nIl principio dell'impression management \u00e8 stato introdotti da Ervin Goffman nel suo libro \"The Presentation of Self in Everyday Life\". La teoria \u00e8 basata sul processo in cui una persona cerca di manipolare la percezione che gli altri hanno della sua immagine basandosi sui propri obbiettivi. Goffman ha deciso di concentrarsi sul comportamento delle persone nella loro quotidianit\u00e0, e l'effetto che essi hanno sugli altri. Si \u00e8 particolarmente concentrato sul fatto di come una persona controlli come gli altri creino un'impressione di loro stessi. \nCampi di applicazione.\nFace-to-face communication.\nS\u00e9, identit\u00e0 sociale e interazione sociale.\nLo psicologo sociale Edward E. Jones ha portato lo studio dell'impression management nel campo della psicologia negli anni '60. Cos\u00ec facendo, ha anche ampliato il principio dell'impression management, includendo il tentativo delle persone di modificare la percezione che gli altri hanno delle loro caratteristiche. Grazie al suo lavoro, che ha ottenuto molto successo, l'impression management si \u00e8 diffuso tra la gente come un processo interpersonale fondamentale.\nLa percezione del s\u00e9 \u00e8 importante nell'impression management dato che le immagini che le persone hanno di loro stessi formano e sono formate dalle interazioni sociali. Il nostro self-concept (Lett. concetto di s\u00e9) si sviluppa grazie all'esperienza sociale nelle prime fasi della nostra vita. Schenkler, nel 1980, suggerisce ulteriormente che i bambini riescono ad anticipare l'effetto che il loro comportamento avr\u00e0 sugli altri e come gli altri lo valuteranno. I bambini, infatti, hanno la capacit\u00e0 di controllare l'impressione che gli altri hanno di loro, e cos\u00ec facendo stanno manipolando i risultati ottenuti dalle interazioni sociali.\nSocial identity (lett. Identit\u00e0 sociale) si riferisce a come le persone vengono considerate e valutate nelle interazioni sociali. Gli individui usano le strategie dell'impression management con lo scopo di influenzare la percezione della propria identit\u00e0 sociale che trasmettono agli altri. L'identit\u00e0 che l'individuo crea influenza i propri comportamenti agli occhi degli altri, il modo in cui vengono trattati da parte degli altri e i risultati che ricevono. Pertanto, nei propri tentativi di manipolare l'impressione che gli altri formano di loro, le persone giocano un ruolo importante nel controllare i propri risultati sociali.\nSocial interaction (lett. interazione sociale) \u00e8 il processo per cui noi agiamo e reagiamo a ci\u00f2 che ci circonda. In breve, l'interazione sociale include le azioni che le persone eseguono l'uno verso l'altro e la risposta che viene data in cambio. La funzione che c'\u00e8 alla base della self-presentation serve a precisare la natura di una situazione sociale (Goffman, 1959). I ruoli sociali influenzano la maggior parte delle interazioni sociali. Ogni persona ha un ruolo da interpretare, e l'interazione procede senza intoppi quando questi ruoli vengono messi in atto in modo efficace. Le persone si sforzano di creare delle impressioni di loro stessi che rimangano impresse nella mente di altri, cos\u00ec da ottenere ricompense materiali o sociali (o per evitare punizioni materiali o sociali).\nComputer mediate communication.\nIl modello interpersonale della computer-mediate-communication (lett. comunicazione mediata da computer) nota anche come \"CMC\" afferma che l'utente usufruisce delle tecnologie date dalla CMC per incrementare il messaggio che esse costruiscono per manipolare le impressioni da lui trasmesse e facilitare le relazioni da lui desiderate. L'aspetto che viene considerato pi\u00f9 importante che riguarda la CMC \u00e8 il fatto di come essa riveli elementi basici della comunicazione interpersonale. Questo porta a mettere a fuoco cosa accade man mano che le persone si incontrano virtualmente e sviluppano delle relazioni, le quali si basano su dei messaggi scritti che vengono usati al fine di funzionare come il meccanismo primario di comunicazione. Nella modalit\u00e0 tradizionale le caratteristiche fisiche, come la voce e come l'apparenza di una persona, forniscono la maggior parte delle informazioni su cui le persone si basano per sviluppare una prima impressione faccia a faccia, ma alcune di queste non sono disponibili nella CMC. Diversi punti di vista sulla CMC affermano che la mancanza di comunicazione e segnali verbali riducono le abilit\u00e0 della CMC di incoraggiare la gestione e la formazione dell'impressione. O comunque le impressioni sostenute si sviluppano ma facendo affidamento solo sul linguaggio e sui contenuti dati. Uno degli approcci che descrive il modo in cui le capacit\u00e0 tecnologiche della CMC funzionano \u00e8 il modello interpersonale (Walther, 1996). Come destinatari, gli utenti della CMC creano un'immagine del compagno da loro desiderato basandosi sulle circostanze o elementi di messaggi che suggeriscono somiglianze minime o desiderio reciproco. Come mittenti, gli utenti della CMC si \"auto-presentano\" in modo selettivo, rivelando atteggiamenti e aspetti del s\u00e9 in un ambiente controllato e socialmente desiderabile. I metodi della CMC permettono di facilitare il modo di sintonizzare le distrazioni ambientali e riassegnare le risorse cognitive al fine di incrementare ulteriormente la composizione del messaggio che si vuole mandare. Infine, la CMC pu\u00f2 creare anelli di retroazione dinamici in cui le aspettative sono esagerate, e ridistribuite attraverso l'interazione reciproca attraverso i processi di comunicazione collegati alle distorsioni precedentemente identificate. \nManipolazione ed Etica.\nNel business, la gestione dell'impressione normalmente coinvolge qualcuno che cerca di controllare l'immagine che un portatore di interessi significativo ha di loro. L'etica dell'impression management \u00e8 stata oggetto di accesi dibattiti su se si dovrebbe vedere come un'auto-rivelazione efficace o come una manipolazione cinica. Delle persone insistono che l'impression management pu\u00f2 rivelare la vera versione del s\u00e9 adottando la strategia della trasparenza, che pu\u00f2 essere considerata come una sorta di apertura. Questo perch\u00e9 la trasparenza \u00e8 pu\u00f2 essere ottenuta facilmente e perch\u00e9 produce informazioni del valore sul pubblico, cambia la natura dell'impression management da essere una manipolazione cinica a essere un adattamento utile.\nLa segnalazione della virt\u00f9 viene usata all'interno dei gruppi per criticare i propri membri per la valutazione dell'aspetto esteriore rispetto all'azione sostanziale (che ha un'esistenza reale o permanente, piuttosto che apparente o temporanea).\nLa manipolazione psicologica \u00e8 un tipo di influenza sociale che mira al cambiamento del comportamento o della percezione degli altri attraverso tattiche subdole o ingannevoli. Avanzando nell'interesse del manipolatore, spesso tali metodi potrebbero essere considerati sfruttatori, abusivi, subdoli e ingannevoli. Il processo di manipolazione comporta il portare una vittima inconsapevole sotto il dominio del manipolatore, spesso usando l'inganno e usando la vittima per servire i propri scopi.\nIl machiavellismo \u00e8 un termine che alcuni psicologi sociali e della personalit\u00e0 usano per descrivere la tendenza di una persona ad essere non emotivo, e quindi in grado di distaccarsi dalla moralit\u00e0 convenzionale e quindi di ingannare e manipolare gli altri.\nUn sofisma \u00e8 un argomento specioso per mostrare l'ingenuit\u00e0 nel ragionamento o per ingannare qualcuno. Un sofista \u00e8 una persona che ragiona con argomentazioni intelligenti ma fallaci e ingannevoli.\nGergo aziendale diversamente noto come corporate talk, gestione aziendale, gergo lavorativo, o commerciale, \u00e8 il gergo usato spesso in grandi aziende, burocrazie e ambienti di lavoro simili. L'uso del gergo aziendale, \u00e8 criticato per la sua mancanza di chiarezza e per la sua noia, rendendo difficile il significato e l'intenzione opaca e la comprensione."}
{"id": "1478070", "revid": "43530", "url": "https://it.wikipedia.org/wiki?curid=1478070", "title": "Operazioni militari", "text": ""}
{"id": "1478079", "revid": "1602064", "url": "https://it.wikipedia.org/wiki?curid=1478079", "title": "Pachypodium saundersii", "text": "Pachypodium saundersii \u00e8 una pianta della famiglia delle Apocynaceae, originaria del Sudafrica settentrionale, Swaziland, Mozambico e Zimbabwe.\nDistribuzione e habitat.\n\u00c8 diffusa in Sudafrica, sui monti Lebombo ed in altre aree delle regioni di KwaZulu-Natal, Mpumalanga e dello Swaziland."}
{"id": "1478085", "revid": "76069", "url": "https://it.wikipedia.org/wiki?curid=1478085", "title": "Santa Br\u00edgida", "text": ""}
{"id": "1478087", "revid": "120719945", "url": "https://it.wikipedia.org/wiki?curid=1478087", "title": "Arthur D. Little", "text": "Arthur D. Little \u00e8 una societ\u00e0 multinazionale di consulenza direzionale specializzata in strategia e operations management che offre servizi professionali alle imprese dal 1886. Arthur D. Little \u00e8 stata la prima realt\u00e0 ad offrire servizi di ricerca tecnologica su commessa. Ha svolto un ruolo fondamentale nello sviluppo della ricerca operativa e, pi\u00f9 in generale, nel mettere a disposizione delle imprese e della business community gli strumenti e il metodo di lavoro che contraddistinguono il mondo della ricerca.\nArthur D. Little opera nell'industria della consulenza manageriale e in passato si \u00e8 posta in diretta concorrenza di centri di ricerca universitaria focalizzati sui temi della ricerca tecnologica e della formazione manageriale.\nLa societ\u00e0 ha inoltre svolto un ruolo chiave nello sviluppo della strategia aziendale, della ricerca operativa, del word processor, della prima penicillina sintetica, LexisNexis, SABRE e NASDAQ.\nNel 2019, Arthur D. Little si classifica al 10\u00ba e 8\u00ba posto nella classifica Vault Consulting come miglior azienda per cui lavorare rispettivamente per Europa ed Asia. Recentemente ADL si \u00e8 ristabilita nel mercato statunitense ed \u00e8 stata riconosciuta da Forbes nel 2016, 2017 e 2018 come una delle \"migliori societ\u00e0 di consulenza manageriale d'America\". Sulle classifiche globali di Vault dei principali fattori occupazionali, ADL \u00e8 stata classificata 7\u00aa per cultura d'impresa e 9\u00b0 per opportunit\u00e0 internazionali.\nStoria.\nOriginariamente fondata come Griffin&amp;Little, \u00e8 stata fondata nel 1886 da Arthur Dehon Little, Chimico formatosi presso il MIT di Boston, con Roger B. Griffin Laureato presso la Vermont University.\nLittle e Griffin aprirono un ufficio e un laboratorio al 103 di Milk Street, Boston, con Griffin a seguire il laboratorio e Little incaricato delle vendite. Le prime attivit\u00e0 si focalizzarono nell'offerta di analisi e test chimici e di consulenza nella produzione di carta. Nel 1893, in seguito alla morte di Griffin, Little si trov\u00f2 alla guida della societ\u00e0 e, dal 1900, la societ\u00e0 fu ufficialmente chiamata \"Arthur D. Little Inc\".\nOggi.\nArthur D. Little \u00e8 presente sul panorama internazionale con 40 sedi in pi\u00f9 23 paesi nel mondo e uno staff professionale di circa 1300 consulenti; in Italia, nelle sedi di Milano e Roma, operano circa 150 consulenti."}
{"id": "1478088", "revid": "773636", "url": "https://it.wikipedia.org/wiki?curid=1478088", "title": "Geoffrey Marcy", "text": "\u00c8 famoso per essere attualmente il pi\u00f9 prolifico scopritore di pianeti extrasolari; in particolare 70 dei primi 100, in collaborazione con R. Paul Butler e Debra Fischer. Marcy ha anche confermato la scoperta di Michel Mayor e Didier Queloz del primo pianeta extrasolare mai scoperto, 51 Pegasi b.\nAltri traguardi includono la scoperta del primo sistema planetario multiplo attorno ad una stella simile alla nostra (Upsilon Andromedae), il primo transito di un pianeta davanti ad un'altra stella (HD 209458 b), il primo pianeta extrasolare orbitante a meno di 5 UA (55 Cancri d), e i primi pianeti di diametro comparabile a quello di Nettuno (Gliese 436 b e 55 Cancri e).\nMarcy e Michel Mayor hanno ricevuto nel 2005 il Premio Shaw in astronomia (pari ad 1 milione di dollari) per le loro scoperte.\nCarriera.\nHa ricevuto il \"Bachelor of Arts\" in fisica ed astronomia all'UCLA e laureato \"Summa Cum Laude\" nel 1976. In seguito \u00e8 andato all'Universit\u00e0 della California di Santa Cruz per un \"PhD\" in astrofisica, che ha ricevuto nel 1982.\nHa insegnato al Carnegie Institution of Washington dal 1982 to 1984, quindi come professore associato di fisica e astronomia dal 1984 al 1996, e come \"Distinguished University Professor\" dal 1997 al 1999, anche alla San Francisco State University. Il 28 ottobre del 2006 ha ricevuto un dottorato onorario in scienza dall'Universit\u00e0 del Delaware. \u00c8 stato professore aggiunto alla San Francisco State University e professore di astronomia all'Universit\u00e0 di Berkeley ma a causa di uno scandalo per molestie sessuale ha perso ambedue le posizioni."}
{"id": "1478089", "revid": "125293519", "url": "https://it.wikipedia.org/wiki?curid=1478089", "title": "Chiesa madre", "text": "La chiesa madre \u00e8 la chiesa principale di una precisa localit\u00e0 e da questa dipendono altre chiese. Quindi la chiesa madre gode spesso di superiorit\u00e0 gerarchica nei confronti di queste ultime e talvolta viene definita, con lo stesso significato, chiesa matrice."}
{"id": "1478090", "revid": "88740", "url": "https://it.wikipedia.org/wiki?curid=1478090", "title": "Santana", "text": ""}
{"id": "1478092", "revid": "180559", "url": "https://it.wikipedia.org/wiki?curid=1478092", "title": "Governatorato di Hama", "text": "Il governatorato di Hama () \u00e8 uno dei quattordici governatorati della Siria. Si trova nella Siria centro-occidentale. \nLa superficie del governatorato \u00e8 di 8.883 km\u00b2 e la popolazione \u00e8 di 2.125.856 (stima 2010). Il capoluogo \u00e8 Hama."}
{"id": "1478094", "revid": "1982", "url": "https://it.wikipedia.org/wiki?curid=1478094", "title": "Geoff Marcy", "text": ""}
{"id": "1478095", "revid": "1982", "url": "https://it.wikipedia.org/wiki?curid=1478095", "title": "Geoffrey W. Marcy", "text": ""}
{"id": "1478099", "revid": "1788047", "url": "https://it.wikipedia.org/wiki?curid=1478099", "title": "Valen\u00e7a", "text": ""}
{"id": "1478103", "revid": "1898155", "url": "https://it.wikipedia.org/wiki?curid=1478103", "title": "Serie A2 1981-1982 (pallacanestro femminile)", "text": "Il campionato di Serie A2 di pallacanestro femminile 1981-1982 \u00e8 stato il secondo organizzato in Italia.\nVengono promosse nella massima serie Avellino e Cesena.\nGirone A.\n1 Unicar Cesena pt.42 --&gt; Promossa in Serie A1&lt;br&gt;\n2 Banco Ambrosiano Milano pt.38&lt;br&gt;\n3 Abano Basket pt.36&lt;br&gt;\n4 Ibici Busto Arsizio pt.34&lt;br&gt;\n5 Pallacanestro Torino pt.30&lt;br&gt;\n6 Libertas Bologna pt.28&lt;br&gt;\n7 Ledisan Codroipo pt.24&lt;br&gt;\n8 Sauber Ferrara pt.24&lt;br&gt;\n9 Ginnastica Triestina pt.22&lt;br&gt;\n10 Annabella Pavia pt.18&lt;br&gt;\n11 Amatori Crema pt.18&lt;br&gt;\n12 Pisa pt.16&lt;br&gt;\n13 Padova pt.16&lt;br&gt;\n14 Alcione Rapallo pt.14&lt;br&gt;"}
{"id": "1478107", "revid": "339392", "url": "https://it.wikipedia.org/wiki?curid=1478107", "title": "Latte Sole Priolo", "text": ""}
{"id": "1478110", "revid": "697352", "url": "https://it.wikipedia.org/wiki?curid=1478110", "title": "Villa Ginori", "text": ""}
{"id": "1478111", "revid": "339392", "url": "https://it.wikipedia.org/wiki?curid=1478111", "title": "Balban", "text": ""}
{"id": "1478112", "revid": "110157", "url": "https://it.wikipedia.org/wiki?curid=1478112", "title": "Acarbosio", "text": "Lacarbosio \u00e8 un farmaco attivo per via orale utilizzato nel trattamento del diabete di tipo 2. Viene prodotto da diverse case farmaceutiche e venduto, tra gli altri, con il marchio Glucobay (Bayer).\nMeccanismo d'azione.\nL\u2019acarbosio interagisce in modo competitivo e dose dipendente con l\u2019\u03b1-glucosidasi intestinale situata nell\u2019orletto a spazzola di cellule dell\u2019intestino tenue. Inoltre l\u2019acarbosio ha attivit\u00e0 inibitoria anche sull\u2019alfa-amilasi pancreatica e in entit\u00e0 minore ha attivit\u00e0 su saccarasi, maltasi e isomaltasi intestinali; nei confronti della lattasi l'attivit\u00e0 \u00e8 molto limitata. L\u2019enzima, in assenza del farmaco, idrolizza molecole polisaccaridiche come amido, oligosaccaridi, destrine e disaccaridi formando monosaccaridi semplici come il glucosio. \nL\u2019acarbosio \u00e8 costituito da una struttura tetrasaccaridica (quattro zuccheri) simile a quella dei glucidi oligosaccaridici con un\u2019affinit\u00e0 per le alfa-glucosidasi intestinali 10.000 volte superiore rispetto ai substrati naturali.\nL\u2019acarbosio, legandosi nel sito attivo dell\u2019enzima, rallenta e riduce l\u2019assorbimento intestinale e permette una riduzione del valore dell\u2019insulina post-prandiale mantenendo sotto controllo le fluttuazioni glicemiche (variazioni dei livelli di glicemia); l\u2019acarbosio \u00e8 anche responsabile della liberazione in circolo di GLP-1 (incretina), ormone regolatorio dell\u2019indice glicemico.\nAl contrario delle sulfaniluree l\u2019acarbosio non ha alcun effetto stimolante sulle cellule del pancreas. La terapia con acarbosio induce un calo della glicemia a digiuno e una variazione dei livelli di emoglobina glicata (HbA1, HbA1c): a seconda della progressione del diabete e della situazione clinica del paziente tali valori possono alterarsi o decrescere in modo dose-dipendente utilizzando il farmaco.\nRiduce inoltre i livelli di trigliceridi e la resistenza periferica all'insulina.\nIndicazioni.\n\u00c8 un farmaco utilizzato come supporto contro le forme di diabete di tipo 2 (e in alcuni casi di diabete di tipo 1, nel quale stabilizza e riduce nel tempo il fabbisogno insulinico). In monoterapia non causa ipoglicemia; tuttavia se usato in associazione con altri farmaci anti-diabetici (solitamente metformina, sulfaniluree, insulina) pu\u00f2 dare crisi ipoglicemiche, che devono essere tratte con glucosio e non con saccarosio (il cui assorbimento \u00e8 bloccato da acarbosio).\nIn bambini, adolescenti, donne in gravidanza ed allattamento non viene ancora utilizzata perch\u00e9 non ne \u00e8 stata stabilita la sicurezza.\nAcarbosio riduce l\u2019emoglobina glicata dello 0,5-0,8%, la glicemia a digiuno di 1mM e quella post prandiale di 2,0-5mM. La sua assunzione deve essere correlata ad una dieta equilibrata ed esercizio fisico; il suo effetto \u00e8 lievemente inferiore a quello di altri antidiabetici orali.. \nIl farmaco non ha effetti sull\u2019insulino-resistenza e sulla disfunzione beta-cellulare, n\u00e9 sui trigliceridi, ma potrebbe prevenire l\u2019insorgenza di diabete di tipo II in pazienti che hanno gi\u00e0 IGT (Impaired Glucose Tolerance). Acarbosio non da aumenti di peso come altri anti-diabetici, anzi in pazienti obesi o sovrappeso potrebbe aiutare, insieme alla dieta, nella diminuzione del peso corporeo, raggiungendo un miglior BMI che permette un miglior controllo glicemico.\nAlcuni studi hanno evidenziato un effetto protettivo sul sistema cardiovascolare, con una riduzione degli infarti del miocardio del 91%, della comparsa di ipertensione e di tutti gli eventi cardiovascolari. Lo studio STOP-NIDDM evidenzia, nei pazienti che assumono acarbosio, la diminuzione dello spessore dell\u2019intima-media carotide, prova del beneficio del trattamento dell\u2019iperglicemia post-prandiale e degli effetti benefici cardiovascolari. \nNon deve essere usato in casi di insufficienza renale severa (clearance &lt; 25ml/min), celiachia o problemi all\u2019apparato gastrointestinale.\nDosaggi.\nIl farmaco deve essere assunto all'inizio del pasto; a seconda del dosaggio si dovr\u00e0 prendere da una sola compressa prima di cena fino ad una compressa prima di ogni pasto. \u00c8 buona norma assumere le compresse con un bicchiere d\u2019acqua; nel caso di acarbosio possono anche essere masticate insieme ai primi bocconi del pasto. L\u2019effetto farmacologico insorge rapidamente (effetto pi\u00f9 rapido se la compressa viene masticata) e dura poche ore. Si parte da una dose di 50mg una volta al giorno e si aumenta gradualmente anche fino a 100mg tre volte al giorno, con questo metodo si cerca di evitare un abbandono della terapia a causa degli effetti collaterali che potrebbero comparire con dosaggi elevati fin da subito. L\u2019aumento di dosaggio avviene sotto controllo medico, a seconda della stabilizzazione di valori di emoglobina glicata e di glicemia postprandiale.\nIl grado di inibizione dell\u2019alfa-glucosidasi \u00e8 direttamente proporzionale alla dose. La piena efficacia del farmaco si riscontra solo dopo alcuni mesi di terapia. \nA differenza di altri farmaci anti-diabetici, non \u00e8 necessario l\u2019autocontrollo della glicemia dopo i pasti, a meno di indicazione medica.\nEffetti indesiderati.\nIl farmaco pu\u00f2 avere effetti indesiderati anche gravi quali:\nInterazioni farmacologiche.\nLa somministrazione in contemporanea di acarbosio e saccarosio (zucchero da cucina) o con alimenti contenenti zucchero provoca, con una certa frequenza, disturbi gatrointestinali come diarrea, dovuti al ridotto assorbimento e alla fermentazione dei carboidrati. Gli adsorbenti intestinali (come la colestiramina) che inibiscono gli enzimi intestinali coinvolti nella digestione degli zuccheri (amilasi, saccarasi, glucosidasi) possono diminuire l\u2019efficacia dell\u2019acarbosio e non devono essere assunti con esso. La co-somministrazione di neomicina pu\u00f2 ridurre il livello ematico di glucosio dopo un pasto, portando ad un aggravamento della frequenza degli effetti gastrointestinali. L\u2019acarbosio pu\u00f2 influire sulla biodisponibilit\u00e0 della digossina, inducendo un aggiustamento terapeutico ed inoltre occorre monitorare i livelli nel siero della digossina.\nAlcune sostanze come i tiazidi o altri diuretici, le fenotiazine, estrogeni, corticosteroidi, isoniazide, fenitoina, simpaticomimetici, ormoni tiroidei, contraccettivi orali, acido nicotinico, bloccanti del canale calcio, possono indurre una situazione di iperglicemia, per cui l\u2019utilizzo concomitante con acarbosio potrebbe avere effetti farmacodinamici sulla molecola. In caso di utilizzo di uno di questi farmaci con acarbosio occorrerebbe monitorare con cautela i livelli glicemici ematici. L\u2019utilizzo con ipoglicemizzanti come ad esempio sulfaniluree o metformina, oppure la somministrazione in contemporanea con insulina durante le 24 ore potrebbe ridurre i livelli di glicemia e portare ad uno stato di ipoglicemia, per cui in tal caso sarebbe adeguato un aggiustamento della dose da parte del medico.\nDiffusione nei paesi orientali.\n\u00c8 economico e popolare in Cina, ma non negli Stati Uniti. L'uso negli Stati Uniti \u00e8 limitato perch\u00e9 non abbastanza potente da giustificare gli importanti effetti collaterali come diarrea e flatulenza Tuttavia, un recente ampio studio conclude che \"l'acarbosio \u00e8 efficace, sicuro e ben tollerato\" in un'ampia coorte di pazienti asiatici con diabete di tipo 2. Una possibile spiegazione per le diverse opinioni \u00e8 un'osservazione che l'acarbose \u00e8 significativamente pi\u00f9 efficace nei pazienti che assumono una dieta orientale relativamente ricca di carboidrati."}
{"id": "1478113", "revid": "228587", "url": "https://it.wikipedia.org/wiki?curid=1478113", "title": "Shutendoji (manga)", "text": " \u00e8 un manga di G\u014d Nagai pubblicato dal 5 settembre 1976 al 30 aprile 1978, poi trasposto nel 1989 in una serie di 4 OAV dal titolo \"Shutendoji\".\nTrama.\nDue giovani sposi sono in visita ad un tempio, quando due oni appaiono e si affrontano; uno dei due vince e decapita il nemico; poi apre la bocca estraendo un neonato e affidandolo ai due umani, dichiarando che torner\u00e0 a prenderlo dopo 15 anni. Passato quel periodo, il giovane Jiro Shutendo (cio\u00e8 il neonato oramai cresciuto) si ritrova coinvolto in una guerra tra i discendenti degli antichi \"oni\" (come lui stesso) e un misterioso culto che adora divinit\u00e0 oscure e lo vuole distruggere."}
{"id": "1478116", "revid": "38120", "url": "https://it.wikipedia.org/wiki?curid=1478116", "title": "Shuten doji", "text": ""}
{"id": "1478117", "revid": "1745361", "url": "https://it.wikipedia.org/wiki?curid=1478117", "title": "Alico", "text": "Nella mitologia greca, Alico era il nome di uno degli eroi dell'antica Grecia, per la precisione della citt\u00e0 di Megara.\nI Dioscuri, Castore e Polluce, avevano una sorella, Elena, che fu rapita. Alico porse il suo aiuto ai fratelli ed insieme riuscirono a liberarla.\nDurante uno scontro con Teseo, Alico ebbe la peggio e fin\u00ec ucciso."}
{"id": "1478118", "revid": "38120", "url": "https://it.wikipedia.org/wiki?curid=1478118", "title": "Shuten Doji", "text": ""}
{"id": "1478120", "revid": "33751", "url": "https://it.wikipedia.org/wiki?curid=1478120", "title": "Osh", "text": ""}
{"id": "1478121", "revid": "38120", "url": "https://it.wikipedia.org/wiki?curid=1478121", "title": "Shuten d\u014dji", "text": ""}
{"id": "1478122", "revid": "1573940", "url": "https://it.wikipedia.org/wiki?curid=1478122", "title": "Calodactylodes", "text": "Calodactylodes \u00e8 un genere di piccoli sauri della famiglia Gekkonidae, endemico di India e Sri Lanka.\nDescrizione.\nCaratteristiche comuni alle specie di questo genere sono la taglia media (16\u00a0cm da adulti), e le particolari dita caratterizzate dalle due larghe superfici trapezoidali su cui si trovano le \"setae\", a cui si deve il nome: \"Calodactylodes\" significa infatti \"dalle dita eleganti\".\nBiologia.\nSono gechi notturni e arboricoli.\nSi nutrono di insetti.\nTassonomia.\nIl genere \"Calodactylodes\" comprende due specie:"}
{"id": "1478123", "revid": "41852", "url": "https://it.wikipedia.org/wiki?curid=1478123", "title": "Qunaytra (provincia)", "text": ""}
{"id": "1478124", "revid": "38120", "url": "https://it.wikipedia.org/wiki?curid=1478124", "title": "Shuten D\u014dji", "text": ""}
{"id": "1478125", "revid": "117842042", "url": "https://it.wikipedia.org/wiki?curid=1478125", "title": "Ghiyath al-Din I di Delhi", "text": "Biografia.\nFiglio di un nobile turco della trib\u00f9 Ilbari, catturato durante la sua infanzia dai Mongoli e venduto come schiavo a Ghazni. Pi\u00f9 tardi, fu acquistato dal sultano Shams al-D\u012bn \u012altutmish nel 1232 e fa parte dei 40 ufficiali d'origine servile creati da quest'ultimo: i \"cihilgani\". &lt;br&gt;\u00c8 nominato \"n\u0101\u02beib\" (reggente) dal sultano N\u0101\u1e63ir al-D\u012bn Ma\u1e25m\u016bd nel 1249, che divenne suo genero avendo sposato sua figlia, e che esercitava di fatto il potere. \nContribuisce a evitare la disintegrazione dell'Impero e riorganizza l'amministrazione. Alla morte di N\u0101\u1e63ir al-D\u012bn Ma\u1e25m\u016bd (che non aveva figli), diventa sultano. \nDurante il suo regno deve affrontare diverse minacce: i complotti dell'aristocrazia turca, i sommovimenti degli hindu e le incursioni dei Mongoli. Per risolvere il problema degli intrighi tra le diverse fazioni dei \"malik\" (signori), impone una disciplina assai severa, accompagnata da una grande austerit\u00e0 di vita: la prosternazione diventa obbligatoria e il sultano \u00e8 considerato come l'\"ombra di Dio sulla Terra\" e come un sovrano divinamente ispirato. Balban non esita a fare assassinare gli aristocratici pi\u00f9 riottosi nei confronti della sua autorit\u00e0. Riesce comunque a reprimere l'insurrezione dei Mewati, cos\u00ec come la rivolta dei Rajput hindu del Do\u0101b. A quell'epoca, sono respinti numerosi raid di Mongoli contro Lahore (le pi\u00f9 rilevanti delle quali avvengono nel 1271 e nel 1279). Un insieme di fortificazioni \u00e8 costruito per fermare la loro avanzata. Balban deve intervenire contro i tentativi separatisti del Bengala (1280) e pone il suo secondo figlio Bughr\u0101 Kh\u0101n alla testa del governatorato di questa provincia.\nNel 1285, una nuova incursione mongola \u00e8 bloccata sulle rive dell'Indo dal figlio primogenito e preferito del sultano, Mu\u1e25ammad Sh\u0101h. Questi, pur vittorioso, \u00e8 tuttavia ucciso in battaglia. Alla morte di Balban nel 1286, i suoi successori, spesso manipolati dalle fazioni dei \"malik\", si disputano l'eredit\u00e0. Nel 1290, il turco iranizzato Jal\u0101l al-D\u012bn F\u012br\u016bz Khalj\u012b s'impadronisce del potere e fonda la dinastia dei Khalj\u012b."}
{"id": "1478126", "revid": "118892950", "url": "https://it.wikipedia.org/wiki?curid=1478126", "title": "Aliterse", "text": "Nella mitologia greca, Aliterse era il nome di un indovino figlio di Mastoro.\nIl mito.\nAliterse viveva nell'isola di Itaca, all'epoca in cui era re Odisseo, che aveva un figlio, Telemaco; quando Odisseo dovette partire per combattere al fianco degli Achei contro Troia, Telemaco era ancora un fanciullo. \nDurante l'assenza di Odisseo, pi\u00f9 lunga del previsto perch\u00e9 alla fine della guerra fu protagonista di molte avventure (definite Odissea) prima di far ritorno alla sua casa, il giovane figlio con la madre cercarono di proteggersi dalle pretese dei Proci, che volevano impossessarsi del regno e contemporaneamente prendere in sposa la devota Penelope.\nIn molte occasioni fu Aliterse a tenerli lontano predicendo il ritorno dell'eroe e la loro sconfitta.\nPuntualmente ci\u00f2 che l'indovin\u00f2 aveva predetto si avver\u00f2.\nInoltre Aliterse chiese agli abitanti dell'isola di non ribellarsi ad Odisseo e cos\u00ec fecero."}
{"id": "1478128", "revid": "15756", "url": "https://it.wikipedia.org/wiki?curid=1478128", "title": "Morla (torrente)", "text": "Il Morla, o meglio La Morla come viene comunemente e tradizionalmente chiamata a Bergamo, \u00e8 un torrente della provincia di Bergamo.\nGeografia.\nIl torrente nasce sulle pendici meridionali del Canto Alto (val di Baderen), dal Monte Solino (valle Morla) e dal Col di Ranica, queste ultime propaggini della Maresana, il colle che sovrasta la citt\u00e0 di Bergamo. Riceve le acque dei torrenti tributari \"Tremana\" e Gardellone appartenenti allo stesso bacino imbrifero e che si gonfiano soltanto in seguito ad abbondanti piogge. Del Gardellone riceve soltanto le acque di sfioro da quando, nel 1950, per evitare che Morla esondasse in citt\u00e0, il torrente fu deviato direttamente al fiume Serio in territorio di Torre Boldone. Anche il Morla negli ultimi anni ha una portata idrica molto ridotta che spesso si avvicina allo zero, ma nei momenti di piena pu\u00f2 sfiorare una portata massima di .\nNonostante nasca nel territorio di Sorisole e Ponteranica, \u00e8 considerato da sempre il \"fiume di Bergamo\" visto che ben dei 14 totali sono compresi nel territorio comunale del capoluogo orobico.\nQui solca il quartiere di Valtesse, posto a nord, per poi dirigersi con andamento sinuoso verso il centro cittadino percorrendo via Giulio Cesare e lambendo \"Borgo Santa Caterina\".\nIn questi tratti il percorso cittadino \u00e8 caratterizzato da una forzata canalizzazione e da una copertura che interessa quasi la met\u00e0 dell'itinerario stesso.\nSuccessivamente svolta verso \"Borgo Palazzo\" in pieno centro cittadino, andando, in direzione sud, verso la stazione ferroviaria e il quartiere di \"Campagnola\", ove abbandona il comune di Bergamo per abbracciare i campi della pianura diramandosi in due direzioni, l'una verso sud, in direzione Orio al Serio, l'altra verso sud-ovest, toccando prima il vecchio borgo detto \"delle Canovine\" per poi giungere, dopo un ulteriore tratto sotterraneo, che permette il superamento dell'autostrada e dell'asse interurbano, ad Azzano San Paolo.\nQui i due rami si ricongiungono e proseguono verso sud, costeggiando la strada statale 591 Cremasca. L'andamento lineare di questo tratto \u00e8 dovuto ad una forte canalizzazione e ad una conseguente cementificazione avvenuta nei secoli scorsi, anche se qui il Morla \u00e8 accompagnato da una fitta vegetazione che ne costeggia i lati.\nAppena entrato in territorio di Zanica, il tragitto del fiume compie una brusca svolta verso sud-ovest, al fine di evitare il centro abitato e, bagnando le attigue campagne, raggiunge il territorio di Comun Nuovo. A nord del paese il corso, ormai ridotto ad un canale artificiale, si divide in due rami cingendo i campi coltivati, situazione che contribu\u00ec in modo determinante allo sviluppo del borgo stesso e della sua economia nei secoli scorsi.\nQui comincia ad essere fatto oggetto di un consistente prelievo di acqua, operato da numerosissimi canali utilizzati in agricoltura per l'irrigazione, che interessano anche i comuni di Levate, Stezzano, Pognano, Spirano e Verdello.\nDopo aver quindi lasciato alle spalle il territorio di Comun Nuovo il corso diventa sempre meno evidente, arrivando a nord del paese di Spirano con ulteriori divisioni in canali minori, tanto da rendere difficile la distinzione tra il corso principale e quelli secondari. Qui il Morla si disperde tra canali irrigui ed un fondo con terreno permeabile.\nTuttavia, secondo alcune cartine storiche, \u00e8 presumibile che nel passato il suo corso proseguisse attraverso la pianura centrale bergamasca, superando il Fosso bergamasco e lambendo i centri abitati di Pagazzano, Bariano e Fornovo San Giovanni, per confluire infine nel Serio a sud di Mozzanica.\nStoria.\nIl presente vede il torrente Morla relegato ad un ruolo marginale nella vita cittadina, incanalato e nascosto per gran parte del suo percorso cittadino, con una portata idrica vicina allo zero ed a volte causa di miasmi dovuti agli scarichi ed alle acque stagnanti.\nMa la storia ricorda un vero e proprio fiume, \"il fiume di Bergamo\", che con le sue vicende caratterizz\u00f2 in modo significativo la vita degli abitanti stessi.\nIn epoca medievale difatti le sue sorgenti servivano a soddisfare i bisogni idrici e domestici della gente, ed il Morla (in quegli anni denominato \"Morgula\") era considerato tanto importante da essere citato in documenti dell'anno 875, nei quali si menzione l'esistenza di una \"corte Morgula\" nei pressi di un \"Palatium\" imperiale, poi \"Borgo Palazzo\" situato nella parte bassa di Bergamo. Questa corte si sviluppava lungo il corso del fiume ed era propriet\u00e0 dell'imperatore Ludovico I, il quale lo don\u00f2 alla nipote Ermengarda. Successivi atti attestano il passaggio della \"corte Morgula\" a Berengario del Friuli prima e ad Adalberto, vescovo di Bergamo, poi.\nNel XII secolo il corso del torrente sub\u00ec una parziale deviazione in direzione del borgo di Comun Nuovo, al fine di soddisfare i bisogni dei campi della pianura centrale bergamasca, contribuendo in modo significativo all'organizzazione agricola e degli insediamenti del paese stesso.\nIn tempi recenti, almeno fino alla prima met\u00e0 del XX secolo, il Morla era utilizzato per fini domestici, in primis per lavare i panni, e le sue acque possedevano una grande limpidezza.\nInoltre il suo alveo, adagiato su uno strato impermeabile argilloso, permetteva l'estrazione di un'eccellente qualit\u00e0 di argilla, utilizzata per utensili di ogni genere.\nTuttavia fu anche protagonista di numerosi straripamenti che causarono ingenti danni, portando sovente anche morte e distruzione nel corso dei secoli: documentate sono le piene del 1896, del 1932, del 1937, del 1940, del 1946, del 1949 ma soprattutto del 3 maggio 1936. In quest'ultima occasione le cronache riportano una devastazione senza precedenti, tanto da inondare il piccolo cimitero di \"Valtesse\", facendo affiorare le ossa dei defunti.\nSi cerc\u00f2 quindi di porre rimedio a queste calamit\u00e0 studiando una soluzione definitiva. Dopo numerosi progetti si decise di canalizzare parte del corso cittadino del fiume, coprendone alcuni tratti. L'opera, che comport\u00f2 ingenti sforzi non soltanto economici, si concluse nei primi anni sessanta, modificando definitivamente la natura del torrente.\nLa zona maggiormente interessata fu \"Borgo Santa Caterina\", che vide scomparire totalmente il corso d'acqua che ne aveva caratterizzato la storia, posto sotto il manto di nuove strade e piazzali, su cui venne costruito anche il nuovo palazzetto dello sport della citt\u00e0. Venne quindi eliminato anche il caratteristico \"ponte di Borgo santa Caterina\", da secoli delimitazione territoriale del quartiere stesso.\nUn altro tratto in cui il torrente venne nascosto alla vista della citt\u00e0 fu immediatamente dopo il ponte di \"Borgo Palazzo\", per riemergere dal buio in prossimit\u00e0 della stazione ferroviaria, sotto la quale scorre l'ultimo tratto sotterraneo.\nA seguito di questa grande opera il torrente venne relegato ad un ruolo sempre pi\u00f9 marginale, tanto che col passare del tempo venne considerato sempre pi\u00f9 una sorta di discarica a cielo aperto.\nXXI secolo.\nSoltanto con l'avvento del XXI secolo cominci\u00f2 a verificarsi una nuova presa di coscienza da parte dei cittadini e delle autorit\u00e0, che hanno posto il Morla al centro di un'opera di recupero ambientale.\nA tal riguardo \u00e8 nato anche un Parco Locale ad Interesse Sovracomunale (PLIS) volto alla tutela ed al rilancio delle aree della pianura bergamasca interessate dal corso del torrente stesso e dalle rogge da esso derivate, che coinvolge i paesi di Comun Nuovo, Levate, Stezzano e Zanica."}
{"id": "1478129", "revid": "1745361", "url": "https://it.wikipedia.org/wiki?curid=1478129", "title": "Anapo (mitologia)", "text": "Nella mitologia greca, Anapo era il nome di una divinit\u00e0 fluviale.\nIl mito.\nAnapo - ai tempi in cui Persefone fu scelta come sua sposa da Ade, dio degli inferi, che decise di rapirla per portarla nel suo regno infernale - vedendo la povera ragazza, decise di opporsi. In suo aiuto venne anche la ninfa Ciane, ma anche unendo le forze soccombettero innanzi al divino avversario. I due furono tramutati e Anapo divenne un fiume della Sicilia nei pressi di Sortino e della Necropoli Rupestre di Pantalica.\nPareri secondari.\nSecondo altri autori Anapo si era innamorato di Ciane ed insieme formarono un lago."}
{"id": "1478131", "revid": "86599", "url": "https://it.wikipedia.org/wiki?curid=1478131", "title": "Programma Ranger", "text": "Il Programma Ranger fu una serie di missioni spaziali senza equipaggio umano effettuate dagli Stati Uniti nel quadriennio 1961 - 1965 con l'obiettivo di ottenere immagini di alta qualit\u00e0 della superficie lunare. Le sonde Ranger erano progettate per impattare con la Luna.\nLe sonde furono originariamente progettate, all'inizio del 1959, in tre distinte fasi, chiamate \"blocchi\", ogni blocco aveva obiettivi specifici e progressivamente un maggiore avanzamento tecnologico. Furono previsti diversi lanci per ciascun blocco, per ottimizzare l'esperienza dei tecnici ed assicurare almeno un volo di successo. Tutto il programma cost\u00f2 170 milioni di dollari.\nLe sonde Ranger.\nOgni sonda Ranger possedeva sei telecamere, sostanzialmente uguali ma con differenti focali, tempi d'esposizione, lenti ecc. Erano suddivise in due canali, P (parziale) e F (Full). Ogni gruppo aveva dei generatori di corrente dedicati, timer e trasmittenti. Il canale P aveva 4 telecamere: P1 e P2 ad angolo stretto, P3 e P4 grandangoli. L'ultima immagine ripresa dal canale F era effettuata da 5 a 2,5 secondi prima dell'impatto (da circa 5\u00a0km di altezza), mentre l'ultima ripresa dal canale P era eseguita da 0,4 a 0,2 secondi prima della collisione.\nLista delle missioni.\nMissioni del blocco 1.\nIl blocco 1 consisteva in due sonde prototipo da immettere in orbita di parcheggio terrestre e successivamente da inviare verso la Luna, equipaggiate di tutto punto, servivano anche per testare il connubio Atlas-Agena.\nGran parte delle tecnologie che oggi vengono normalmente utilizzate nelle missioni spaziali non erano mai state testate prima del Programma Ranger. Probabilmente la pi\u00f9 importante di queste fu il controllo di assetto a tre assi, necessario per poter puntare in maniera corretta una navicella verso la sua meta, o per indirizzare dei pannelli solari verso il sole. Una nuova sfida tecnologica fu rappresentata anche dal sistema di razzi installati a bordo delle sonde, necessario per le minime correzioni necessarie per non mancare la Luna.\nOvviamente fu necessario sviluppare il sistema di comunicazione tra la sonda e il centro di comando, come fu necessario progettare dei computer che avrebbero controllato la navicella e ricevuto istruzioni dalla Terra, tutte cose che fino a quel momento non erano mai state tentate. Sfortunatamente i primi due lanci furono un fallimento, anche se successivamente la tecnologia alla base del Ranger 1 fu utilizzata per le sonde interplanetarie Mariner 1 e Mariner 2.\nMissione del blocco 2.\nIl blocco 2 prevedeva tre sonde lanciate nel 1962, avevano a bordo telecamere, un rilevatore di radiazioni e un sismografo in una capsula separata da rilasciare prima dell'impatto. Le tre missioni misero in risalto il buon funzionamento del razzo vettore e la buona progettazione delle navicelle, ma la fortuna non accompagn\u00f2 questi lanci. Ranger 3 fin\u00ec nello spazio profondo per un errore di rotta, Ranger 4 ebbe un lancio perfetto, ma la sonda non funzion\u00f2 per nulla e Ranger 5 manc\u00f2 il suo bersaglio.\nSi scopr\u00ec in seguito che la causa di questi fallimenti fu un malfunzionamento di un diodo utilizzato nei circuiti elettrici della navicella, il quale aveva problemi a lavorare nello spazio.\nMissione del blocco 3.\nLe sonde del blocco 3 furono lanciate nel biennio 1964 - 1965. Possedevano un sistema di ripresa pi\u00f9 avanzato, che veniva attivato solo quando la macchina raggiungeva la Luna, le telecamere erano in grado di fornire immagini molto pi\u00f9 dettagliate rispetto a quelle ottenute da telescopi a terra. La prima della serie, Ranger 6, ebbe un volo senza problemi ma non funzion\u00f2 il sistema televisivo e non furono riprese immagini.\nLe rimanenti tre sonde ebbero il sistema televisivo riprogettato e furono un successo. Ranger 7 rinvio sulla terra 4.300 foto che misero in risalto il suolo completamente craterizzato della luna. Ranger 8 raccolse ben 7.000 immagini prima di impattare col il suolo. Ranger 9 impatt\u00f2 nel cratere Alphonsus e raccolse 5.800 foto.\nCos\u00ec, dopo tre voli perfetti, si concluse il Programma Ranger, che aveva permesso agli scienziati di sviluppare la tecnologia spaziale necessaria per le prossime missioni."}
{"id": "1478133", "revid": "1123126", "url": "https://it.wikipedia.org/wiki?curid=1478133", "title": "Fulgence Rabemahafaly", "text": "Biografia.\nOrdinato prete il 14 agosto 1980 a Fianarantsoa, \u00e8 stato vescovo della diocesi di Ambositra dal giugno 1999 fino all'ottobre 2002 quando, nominato arcivescovo, gli \u00e8 stata affidata l'arcidiocesi di Fianarantsoa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1478135", "revid": "729019", "url": "https://it.wikipedia.org/wiki?curid=1478135", "title": "Lipoma", "text": "Il lipoma, anche chiamato fibromiolipoma o fibrolipoma \u00e8 un tumore benigno del tessuto adiposo, che per propria natura pu\u00f2 comparire in qualunque parte del corpo, sottocutanea o viscerale.\nIstologia.\nSi tratta di un tumore ben differenziato (cellule indistinguibili da un adipocita maturo), dotato di una capsula che ne rende facile l'escissione chirurgica.\nLe varianti sono:\nIn cardiologia.\nI lipomi si possono osservare in qualunque et\u00e0, non ci sono distinzioni di sesso e il diametro varia da piccole dimensioni fino a 15\u00a0cm con un peso anche di 4,8\u00a0kg (nei casi peggiori).\nSi manifestano nel subendocardio o nel subpericardio, pi\u00f9 comunemente nel ventricolo sinistro o nell'atrio destro.\nClinica.\nIn tali casi il lipoma risulta asintomatico, infatti si arriva alla morte senza neanche aver saputo dell'esistenza di tale tumore (spesso viene evidenziato durante l'autopsia).\nCaratteristica cardiologica \u00e8 l'ipertrofia lipomatosa del setto interatriale.\nEsami.\nSi effettuano esami per comprenderne gravit\u00e0 e forma:\nTrattamento.\nIl trattamento \u00e8 necessario solo per i casi pi\u00f9 gravi, quelli con sviluppo maggiore del lipoma. \u00c8 necessario l'intervento chirurgico con escissione completa. Se tali lesioni non comportano rischi neoplastici \u00e8 utile la resezione parziale per ristabilire il normale afflusso di sangue."}
{"id": "1478137", "revid": "729019", "url": "https://it.wikipedia.org/wiki?curid=1478137", "title": "Sindrome da pacemaker", "text": "La sindrome da pacemaker \u00e8 una sindrome cardiaca, che pu\u00f2 comparire dopo l'impianto di un pacemaker. La sua reale incidenza \u00e8 di difficile valutazione, variando da studio a studio e compare pi\u00f9 frequentemente nell'impianto dei PM-VVI\nEziologia.\nTale sindrome avviene per un'anomalia della sincronia del ventricolo, l'atrio si contrae anche in presenza di valvole chiuse aumentando la pressione venosa, o il ventricolo si contrae prima dell'afflusso di sangue causando una transitoria diminuzione della gittata cardiaca.\nClinica.\nI segni clinici riscontrati sono effetti emodinamici sfavorevoli e limitata capacit\u00e0 nella persona di raggiungere una normale condizione di benessere. \nI sintomi che si presentano sono vertigine, dispnea, sincope, astenia, diminuzione della tolleranza agli sforzi, palpitazioni, tosse e scompenso cardiaco.\nTrattamento.\nIl trattamento prevede l'inserimento del pacemaker con stimolazione bicamerale ed antiaritmici."}
{"id": "1478138", "revid": "78273", "url": "https://it.wikipedia.org/wiki?curid=1478138", "title": "Tendinopatia calcifica", "text": ""}
{"id": "1478142", "revid": "200568", "url": "https://it.wikipedia.org/wiki?curid=1478142", "title": "Consiglio collaterale", "text": "Il Consiglio collaterale fu il pi\u00f9 importante organo politico e giurisdizionale del vicereame di Napoli.\nIstituito nel 1516 quando il Regno di Napoli fu conquistato da Ferdinando il Cattolico, sostituiva le antiche funzioni giuridiche della corte partenopea con un consiglio composto dal vicer\u00e9 e da cinque giuristi, spagnoli e napoletani. Quando diventava Collaterale di guerra era allargato a numerosi nobili di spada.\nAnche se alla sua nascita era un consiglio misto, nobili e giuristi, nel 1542 su disposizione del vicer\u00e9 Toledo assunse la sua composizione definitiva di solo giuristi. Successivamente nel 1592 su direttiva del re Filippo II di Spagna c'\u00e8 un ulteriore divisione di funzioni, fra vicer\u00e9, giuristi, nobili, sempre a vantaggio dei giuristi, come negli affari giurisdizionali, neanche il vicer\u00e9 poteva interferire. \nNel Collaterale erano cumulate funzioni di cancelleria, funzioni legislative, (esercitate attraverso le prammatiche insieme con il vicer\u00e9), funzioni amministrative (nomine di ufficiali, di giurisdizione).\nNel caso di morte del vicer\u00e9, o mancanza di esso, il consiglio assumeva la reggenza.\nIl Collaterale fu abolito da Carlo III di Borbone nel 1735, e sostituito dalla Real camera di Santa Chiara."}
{"id": "1478147", "revid": "174925", "url": "https://it.wikipedia.org/wiki?curid=1478147", "title": "Paradiso Terrestre", "text": ""}
{"id": "1478149", "revid": "1226", "url": "https://it.wikipedia.org/wiki?curid=1478149", "title": "Atlanti", "text": ""}
{"id": "1478150", "revid": "136053", "url": "https://it.wikipedia.org/wiki?curid=1478150", "title": "Camera della Sommaria", "text": ""}
{"id": "1478153", "revid": "1982", "url": "https://it.wikipedia.org/wiki?curid=1478153", "title": "Viceregno di Napoli", "text": ""}
{"id": "1478155", "revid": "136053", "url": "https://it.wikipedia.org/wiki?curid=1478155", "title": "Vicereame di Napoli", "text": ""}
{"id": "1478160", "revid": "767487", "url": "https://it.wikipedia.org/wiki?curid=1478160", "title": "Un militare e mezzo", "text": "Un militare e mezzo \u00e8 un film del 1960 diretto da Steno.\nTrama.\nNicola Carletti, uomo sulla cinquantina da sempre vissuto in America, torna in Italia con la famiglia per tentare il successo economico vendendo il \"digerfriz\", un farmaco contro i disturbi digestivi.\nGiunto in Italia, per\u00f2, viene forzatamente arruolato nell'esercito perch\u00e9 renitente alla leva. Nella caserma viene subito preso di mira dal severo maresciallo Rossi e mal si adatta alla legge e alla rigorosa disciplina della vita militare.\nCarletti fa di tutto pur di uscirne al pi\u00f9 presto per tornare ai suoi affari farmaceutici. L'unica speranza di uscirne sembra arruffianarsi il colonnello della caserma, affetto da problemi di digestione, per cui il digerfritz potrebbe essere risolutivo.\nTra mille peripezie e sotterfugi Carletti cerca di portare al termine un contratto di fornitura ad una casa farmaceutica spinto dal suo capo Roy Harrison. Si creano, quindi, fraintendimenti e intrecci che coinvolgono anche la figlia di Carletti, Mary, il sottotenente Giorgio Strazzonelli e la figlia dell maresciallo Rossi, Anita.\nAnita, infatti, \u00e8 gelosissima e trova il suo fidanzato Giorgio con Mary e fa una scenata; nell'inseguimento di Anita, per\u00f2 nasce del tenero tra Mary e Giorgio, mentre Anita finge di avere una relazione proprio con Roy Harrison, che alla fine si innamora realmente di Anita e rivela al maresciallo Rossi essere un Maggiore dell'aeronautica statunitense.\nSi formano, cos\u00ec le due coppie e anche l'affare per Carletti va per la meglio."}
{"id": "1478174", "revid": "767487", "url": "https://it.wikipedia.org/wiki?curid=1478174", "title": "Serenatella sciu\u00e8 sciu\u00e8", "text": "Serenatella sciu\u00e8 sciu\u00e8 \u00e8 un film del 1958 diretto da Carlo Campogalliani."}
{"id": "1478185", "revid": "1904508", "url": "https://it.wikipedia.org/wiki?curid=1478185", "title": "Feodora di Leiningen", "text": "Feodora e il fratello Carlo, che fu in seguito il III \"Principe di Leiningen\", erano fratellastri per parte materna della regina Vittoria del Regno Unito.\nBiografia.\nGiovinezza.\nFeodora rimase orfana del padre nel 1814 e la madre si rispos\u00f2 con il figlio di Giorgio III di Gran Bretagna, Edoardo Augusto di Hannover. Dal matrimonio nacque una figlia, Alessandrina Vittoria, futura regina del Regno Unito.\nVisse la giovinezza con la madre e la sorella a Kensington Palace, sotto la sorveglianza di John Conroy, amministratore finanziario della madre a cui la duchessa del Kent, nuovamente vedova nel 1820, aveva affidato anche la conduzione della casa. Nei suoi diari, molti anni dopo, l'ormai regina Vittoria avrebbe aspramente criticato la condotta di Conroy e il clima opprimente in cui erano costrette a vivere sia lei sia la sorella.\nA Kensington viveva anche l'ufficiale di cavalleria Augusto, figlio di Augusto duca di Sussex. I due giovani si innamorarono ma quando il loro idillio fu scoperto, Conroy e la madre Vittoria vi posero fine.\nMatrimonio e discendenza.\nNel 1828 la diedero in moglie al principe tedesco Ernesto I di Hohenlohe-Langenburg e la giovane and\u00f2 a vivere al castello di Langenburg.\nLa coppia ebbe sei figli:\nFeodora e Vittoria rimasero legate e in contatto tra loro per tutta la vita: si scrivevano regolarmente.\nCarlotta di Prussia, la secondogenita di Vittoria di Sassonia-Coburgo-Gotha (figlia della regina Vittoria), chiam\u00f2 sua figlia Fedora, nata nel maggio del 1879, in onore della zia della madre."}
{"id": "1478186", "revid": "767487", "url": "https://it.wikipedia.org/wiki?curid=1478186", "title": "Arriva la zia d'America", "text": "Arriva la zia d'America \u00e8 un film del 1956 diretto da Roberto Bianchi Montero. Due anni dopo \u00e8 stato realizzato una sorta di seguito: \"La zia d'America va a sciare\"\nTrama.\nLa signora Tecla Camarano, vedova di un napoletano emigrato in America, che le ha lasciato notevoli ricchezze, \u00e8 in viaggio alla volta di Napoli, accompagnata dal fratello Guglielmo e dalla nipote Gilda.\nI cognati napoletani la attendono con ansia, sperando che Tecla li sollevi dalla povert\u00e0: Dante suona in un ristorante, suo figlio Carlo canta; Addolorata fa la portinaia in una casa signorile. Per timore che i parenti le succhino il denaro, Tecla d\u00e0 loro ad intendere di essere povera. Essi invece, per non sfigurare di fronte alla parente ritenuta ricchissima, si danno l'aria di essere dei gran signori.\nBench\u00e9 Carlo si sia dichiarato contrario a questa linea di condotta, Dante, d'accordo con Addolorata, s'\u00e8 installato in un appartamento di propriet\u00e0 dell'amministratore del palazzo, recatosi per qualche giorno fuori di citt\u00e0. Ora i falsi ricchi restano delusi, ma intanto Carlo e Gilda hanno fatto amicizia e stanno sempre insieme.\nUn giorno Tecla, in un momento di distrazione, rivela di essere molto ricca, questo fa molto piacere al parentado; ma Carlo se ne dispiace, perch\u00e9 pensa che Gilda abbia voluto ingannarlo per procurarsi una breve avventura sentimentale. Cos\u00ec tra i due giovani, che incominciavano a volersi bene, \u00e8 sorta una piccola nube; ma interviene con la consueta autorit\u00e0 la zia Tecla e ristabilisce la pace tra i due cugini, che decidono di sposarsi. \u00c8 giunto intanto per Tecla il momento della partenza; ma ella si \u00e8 resa conto che i parenti nutrono per lei un affetto sincero. Decide quindi di vendere le propriet\u00e0, che ha in America per tornare a Napoli, dove si stabilir\u00e0 definitivamente."}
{"id": "1478193", "revid": "4", "url": "https://it.wikipedia.org/wiki?curid=1478193", "title": "Spiderwick", "text": ""}
{"id": "1478200", "revid": "118156392", "url": "https://it.wikipedia.org/wiki?curid=1478200", "title": "Opel GT", "text": "L'Opel GT \u00e8 un'automobile sportiva prodotta dalla casa tedesca Opel presentata per la prima volta nel 1968 e prodotta sino al 1973.\nStoria e profilo.\nGenesi del modello.\nLa genesi della \"GT\" risale ai primi anni '60 del secolo scorso: fu infatti nel 1962 che i vertici General Motors (di cui la Opel all'epoca faceva parte) decisero di dare un'impronta differente alla gamma delle vetture Opel, fino a quel momento caratterizzate da una rassicurante aura di solidit\u00e0, razionalit\u00e0 e tranquillit\u00e0 nelle prestazioni, ma assolutamente non da grinta e non da una certa dose di sportivit\u00e0 per renderle pi\u00f9 appetibili anche da una clientela tradizionalmente orientata verso altri marchi. Per questo motivo, alla sede di R\u00fcsselsheim venne trasferito l'americano Clare MacKichan come capo del design del marchio tedesco. Al suo fianco venne costituita una folta \u00e9quipe di designer, tra cui il tedesco Erhard Schnell, assegnato alla direzione del reparto N10. Ufficialmente, il compito della nuova squadra fu quella di rendere pi\u00f9 accattivante la gamma delle berline fino a quel momento in gamma. In realt\u00e0, fu proprio Schnell a lavorare di nascosto ad una coup\u00e9 di fascia media quando non impegnato negli incarichi ufficiali. Solo il suo diretto superiore MacKichan sapeva di questa sua attivit\u00e0 sottobanco, ma lasci\u00f2 correre in modo da lasciare libero sfogo alla creativit\u00e0 di Schnell. Tale progetto segreto venne svelato al resto della dirigenza Opel e General Motors solo nel 1964, quando venne inaugurato il nuovo Centro Stile Opel, il pi\u00f9 grande polo di design automobilistico d'Europa. Non vi era ancora una vettura vera e propria, ma solo alcuni abbozzi su carta o poco pi\u00f9. L'idea di Schnell venne presentata come dimostrazione delle potenzialit\u00e0 del nuovo Centro Stile in modo da stimolare maggiormente la potenziale clientela ad avvicinarsi finalmente al marchio Opel. \nL'idea venne approvata dai vertici GM e immediatamente inizi\u00f2 il lavoro per cercare di definire nel pi\u00f9 breve tempo possibile le linee della nuova sportiva, una sportiva che si voleva lontana dal resto della produzione per quanto riguardava il design. Non si voleva, cio\u00e8, realizzare una coup\u00e9 che fosse solo una versione a due porte e padiglione basso di una berlina gi\u00e0 esistente, ma qualcosa di nettamente diverso, pur se basata su meccanica derivata dalla grande produzione in serie. Per realizzare il primo modello in scala 1:1, si scelse di partire dall'abitacolo, perch\u00e9 prima di tutto si cerc\u00f2 di conferire il massimo livello di ergonomia e di impostazione sportiva del posto guida. Da l\u00ec vennero poi disposte la meccanica e il motore, dopodich\u00e9 solo in ultima battuta, attorno a questo complesso venne disegnata e realizzata la carrozzeria. Quest'ultima venne scelta fra pi\u00f9 proposte di stile in quanto particolarmente grintosa nelle forme, ma anche in grado di soddisfare i requisiti relativi alla disposizione di meccanica, motore ed abitacolo. Il primo modello in scala 1:1 venne realizzato in creta.\nSi arriv\u00f2 cos\u00ec al salone dell'automobile di Francoforte del 1965, quando fu presentato il prototipo Opel Experimental GT, primo vagito in pubblico del progetto destinato a realizzare la futura \"GT\". La \"Experimental GT\" era una vettura creata sulla base della Kadett B e con un propulsore 1900 cm\u00b3 da 90 CV, derivato da quello montato sulle contemporanee Rekord B. Il prototipo suscit\u00f2 clamore per via delle sue linee aerodinamiche, per gli allestimenti interni di stampo nettamente sportivo e per il corpo vettura dal baricentro basso che ricordava abbastanza da vicino la concept car Mako Shark II presentata a New York alcuni mesi prima con marchio Chevrolet (anche la Chevrolet era appartenente al gruppo General Motors).\nLa concept \"Experimental GT\" fu in pratica un modo per saggiare il gradimento del pubblico nei confronti di un'eventuale inedita sportiva Opel. E il pubblico, di fatto grad\u00ec, anche se il consiglio di amministrazione della General Motors fatic\u00f2 ancora a digerire completamente l'idea di una sportiva da inserire in una gamma fatta di paciose berline e giardinette. Inoltre, prevedendo che questo modello avrebbe fatto gola anche al mercato statunitense, il direttivo GM impose di rendere pi\u00f9 americaneggianti le linee della concept \"Experimental GT\", certamente gradevoli, ma anche migliorabili. Per questo motivo, ci si rifece allo stile della \"Mako Shark II\", simile in pi\u00f9 punti alla concept di Francoforte, ma anche pi\u00f9 sinuosa ed accattivante. A tale scopo vennero richiamati in Germania altri designer, tra cui Anatole Lapine, George Gallion e Chuck Jordan, che sostitu\u00ec MacKichan alla guida del settore design della Opel. Oltre ad apportare le necessarie migliorie stilistiche, vennero condotti anche studi sul fronte dell'aerodinamica: gli ultimi affinamenti effettuati in galleria del vento portarono cos\u00ec all'ottenimento di un Cx migliore rispetto alla Porsche 911.\nUn ulteriore problema si ebbe quando il successo di vendite della \"Kadett B\" port\u00f2 allo sfruttamento totale delle linee di assemblaggio dello stabilimento di Bochum, in precedenza designato come impianto destinato anche alla produzione della futura \"GT\". L'impossibilit\u00e0 di utilizzare l'impianto di Bochum costrinse quindi lo stato maggiore della Opel a cercare un carrozziere esterno per la realizzazione delle scocche nude. Tale carrozziere venne individuato nella francese Brissonneau &amp; Lotz che, per motivi organizzativi, appalt\u00f2 gran parte del lavoro alla carrozzeria Chausson di Gennevilliers, che realizz\u00f2 le scocche grezze, mentre la Brissoneau &amp; Lotz si occup\u00f2 della verniciatura e delle finiture. Le scocche cos\u00ec approntate vennero poi inviate a Bochum, dove venne effettuato l'assemblaggio definitivo con il montaggio dei gruppi meccanici.\nIl debutto ufficiale del modello definitivo avvenne in concomitanza coi Saloni autunnali del 1968.\nDesign esterno ed interno.\nCompatta ma filante, la \"GT\" era caratterizzata da una linea muscolosa ed aggressiva, che riprendeva in toto quelli che erano i motivi stilistici salienti della concept \"Mako Shark II\", compresa la particolare forma \"a bottiglia di Coca-Cola\" visibile osservando la vettura dall'alto. Il frontale era appuntito (tra l'altro proprio grazie all'arretramento del motore) e caratterizzato dalla presenza di fari a scomparsa che venivano azionati mediante un comando meccanico a ruotavano sul loro asse longitudinale. I parafanghi anteriori molto prominenti, si sviluppavano fino ad oltre l'altezza del lungo cofano motore disegnando un profilo a onda che percorreva l'intera vettura lungo la linea di cintura e lungo la sagoma del parafango posteriore. Il parabrezza era relativamente generoso come superficie, mentre sensibilmente pi\u00f9 ridotte erano le altre superfici vetrate, un aspetto peraltro comprensibile se si considera la tipologia di vettura. Il padiglione era molto rastremato e introduceva ad una coda raccolta e tronca, provvista di un piccolo accenno di spoiler integrato e dominata dai doppi fari circolari, anch'essi ispirati a quelli della \"Corvette C3\". Altra particolarit\u00e0 della parte posteriore erano le feritoie di sfiato sopra il lunotto per lo smaltimento dell'aria dall'abitacolo.\nL'abitacolo era omologato per sole due persone, con un posto guida dominato dal grande gruppo plancia-cruscotto di forma squadrata, con due grandi strumenti circolari dietro al volante a calice a tre razze e tre strumenti secondari sulla console centrale (amperometro, manometro per l'olio e termometro dell'acqua). Degno di nota era l'utilizzo di sedili sportivi sagomati e con poggiatesta integrato. La \"GT\" debutt\u00f2 solo tre anni dopo la pubblicazione del libro \"Unsafe at any speed\" di Ralph Nader, un libro che fra l'altro coinvolse direttamente il gruppo GM, accusato di produrre auto molto insicure e pericolose. Per questa ragione, si cerc\u00f2 di indirizzare parte della progettazione anche in direzione della sicurezza passiva. In questo senso vanno inquadrate soluzioni come le imbottiture su plancia e volante, oppure gli stessi sedili con poggiatesta integrato che vanno a proteggere il collo degli occupanti in caso di tamponamento da dietro. Per quanto riguardava la dotazione, la pecca pi\u00f9 imperdonabile stava per\u00f2 nell'assenza di un vero e proprio bagagliaio: posteriormente non vi era infatti alcun vano apribile, ma semplicemente il serbatoio carburante, e la ruota di scorta si trovava in fondo al piccolo spazio dietro ai due sedili, spazio che fungeva appunto anche da piccolo bagagliaio.\nStruttura, meccanica e motori.\nGli accorgimenti sul fronte delle sicurezza erano evidenti anche sul piano tecnico e gi\u00e0 a partire dalla struttura stessa della vettura, che prevedeva una scocca portante in lamiera d'acciaio a deformazione programmata. Un'altra soluzione in tal senso degna di essere menzionata era lo sterzo con piantone collassabile. A tal proposito, vale anche la pena aggiungere che lo sterzo si avvaleva di una raffinata soluzione a circolazione di sfere, tipico di vetture di ben pi\u00f9 alto lignaggio. La meccanica telaistica era per il resto simile a quella delle contemporanee \"Kadett B\", con tarature affini a quelle delle versioni pi\u00f9 potenti, anche se con una differenza sostanziale al retrotreno, sempre del tipo ad assale rigido con barra Panhard, ma con molle elicoidali al posto delle balestre longitudinali. L'avantreno conserv\u00f2 invece la gi\u00e0 collaudata soluzione a ruote indipendenti e a bracci sovrapposti con balestra trasversale. Posteriormente era montata anche una barra stabilizzatrice, che all'avantreno era ottenibile a richiesta. Sia davanti sia dietro erano presenti ammortizzatori idraulici telescopici.L'impianto frenante era di tipo misto come nelle \"Kadett\" di fascia alta e medio-alta.\nAl suo debutto, la Opel \"GT\" fu prevista in due motorizzazioni:\nScelta obbligata per il tipo di cambio, un manuale a 4 marce dotato di coppia conica ipoide. A richiesta, sulla \"GT 1900\" era possibile avere il differenziale autobloccante, non previsto invece sulla \"GT 1100\". Sempre a richiesta e sempre solo sulla \"GT 1900\", era possibile avere un cambio automatico a 3 rapporti.\nLa carriera commerciale.\nMentre gli esemplari destinati al Vecchio Continente vennero distribuiti dalla rete ufficiale Opel, quell destinati al mercato USA vennero distribuiti oltreoceano mediante la rete Buick, altro marchio gravitante nell'orbita della General Motors. Gli aggiornamenti occorsi alla gamma della \"GT\" furono quasi tutti di dettaglio. A fine estate del 1969, ad esempio, il paraurti anteriore che fino a quel momento era in due pezzi, venne sostituito da uno in un pezzo unico, mentre all'interno comparve un vano portaoggetti sul tunnel. Numerosi altri aggiornamenti di dettaglio (volante, comando fari, posacenere, manovella alzacristalli, ecc) vennero apportati nell'agosto del 1970, anche se la novit\u00e0 pi\u00f9 rilevante fu la cancellazione dal listino della versione con motore da 1,1 litri perch\u00e9 poco richiesta dal mercato a causa delle sue prestazioni modeste. In realt\u00e0, da quel momento le vendite calarono bruscamente anche per la versione con motore da 1,9 litri, giacch\u00e9 l'entrata in listino della Manta A innesc\u00f2 un fenomeno di cannibalismo commerciale: la \"Manta\" era infatti omologata per quattro persone, possedeva un vero bagagliaio e consentiva una maggior praticit\u00e0.\nIl 12 marzo del 1971 venne introdotta in listino la \"GT/J\", ossia una \"1900\" con allestimento semplificato e quindi anche con prezzo ridotto: in questo modo si volle da una parte sostituire la \"1100\" con un modello pi\u00f9 economico della \"1900\" ma con prestazioni altrettanto brillanti, mentre dall'altra si volle continuare a tenere vivo l'interesse nei confronti di questo modello. Nello stesso anno, a causa delle leggi anti-inquinamento statunitensi, il propulsore da 1,9 litri, l'unico rimasto nella gamma, sub\u00ec una revisione che port\u00f2 ad una leggera diminuzione della potenza a 85 CV, ma solo negli esemplari destinati oltreoceano.\nUlteriori aggiornamenti (cerchi, luci posteriori con illuminazione per la retromarcia integrata, orologio, scritte identificative, ecc) si ebbero fra il 1971 e il 1973. Nell'autunno del 1972, limitatamente al mercato italiano, arrivarono sul motore 1900 delle cassette di trasformazione ufficiali dovute a Virgilio Conrero che, grazie a 2 carburatori doppio corpo, fecero aumentare la potenza a 125 CV DIN a 6200 giri/min e la velocit\u00e0 massima per GT e GT/J a 205 chilometri orari con un supplemento di prezzo di Lit.300.000 montaggio compreso. Nel luglio del 1973 cess\u00f2 la produzione della \"GT\", che non venne mai sostituita da un modello veramente simile in tutto e per tutto, anche se in genere si assume la \"Manta\" come sua legittima erede. La stragrande maggioranza della produzione della \"GT\" fu destinata al mercato statunitense e solo in una percentuale molto pi\u00f9 bassa sono state commercializzate in Europa.\nNell'arco dei suoi anni di produzione ne sono stati prodotti pi\u00f9 di 103.463 esemplari, di cui solo 3.573 nella cilindrata minore da 1.1 litri. Di questi, ben 70.564 furono destinati oltreoceano.\nAttivit\u00e0 sportiva.\nGrazie alla robustezza della meccanica, le Opel \"GT\" furono impiegate anche nel mondo delle competizioni. In particolare, fu la pi\u00f9 potente \"GT 1900\" a trovare spazio in tale campo e validi preparatori si ebbero anche in Italia, dove la \"Autotecnica Conrero\" realizz\u00f2 alcuni esemplari di Gruppo 2 dotati di una potenza massima di 170 CV. Alcuni di questi esemplari ottennero nel 1969 dei buoni risultati in alcune gare in salita.\nUna delle prime vittorie si ebbe nel 1970, al termine della gara in salita Bressanone-Sant'Andrea: la Opel \"GT 1900\", pilotata da Giampaolo Benedini, capace di 190 CV ed omologata in Gruppo 4, si piazz\u00f2 davanti ad una dozzina di Porsche 911.\nAlla Targa Florio del 1971, la Opel \"GT 1900\" pilotata da Salvatore Calascibetta ottenne il primo posto in Gruppo 4 nella sua classe ed il nono posto assoluto, sbaragliando nuovamente avversarie come le temutissime Porsche \"911\".\nNel 1972, una Opel \"GT 1900\" della potenza di 225 CV, e nuovamente preparata da Conrero, fu condotta alla vittoria da Alberto Rosselli, che si piazz\u00f2 primo nella categoria fino a 2 litri ed ottavo assoluto in occasione della Coppa Intereuropa di Monza.\nAnche alcuni anni dopo la sua uscita dai listini, la Opel \"GT\" continu\u00f2 ad essere utilizzata nelle competizioni, specialmente da piloti privati."}
{"id": "1478212", "revid": "1305772", "url": "https://it.wikipedia.org/wiki?curid=1478212", "title": "Vsevolod di Pskov", "text": "Biografia.\nVsevolod era il figlio primogenito di Mstislav I di Kiev e di Cristina Ingesdotter di Svezia, figlia del re di Svezia, Ingold I; nacque a Velikij Novgorod mentre suo padre regnava sulla citt\u00e0 (1088-1093, 1095-1117) e fu battezzato con il nome di Gabriele (\"Gavriil\"). \nLa data di nascita di Vsevolod \u00e8 sconosciuta, anche se alcuni storici sostengono la tesi che tale evento sia stato commemorato da Mstislav con la costruzione della Chiesa dell'Annunciazione nella Piazza del Mercato della citt\u00e0 nel 1103.\nNominato Principe di Novgorod dopo l'ascesa del padre al trono di Kiev, govern\u00f2 la Repubblica, con alcuni intervalli, dal 1117 fino al 1136, anno in cui fu deposto dagli abitanti della citt\u00e0.\nNel 1123 spos\u00f2 una Principessa di \u010cernihiv, dalla quale ebbe un figlio, Ivan, morto nel 1128. Dal 1123 condusse una serie di campagne militari contro i \u010cudi che sarebbero perdurate per oltre sette anni. Dopo Vladimir Jaroslavi\u010d, Vsevolod fu inoltre il secondo principe di Novgorod ad essere entrato in conflitto con i Finni (nel 1123).\nDopo la morte del padre nel 1132, il supporto di cui godeva a Novgorod cominci\u00f2 a scemare. Lo stesso anno fu nominato dallo zio, il Gran Principe Jaropolk II, principe di Pereslavl'. Quando cerc\u00f2 di far ritorno a Novgorod pochi mesi dopo, gli abitanti della citt\u00e0 lo ripudiarono e rifiutarono di accoglierlo, considerando il suo spostamento a Pereslavl' un tradimento (aveva infatti giurato che sarebbe morto a Novgorod). I resoconti storici indicano tuttavia che guid\u00f2 l'esercito della Repubblica nella campagna del 1133 che port\u00f2 alla conquista di Juriev (la moderna Tartu in Estonia).\nNel 1134 Vsevolod condusse una fallimentare campagna contro il Principato di Vladimir-Suzdal durante la quale, secondo i cittadini di Novgorod, dimostr\u00f2 pi\u00f9 volte insicurezza: ritenuto un leader inaffidabile, il suo potere all'interno della Repubblica cominci\u00f2 a vacillare e il 28 maggio 1136, fu confinato all'interno del Palazzo Arcivescovile nel Cremlino. A met\u00e0 luglio gli fu concesso di lasciare la citt\u00e0 per recarsi a Kiev dallo zio. L'anno seguente tent\u00f2 di ritornare a Novgorod alla testa di un esercito; non riuscendovi, si ritir\u00f2 a Pskov dove, dopo essere stato nominato principe della citt\u00e0 dagli stessi cittadini, mor\u00ec nel febbraio 1138. Secondo i suoi ultimi desideri fu seppellito nella Chiesa di San Demetrio di Pskov. Sulle sue spoglie si accese una forte contesa tra quest'ultima e i cittadini di Novgorod che ne rivendicavano il corpo: poich\u00e9 Vsevolod aveva dichiarato prima di morire di non voler essere seppellito nel suo vecchio dominio a Novgorod fu inviato solo un dito del santo.\nLa cacciata di Vsevolod da Novgorod \u00e8 stata tradizionalmente percepita come la fine del potere di Kiev sulle regioni settentrionali e l'inizio della storia della Repubblica di Novgorod. Dopo di lui un gran numero di Principi furono invitati o cacciati dalla citt\u00e0 nei due secoli successivi e solo pochi, tra cui Aleksandr Nevskij, riuscirono a mantenervi potere per un periodo prolungato.\nLa morte non gli permise di reclamare il trono di Kiev. Gli sopravvisse una figlia, Verchuslava, moglie di Boleslao IV di Polonia.\nCulto.\nVsevolod costru\u00ec un notevole numero di chiese dentro e fuori le mura cittadine di Novgorod: la chiesa di San Giovanni sull'Opoki (1127-1130), la chiesa di San Giorgio al Mercato (1133), la chiesa dell'Assunzione nel Mercato (1133) costruita con l'arcivescovo Nifont) e la chiesa di San Giorgio nel monastero di Juriev. Oltre a queste, la cattedrale di San Nicola del palazzo di Jaroslav, anche se spesso attribuita al padre Mstislav, fu molto probabilmente costruita durante il governo di Vsevolod.\nIl Principe fu canonizzato dalla Chiesa ortodossa russa come Vsevolod-Gavriil. Nella Stepennaja Kniga (il \"libro dei titoli della Genealogia Reale\"), \u00e8 indicato come il Taumaturgo di Pskov.\nLe sue reliquie furono traslate alla Cattedrale della Trinit\u00e0 di Pskov nel 1193. Sotto il suo nome gli abitanti di Pskov fissarono una spada tedesca con l'iscrizione \"honorem meum nemini dabo\", un tempo conservata nella sacrestia della Cattedrale, ma gli storici moderni ritengono che tale manufatto debba essere datato posteriormente al XV secolo.\nSi narra che nel 1581, mentre l'esercito polacco agli ordini di Stefan Batory assaltava la citt\u00e0 e, dopo avere creato una breccia nelle mura, si accingeva a invaderla, gli abitanti di Pskov trasportarono dove infuriavano gli scontri l'icona del santo. Pochi attimi dopo, nonostante la situazione si presentasse come disperata, le truppe di Pskov riuscirono a respingere l'assalto e a salvare la citt\u00e0 dalla devastazione."}
{"id": "1478215", "revid": "124338168", "url": "https://it.wikipedia.org/wiki?curid=1478215", "title": "Vanikoro", "text": "Le isole Vanikoro (chiamate anche isole Vanikolo) sono un gruppo di isole, parte delle Isole di Santa Cruz, appartenenti a loro volta all'arcipelago di Salomone. L'isola maggiore \u00e8 Banie, le altre isole sono Tevai, Manieve, Nomianu e Nanuga.\nStoria.\nSulle sue scogliere coralline nel 1788 naufrag\u00f2 il navigatore Jean-Fran\u00e7ois de La P\u00e9rouse, ma solo trent'anni dopo furono ritrovati i resti del naufragio.\nEmilio Salgari, nel terzo capitolo del romanzo d'avventura \"Un dramma nell'Oceano Pacifico\", descrive l'isola come popolata dai pi\u00f9 brutti e feroci abitanti delle isole Salomone e dediti all'antropofagia.\nNel famoso romanzo dello scrittore francese Jules Verne, intitolato \"Ventimila leghe sotto i mari\", gli avvenimenti del naufragio di La P\u00e9rouse vengono narrati dal protagonista Pietro Aronnax al capitano Nemo, mentre quest'ultimo gli rivela la verit\u00e0 sull'enigmatica sorte di La P\u00e9rouse stesso. Tutto ci\u00f2 viene raccontato nel XIX capitolo del romanzo, intitolato per l'appunto \"Vanikoro\"."}
{"id": "1478218", "revid": "93502431", "url": "https://it.wikipedia.org/wiki?curid=1478218", "title": "Propriet\u00e0", "text": ""}
{"id": "1478224", "revid": "3101", "url": "https://it.wikipedia.org/wiki?curid=1478224", "title": "Isole Vanikoro", "text": ""}
{"id": "1478225", "revid": "3101", "url": "https://it.wikipedia.org/wiki?curid=1478225", "title": "Vanikolo", "text": ""}
{"id": "1478226", "revid": "3101", "url": "https://it.wikipedia.org/wiki?curid=1478226", "title": "Isole Vanikolo", "text": ""}
{"id": "1478227", "revid": "1457847", "url": "https://it.wikipedia.org/wiki?curid=1478227", "title": "Studio di scacchi", "text": "Uno studio di scacchi, o pi\u00f9 semplicemente uno studio, \u00e8 una composizione scacchistica che rappresenta un finale di partita, creata da un compositore di studi, in cui si presenta al solutore una posizione da risolvere.\nIntroduzione.\nLo studio di scacchi \u00e8 diverso dal problema di scacchi per vari aspetti: nello studio non \u00e8 indicato il numero di mosse per arrivare alla soluzione, mentre il problema si presenta generalmente con l'enunciato \"\"il Bianco muove e d\u00e0 matto in due mosse\" oppure \"il Bianco muove e d\u00e0 matto in n mosse\". La posizione iniziale di un problema \u00e8 generalmente molto artificiale, difficilmente raggiungibile in partita. L'enunciato di uno studio \u00e8 del tipo \"il Bianco muove e vince\" oppure \"il Bianco muove e patta\"\", e la posizione iniziale rappresenta un finale che, salvo rare eccezioni, \u00e8 raggiungibile in partita.\nMolti studi hanno dato contributi essenziali alla teoria dei finali, essendo in essi indicata la manovra corretta per vincere o pattare in una determinata posizione. Come per i problemi, lo studio per essere corretto deve avere un'unica soluzione, pur permettendo in alcuni casi mosse alternative minori, come per es. muovere un Cavallo da b1 a b5 con la manovra b1-c3-b5 oppure b1-a3-b5; in tal caso si ha un \"duale\". Se lo studio ha una soluzione diversa fin dalla prima mossa da quella proposta dall'autore si ha un \"cook\" e lo studio viene detto \"demolito\".\nGli studi vengono presentati in concorsi di composizione di studi, oggi regolamentati dalla WFCC (World Federation for Chess Composition).\nLa FIDE, tramite la WFCC, attribuisce i seguenti titoli a vita (assegnati indistintamente sia per la composizione di studi che di problemi):\nSono stati studiati vari metodi per la classificazione degli studi, i pi\u00f9 usati attualmente sono:\nIl codice di classificazione \u00e8 utile per la ricerca di un determinato studio o posizione nei database. Il database dell'olandese Harold van der Heijden comprende (edizione del 2010) oltre 76.000 studi, ed \u00e8 considerato di riferimento a livello internazionale.\nEsempi.\nSulla destra vediamo un famoso studio di Richard R\u00e9ti.\nA prima vista sembra impossibile che il Bianco possa pattare: se il Re Bianco cerca di portarsi verso il pedone Nero non potr\u00e0 mai raggiungerlo, mentre il Nero pu\u00f2 catturare il pedone Bianco se cerca di promuovere.\nTuttavia il Bianco pu\u00f2 trarre vantaggio dal fatto che il Re pu\u00f2 muovere in due direzioni nello stesso tempo: verso il pedone Nero e verso il proprio pedone.\nLa soluzione \u00e8 la seguente: 1.Rg7! h4 (1...Rb6 2.Rf6! h4 3.Re5! con trasposizione) 2.Rf6! Rb6 (se 2...h3, 3.Re6 h2 4.c7 Rb7 5.Rd7 e anche il Bianco promuove) 3.Re5! Ora se 3...Rxc6 il Re Bianco si porta in f4 e ferma il pedone, mentre se 3...h3 4.Rd6 ed anche il Bianco promuove. In ogni caso il Bianco riesce ad ottenere la patta.\nQuesto tipo di finale \u00e8 trattato nell'articolo Finali di pedoni.\nUno studio pi\u00f9 complesso \u00e8 quello del diagramma a destra, del compositore austriaco Alois Wotawa.\nSembra impossibile che il Bianco possa vincere, in quanto il pedone in a4 non pu\u00f2 essere fermato. Ma anche il Bianco pu\u00f2 promuovere, e se il Nero volesse impedirlo a suo carico sono pronte, incredibilmente, due varianti di matto!\n1.Rh6!! Per giocare una mossa cos\u00ec apparentemente assurda bisogna aver calcolato molte difficili continuazioni.\n1...a3 2.e6! con due svolgimenti:\n- a) 2...dxe6 3.Ae5!! Rxe5 4.Rg5 a2 5.f4 matto;\n- b) 2...Rxe6 3.Rg6 a2 4.f4 a1=D 5.f5 matto.\nUna composizione molto originale dall'esito sorprendente, tipica dello stile di Alois Wotawa.\nStoria.\nLa composizione di studi \u00e8 precedente alla forma moderna degli scacchi. Si trovano alcuni studi degli scacchi (\"Shatranj\") in manoscritti risalenti al IX secolo. Gli arabi introdussero in Europa nel IX secolo una tipologia di studi simili a quelli moderni, detti \"mans\u016bba\", nei quali veniva fornita una posizione di mediogioco o finale con un determinato obiettivo (es. il Bianco muove e vince). Uno dei pi\u00f9 noti tra quelli pervenuti \u00e8 il \"matto di Dil\u0101r\u0101m\", tramandato in un manoscritto di scacchi del XV secolo redatto da Firdewsi al-Tahihal, ma le cui origini risalgono al X secolo e probabilmente sono attribuibili al maestro arabo di shatranj Abu Bakr ibn Yahya al-Suli. Un aneddoto narra che il principe Murwardi, appassionato giocatore, in una sessione di gioco avesse perso tutti i suoi averi, mettendo in premio la sua bellissima moglie, Dil\u0101r\u0101m, in un'ultima disperata partita di rivincita. Il principe stava perdendo (posizione del diagramma a lato) quando Dil\u0101r\u0101m, con la frase \"oh principe, sacrifica le torri ma non tua moglie\", gli avrebbe suggerito una combinazione con la quale Murwardi vinse la partita, ovvero:\ncodice_1\nI primi trattati sugli scacchi moderni, come quelli di Luis Ram\u00edrez de Lucena e Pedro Damiano (verso la fine del XV e inizio del XVI secolo) comprendono alcuni studi. Tuttavia questi studi sono ben diversi da quelli attuali, essendovi spesso pezzi non essenziali per la soluzione, cosa non permessa attualmente. Queste composizioni venivano chiamate con vari nomi (per es. Damiano le definiva \"suttilitatae\").\nIl primo uso del termine \"studi\" risale al 1851 nell'opera \"Chess Studies\" dei tedeschi Bernhard Horwitz e Josef Kling, considerata generalmente come l'inizio della studistica moderna. Si ritiene che la composizione di studi si sia evoluta in una vera e propria arte verso la fine del XIX secolo, con Aleksej Troickij e Henri Rinck tra i primi esponenti pi\u00f9 importanti.\nMolti compositori, come Troickij, Rinck e Leonid Kubbel, sono conosciuti solo per la loro attivit\u00e0 di studisti, ma alcuni famosi giocatori, tra cui Emanuel Lasker, Richard R\u00e9ti, Vasilij Smyslov, Paul Keres, P\u00e1l Benk\u0151, Aleksandr Beljavskij e Jan Timman, sono stati anche compositori di studi.\nPrincipali compositori di studi.\nNota: i compositori italiani sono elencati nella sezione successiva. I dati biografici e statistici sono tratti dal sito ARVES (v. link esterni) e dal database di Harold van der Heijden, ed. 2005."}
{"id": "1478228", "revid": "180559", "url": "https://it.wikipedia.org/wiki?curid=1478228", "title": "Surveyor 1", "text": "Il Surveyor 1 fu il primo lander lunare lanciato dagli USA verso la Luna. Apparteneva al Programma Surveyor e fu realizzato dalla NASA e dal Jet Propulsion Laboratory. Tocc\u00f2 terra con successo nell'Oceanus Procellarum quattro mesi dopo la sonda sovietica Luna 9.\nLa Missione.\nLa sonda fu realizzata solo per sviluppare gli aspetti tecnici dell'allunaggio e pertanto non portava un grande carico di strumenti scientifici, comunque furono raccolti ugualmente svariati dati molto importanti. A bordo erano installate due telecamere, una per l'avvicinamento alla Luna che non venne utilizzata, e l'altra per monitorare le operazioni sul suolo lunare.\nErano installati a bordo oltre 100 sensori per studiare come rispondeva la macchina alle sollecitazioni dello spazio esterno. Le videocamere ripresero la zona dell'atterraggio mentre gli strumenti inviavano a Terra le informazioni sulla temperatura ambientale locale. Il radar utilizzato per l'avvicinamento forn\u00ec anche informazioni sulle caratteristiche della superficie lunare.\nSurveyor 1 fu lanciato il 30 maggio del 1966 alle 14:41:00 UTC tramite il razzo vettore Atlas-Centaur e venne immesso direttamente in una traiettoria di impatto con la Luna. I motori furono spenti solo quando la sonda raggiunse l'altezza di 3,4 metri dalla superficie del nostro satellite e poi tocc\u00f2 terra in caduta libera il 2 giugno del 1966 nell'Oceanus Procellarum alle coordinate 2,45\u00b0 sud - 43,22\u00b0 ovest. Surveyor 1 trasmise dati fino al 14 luglio del 1966 senza interruzione durante la notte lunare, mentre i test eseguiti dagli ingegneri continuarono fino al 7 gennaio del 1967.\nStrumentazione Scientifica.\nTelecamera.\nLa telecamera consisteva in un tubo vidicon di 25 e 100 mm di focale montata fissa con un'inclinazione di 16 gradi. Uno specchio, montato vicino all'obiettivo, poteva essere mosso in modo da riprendere la zona d'atterraggio. I comandi venivano inviati dal centro di controllo. Le immagini potevano avere 200 o 600 linee di definizione; le prime furono inviate tramite l'antenna omnidirezionale, mentre le seconde tramite l'antenna direzionata verso la Terra. Il segnale video usato per l'invio a terra era quello utilizzato normalmente dai circuiti televisivi pubblici, non criptato. Furono eseguite in totale 10.000 immagini, tra le quali anche alcune scattate alla volta stellata, le quali vennero registrate su nastro magnetico.\nEstensimetri.\nDegli estensimetri furono montati su ognuno degli ammortizzatori posti sulle gambe del lander per registrare il picco delle forze assiali nel momento dell'impatto della sonda. Furono concepiti per sopportare una forza fino a 800 kgf (7,8 kN)."}
{"id": "1478232", "revid": "35707", "url": "https://it.wikipedia.org/wiki?curid=1478232", "title": "Prix Louis-Delluc", "text": ""}
{"id": "1478234", "revid": "35813", "url": "https://it.wikipedia.org/wiki?curid=1478234", "title": "Josef Winterhalder jr.", "text": ""}
{"id": "1478241", "revid": "6923", "url": "https://it.wikipedia.org/wiki?curid=1478241", "title": "Big Huge Games", "text": "Big Huge Games \u00e8 una societ\u00e0 americana che si occupa della creazioni di giochi strategici con sede a Timonium, nel Maryland. La societ\u00e0 fu fondata nel febbraio del 2000 da quattro sviluppatori veterani di videogiochi: Tim Train, David Inscore, Jason Coleman e Brian Reynolds, che peraltro aveva gi\u00e0 creato Civilization II, Alpha Centauri e Colonization.\nStoria ed eventi principali.\nAnche se Brian Reynolds era un membro fondatore di Firaxis, lui e gli altri decisero di fondare una nuova compagnia in grado di creare giochi di strategia per pc che includessero la complessit\u00e0 dei giochi a turni e la giocabilit\u00e0 di quelli in tempo reale. Il sito web della societ\u00e0 riflette l'interesse della stessa verso i giochi di strategia.\nNel febbraio del 2007, la \"Big Huge Games\" annunci\u00f2 che Ken Rolston, il disegnatore di e , era entrato a far parte della compagnia come disegnatore di un gioco di cui ancora non si conosceva il nome. Pi\u00f9 tardi la societ\u00e0 ha annunciato che il nome del precedente gioco verr\u00e0 reso noto nel 2009. Inoltre questo gioco sar\u00e0 il primo a non essere distribuito dalla Microsoft come era avvenuto per \"Rise of Nations\" o \"Rise of Legends\", nel 2012 viene pubblicato il gioco in questione: \"\".\nIl 18 maggio 2007 la \"Big Huge Games\" annunci\u00f2 che i suoi programmatori avrebbero sviluppato la seconda espansione del gioco di strategia Age of Empires III chiamata che usc\u00ec nell'autunno del 2007.\nIl 17 gennaio 2008 THQ annuncia l'acquisizione della societ\u00e0 che ne diviene una sussidiaria."}
{"id": "1478248", "revid": "767487", "url": "https://it.wikipedia.org/wiki?curid=1478248", "title": "Porta un bacione a Firenze", "text": "Porta un bacione a Firenze \u00e8 un film del 1955 diretto da Camillo Mastrocinque."}
{"id": "1478252", "revid": "748614", "url": "https://it.wikipedia.org/wiki?curid=1478252", "title": "Castello di Duino", "text": "Il castello di Duino si trova nel comune di Duino-Aurisina, in provincia di Trieste.\nDi propriet\u00e0 da oltre 420 anni della famiglia Della Torre, ramo Della Torre di Valsassina (von Thurn-Hofer und Valsassina) prima e dei duchi della Torre e Tasso poi. Dal 2003 \u00e8 - insieme al suo parco - aperto al pubblico.\nDal maniero si gode un vasto panorama sulle ripide pareti rocciose a strapiombo sul mare. Nel parco si trova un bunker utilizzato durante la seconda guerra mondiale.\nLa storia del casato Thurn und Taxis \u00e8 legata alla gestione dei servizi postali, in quanto esercit\u00f2 questa attivit\u00e0 in diversi Stati europei, tra cui Italia, Austria, Germania, Ungheria e Paesi Bassi dal 1400 in poi, per pi\u00f9 di 350 anni.\nStoria.\nIl castello \u00e8 stato costruito sulle rovine di un avamposto romano e ingloba una torre del XVI secolo.\nLa sua edificazione fu voluta nel 1389 da Ugone di Duino, capitano di Trieste, in sostituzione del Castelvecchio risalente al X secolo, di cui sono ancora visibili le rovine su uno sperone roccioso a picco sul mare.\nAlla morte di Ugone, la rocca fu ereditata da Ramberto di Walsee, fratello della prima moglie, che ne cur\u00f2 l'ultimazione nei primi decenni del Quattrocento.\nNel 1472 la signoria di Duino, e quindi il suo Castello, pass\u00f2 dai Walsee all\u2019imperatore Federico III d'Asburgo, che vi insedi\u00f2 come proprio \"Hauptmann und Rentmeister zu Tybein und am Karst\" (Capitano ed Amministratore a Duino e sul Carso) Niklas Lueger, gi\u00e0 Capitano coi Walsee nel 1452, cui seguirono Jurgen von Ellach (Ellacher) e Kaspar Rauber, protagonisti della resistenza di Trieste al feroce assedio veneziano del 1463.\nI Capitani imperiali incrementarono le fortificazioni del castello sia contro la nuova minaccia turca sia contro quella perenne di Venezia e le ostilit\u00e0 di nobili ribelli, come Erasmus Lueger, il castellano di Predjama che nel 1485 assalt\u00f2 Trieste con duemila cavalieri ungheresi respinti ed inseguiti attraverso il Carso dalle forze di Kaspar Rauber, divenuto Capitano imperiale della citt\u00e0.\nNel 1514 Johann Hofer, compagno d\u2019armi di Massimiliano I d'Asburgo, riceve dalla Camera imperiale il Capitanato di Duino in pegno di diritto ereditario per aver finanziato nuove fortificazioni del castello di Trieste.\nNel 1522 la Signoria di Duino pass\u00f2 al Ducato di Carniola.\nEstintasi nel 1587 la famiglia Hofer von Hoenfels con la morte dell'ultimo discendente, Matthaeus, il castello rimase a sua volta alle uniche due figlie, Ludovika e Maria Clara Orsa.\nEntrambe furono spose, una dopo la morte dell'altra, del conte Raimondo della Torre di Valsassina che assunse anche il cognome Hofer, adattato poi in lingua tedesca a \"von Thurn-Hofer und Valsassina\".\nIl castello rest\u00f2 cos\u00ec ininterrottamente ai von Thurn-Hofer und Valsassina per oltre 250 anni.\nNel 1849 la contessa \"Theresa von Thurn-Hofer und Valsassina\", ultima discendente diretta dei Della Torre di Valsassina ed erede del castello duinese, spos\u00f2 il principe Egon zu Hohenlohe-Waldenburg-Schilligsf\u00fcrst dal quale ebbe sei figli.\nLa quarta figlia, Maria convol\u00f2 a nozze, a sua volta, nel 1875 a Venezia, con il principe Alexander von Thurn und Taxis, pronipote dei Della Torre e figlio di Hugo Maximilian del ramo boemo, portando in dote il castello.\nDalla coppia nacque nel 1881 Alessandro che subentr\u00f2 nella propriet\u00e0 del maniero che perdura fino ad oggi; creato primo duca di Castel Duino dal re d'Italia Vittorio Emanuele III di Savoia, ottenne la naturalizzazione italiana nel 1923 assumendo per s\u00e9 e per i suoi discendenti il cognome di Della Torre e Tasso.\nIn questo castello lo scrittore e poeta Rainer Maria Rilke ide\u00f2 e inizi\u00f2 nel 1912 la composizione delle \"Elegie duinesi\" mentre era in visita alla principessa Maria della Torre e Tasso (nata Hohenlohe). Rilke successivamente dedic\u00f2 la sua opera alla nobildonna, che fu una dei suoi maggiori sostenitori.\nNel 1945 venne emesso un francobollo dalle autorit\u00e0 jugoslave del valore di due lire triestine utilizzabile nell'intera Istria e nel litorale sloveno. Rimase in circolazione fino all'annessione definitiva dei territori occupati dall'esercito jugoslavo.\nA ricordo della sua permanenza nel castello \u00e8 stato intitolato al poeta praghese anche una passeggiata panoramica \u2014 il sentiero Rilke \u2014 lungo circa 2 chilometri. Inaugurato dopo i lavori di restauro nel 1987, sale alto sul costone roccioso tra Duino e la baia di Sistiana, con splendidi scorci sulla Riserva naturale delle Falesie.\nAl castello \u00e8 legata, inoltre, la leggenda della Dama bianca, la moglie di uno dei signori del maniero, da questi gettata nel mare e quindi trasformata nella roccia visibile oggi nella baia, di fronte alla costa.\nNel 2008 e 2009 il castello di Duino \u00e8 stato la sede del Premio \"Citt\u00e0 di Trieste\", \"Alabarda d'oro\"."}
{"id": "1478253", "revid": "122459597", "url": "https://it.wikipedia.org/wiki?curid=1478253", "title": "Rois et reine", "text": ""}
{"id": "1478257", "revid": "287204", "url": "https://it.wikipedia.org/wiki?curid=1478257", "title": "Jean-Ignace-Isidore G\u00e9rard", "text": "Biografia.\nNasce a Nancy, a nord-est della Francia. Figlio d'arte, ricevette la sua prima \u201ceducazione artistica\u201d dal padre, che amava dipingere miniature. \u201cGrandville\u201d era il nome d'arte di suo nonno. Nel 1820 arriva a Parigi per frequentare gli studi presso i miniaturisti Manson, Hippolyte Lecomte. Arrivano le prime collezioni di litografie intitolate \"Les Tribulations de la petite propriet\u00e9\", \"Les Plaisirs de toutdge\" e \"La Sibylle des salons\".\nNel 1828 pubblica una serie di litografie a colori \"Les Dimanches d'un bourgeois de Paris\".\nMa \u00e8 nel 1829 che raggiunge la fama con \"Les M\u00e9tamorphoses du jour\", una serie di settantacinque scene in cui i personaggi venivano ritratti con corpi da uomini e con volti animali. Questi disegni, si distinguono particolarmente per la straordinaria capacit\u00e0 dell'artista di riprodurre tratti umani in volti animali. Pubblicate da Bulla nello stesso anno, e ripubblicate postume nel 1854 da Harvard con testi di scrittori dell'epoca, con introduzione di Charles Blanc.\nIl successo di questo lavoro lo ha portato alla collaborazione con Daumier nel 1830 al giornale \"La Caricature\", dal 1831 inizia anche a lavorare per la rivista \"L'Artiste\", nel 1832 collabora al \"Charivari\", dal 1833 al \"Magasin pittoresque\" e gi\u00e0 dal 1829 collaborava per il giornale \"Le Silhouette\" (primo giornale di caricature, fondato in Francia); le sue caricature politiche a sfondo umoristico-satirico, presto vennero a godere di una grande popolarit\u00e0.\nIntanto sposa sua cugina Marguerite-Henriette Fischer nel 1833, dalla quale avr\u00e0 tre figli.\nDopo la ripresa della censura preventiva della caricatura nel 1835, Grandville si rivolse quasi esclusivamente a lavori standard, fornendo illustrazioni per l'\u0152vres compl\u00e8tes di B\u00e9ranger nel 1836, per le favole di La Fontaine nel 1838, e per romanzi come Don Chisciotte della Mancia nel 1847, I viaggi di Gulliver e Robinson Crusoe nel 1840.\nTra il 1840 e il 1842 inizia la collaborazione con grandi artisti, come Daumier e Paul Gavarni, per l'illustrazione de il \"Curmer: Les Fran\u00e7ais peints par eux-m\u00eames\", enciclopedia morale del XIX secolo, con testi di Honor\u00e9 de Balzac, Alphonse Karr e Charles Nodier.\nSuccessivamente continua la pubblicazione di un'altra collezione litografica, \"Sc\u00e8nes de la vie publique et priv\u00e9e des animaux\", con testi di Honor\u00e9 de Balzac, Benjamin Franklin, Jules Janin, Alfred de Musset, Charles Nodier, George Sand, P.-J. Stahl e altri. Nel 1842 Grandville \u00e8 colpito da un grave lutto, perde due dei tre figli e a luglio dello stesso anno, sua moglie. Si risposer\u00e0 per\u00f2, nel 1843 con un'amica della moglie, una certa Mademoiselle Lhuillier.\nEsce \"L'Autre Monde\" nel 1844 e firma i testi come Taxile Delord. Successivamente pubblicher\u00e0 un'altra importante opera, \"Cent Proverbes\" nel 1845.\nIllustra lo \"J\u00e9r\u00f4me Paturot \u00e0 la recherche d'une position sociale\" di Louis Reybaud nel 1846.\nNel 1847 pubblica la sua ultima opera, \"Les Fleurs anim\u00e9es\", pubblicata in due volumi, con introduzione di Alphonse Karr e testi dell'artista (Taxile Delord). Muore anche il terzo figlio in giovane et\u00e0.\nIl 17 marzo 1847 muore per una depressione nervosa causata da un'angina nella casa dov'era tenuto in cura dal Dottor Voisin, a Vanves, a soli 43 anni. Compose per s\u00e9 il seguente epitaffio:\nI suoi resti riposano al cimitero di Saint-Mand\u00e9, appena fuori Parigi.\nDopo la sua morte, verr\u00e0 pubblicata l'opera \"Les \u00c9toiles\".\nNel 1893, il legatario del figlio di Grandville, unico erede dei disegni ancora in possesso della famiglia dell'artista, don\u00f2 questi a diverse istituzioni, tra cui la Biblioteca Municipale di Nancy.\nGrandville \u00e8 stato uno dei caricaturisti pi\u00f9 originali e apprezzati nel XIX secolo, usando tratti animaleschi per satirici commenti sulla societ\u00e0. Il suo istinto e la sua abilit\u00e0 per le \u201cprovocazioni\u201d politiche hanno fatto s\u00ec che i suoi lavori fossero tra i pi\u00f9 richiesti. Lavor\u00f2 in svariati modi arrivando persino a illustrare pagine di quotidiani. Forse il suo pi\u00f9 grande contributo \u00e8 stato dato dall'opera \"L'Autre Monde\", un'opera a tratti surrealistici. Scrittori come Andr\u00e9 Breton e Georges Bataille, riconoscono Grandville come precursore del movimento.\nAnche se i suoi lavori sono a tratti innaturali e assurdi, il suo stile \u00e8 di meraviglioso ingegno inventivo, il suo umorismo \u00e8 sempre temperato e raffinato da un delicato sentimento e da una sobria vena di gentilezza.\nGli \u00e8 stato dedicato un busto in bronzo, realizzato dallo scultore francese Ernest Bussi\u00e8re, attualmente si trova al \"Parc de la P\u00e9pini\u00e8re\" a Nancy, sua citt\u00e0 natale.\nNote.\nL'articolo contiene parti del testo provenienti dal libro \"Les m\u00e9tamorphoses du jour\" di J. J. Grandville e Charles Blanc."}
{"id": "1478260", "revid": "38666", "url": "https://it.wikipedia.org/wiki?curid=1478260", "title": "Jean Ignace Isidore G\u00e9rard", "text": ""}
{"id": "1478261", "revid": "136053", "url": "https://it.wikipedia.org/wiki?curid=1478261", "title": "Colli al Volturno", "text": ""}
{"id": "1478266", "revid": "287204", "url": "https://it.wikipedia.org/wiki?curid=1478266", "title": "Aprilia MX 250", "text": ""}
{"id": "1478269", "revid": "767487", "url": "https://it.wikipedia.org/wiki?curid=1478269", "title": "Primrose (album)", "text": "Primrose \u00e8 il secondo album pubblicato dal gruppo goth/darkwave statunitense Mors Syphilitica."}
{"id": "1478273", "revid": "38666", "url": "https://it.wikipedia.org/wiki?curid=1478273", "title": "J.J. Grandville", "text": ""}
{"id": "1478279", "revid": "22475", "url": "https://it.wikipedia.org/wiki?curid=1478279", "title": "Santuario di San Francesco da Paola (Paola)", "text": "Il santuario regionale di San Francesco da Paola sorge a 178 metri sul livello del mare nella parte alta e collinare della cittadina di Paola, localit\u00e0 di nascita di san Francesco, in una valle costeggiata da un torrente e ricca di vegetazione. \u00c8 meta di pellegrinaggio da tutto il sud Italia, specialmente dalla Calabria, di cui san Francesco \u00e8 patrono. Custodisce parte delle spoglie del santo (le restanti si trovano a Tours in Francia). Dista da Cosenza.\nNell'ottobre 1921 papa Benedetto XV ha elevato il santuario al rango di basilica minore.\nNel 2000, in occasione del Giubileo, \u00e8 stata aperta al culto una nuova aula liturgica progettata da Sandro Benedetti.\nIl 3 marzo 2020 la Conferenza Episcopale Calabra ha elevato la basilica santuario di San Francesco da Paola a santuario regionale a coronamento dei 500 anni dalla canonizzazione del santo.\nI santuari.\nBasilica nuova.\nDavanti al santuario vi \u00e8 un ampio piazzale, al limite del quale si erge la facciata principale del tempio. A destra dell'ingresso principale, vi \u00e8 un arco tramite il quale si accede alla parte laterale del santuario, in cui si trovano l'ampia basilica moderna (inaugurata nel 2000) e la fonte della \"cucchiarella\", alla quale sogliono bere i pellegrini. Accanto a questa \u00e8 esposta una bomba inesplosa, caduta nel torrente accanto al santuario durante un bombardamento anglo-americano nel mese di agosto del 1943, che non danneggi\u00f2 il Santuario. Continuando si accede al ponte del Diavolo e ad un sentiero al termine del quale si trova un luogo che fu rifugio del Santo nei suoi anni giovanili. \nEntrando nel santuario per l'ingresso principale, si accede a due ambienti semi-aperti iniziali. Nel primo sono conservate diverse lapidi, datate fra il XVI ed il XX secolo, che ricordano varie ricorrenze ed eventi riguardanti il santuario, mentre il secondo \u00e8 il vero pronao della basilica antica: a destra si trova il portale di accesso alla basilica, a sinistra vi \u00e8 un affaccio sul torrente e sull'adiacente convento, ed avanti vi \u00e8 l'ingresso al chiostro ed al romitorio del Santo e la cella del \"beato Nicola\".\nApparato iconografico.\nAll'interno della basilica nuova sono presenti un affresco di circa , tre tele ad olio di circa e una tela di , 4 volte a vela triangolari di e una pala d'altare di , tutte opere del pittore neo-manierista Bruno d'Arcevia, che le ha realizzate nel periodo 1997-1998.\nOrgano a canne.\nL'organo a trasmissione elettronica computerizzata via-radio, del nuovo Santuario di S.Francesco a Paola, \u00e8 stato costruito dalla ditta Mascioni nel 2004. Il materiale fonico \u00e8 inserito all'interno di un'ampia nicchia sopraelevata, con mostra in pi\u00f9 campi, situata nella testata destra dell'aula. Lo strumento \u00e8 stato progettato da Franco Nicora e si articola in 44 registri per un totale di circa canne; la sua consolle, mobile indipendente, dispone di 3 tastiere e pedaliera.\nBasilica antica.\nLa basilica antica, in stile tardo rinascimentale, risalente al XVI secolo, \u00e8 composta da un'ampia aula principale piuttosto spoglia e da un'unica navata laterale a destra, lungo la quale si aprono quattro cappellette, che ha il suo culmine nella sontuosa cappella barocca che custodisce le poche reliquie di San Francesco pervenute a Paola, fra cui alcuni suoi abiti, frammenti di ossa e un dente.\nNel chiostro del santuario, chiuso verso l'esterno con vetrate, si trova il roseto del Santo, che costituisce oggi un folto giardino, e ospita lungo le sue pareti interne affreschi raffiguranti i principali episodi della vita del santo, molti dei quali legati a leggende. Adiacente ad esso \u00e8 il romitorio di san Francesco, un insieme di angusti spazi sotterranei che costituirono il primo nucleo di cenobio per il santo e per i suoi confratelli. Fra il chiostro e la basilica antica si erge il campanile del tempio."}
{"id": "1478280", "revid": "830579", "url": "https://it.wikipedia.org/wiki?curid=1478280", "title": "Lipe cvatu, sve je isto k'o i lani", "text": "Lipe Cvatu (lett. ita. \"i tigli stanno fiorendo\") \u00e8 una delle canzoni pi\u00f9 popolari e di maggior successo degli jugoslavi Bijelo Dugme, contenuta nel settimo album del gruppo, \"Bijelo dugme\" (pi\u00f9 noto come \"Kosovska djevojka\", la \"Vergine kosovara\", poich\u00e9 nella copertina era riprodotto il noto dipinto storico del pittore serbo Uro\u0161 Predi\u0107). Un punto di forza della canzone \u00e8 sicuramente il suono della cornamusa valacca che introduce il brano e accompagna le evoluzioni vocali di Mladen Voji\u010di\u0107, meglio conosciuto con il soprannome di \"Tifa\", voce del gruppo dopo \u017deljko Bebek, che era fuoriuscito dalla formazione nell'aprile del 1984."}
{"id": "1478281", "revid": "287204", "url": "https://it.wikipedia.org/wiki?curid=1478281", "title": "Hans J\u00fcrgen Press", "text": "Reduce dalla prigionia in Algeria, Inghilterra e Stati Uniti durante la seconda guerra mondiale, si trasferisce nel 1944 ad Amburgo dove frequenta la scuola di belle arti. Nel 1953 comincia la sua collaborazione con \"Sternchen\" il supplemento dedicato ai ragazzi della rivista \"Stern\". In quegli anni nacque il suo personaggio pi\u00f9 famoso, \"Il tenero Giacomo\" (in originale \"Der kleine Herr Jakob\") le cui strisce vennero ospitate per anni anche in Italia sulle pagine de \"La Settimana Enigmistica\". \nScrisse anche diversi libri per ragazzi con per protagonista la banda della Mano Nera, gruppo di 4 bambini-detective e uno scoiattolo impegnati a risolvere crimini e misteri. Il tratto peculiare di questi libri \u00e8 il coinvolgimento del lettore nell'indagine: il testo, scritto nelle pagine di sinistra, \u00e8 accompagnato in quelle di destra da illustrazioni a fumetti molto dettagliate (\"Wimmelbild\") in ognuna delle quali \u00e8 nascosto un dettaglio necessario per l'avanzamento delle ricerche. Gli indizi vengono svelati solamente nella pagina successiva, all'interno del testo, impedendo di anticipare accidentalmente la soluzione.\n\"Le avventure della Mano Nera\" (\"Die Abenteuer der schwarzen Hand\") \u00e8 il primo di questi racconti ed \u00e8 ormai fuori commercio."}
{"id": "1478284", "revid": "1234826", "url": "https://it.wikipedia.org/wiki?curid=1478284", "title": "K\u0101ma S\u016btra", "text": "Il K\u0101ma S\u016btra (sanscrito: \u0915\u093e\u092e\u0938\u0942\u0924\u094d\u0930) \u00e8 un antico testo indiano sul comportamento sessuale umano, ampiamente considerato come l'opera pi\u00f9 importante nella letteratura sanscrita sull'amore. Scritto da Vatsyayana con il titolo completo \"V\u0101tsy\u0101yana K\u0101ma S\u016btra\" (\"Aforismi sull'amore, di Vatsyayana\"), si crede che l'autore sia vissuto in un'epoca fra il I ed il VI secolo, probabilmente durante il periodo Gupta. Nella cultura classica hindu, l'essere umano ha il preciso obiettivo di perseguire un'armonica realizzazione di s\u00e9, senza trascurare alcun aspetto della vita terrena ed \u00e8 quindi prescritto che ricerchi quattro obiettivi:\nSull'artha \u00e8 stato scritto l'Athasastra di Kautilya, un trattato di arte politica, mentre sul dharma \u00e8 stata stilata la Manusmirti, ossia il Codice di Manu. Sul desiderio, invece, il celebre Kamasutra.\nComposizione.\nConsta di 36 capitoli, organizzati in sette libri e 64 parti, ognuna delle quali scritta da un esperto nel rispettivo campo. Contiene un totale di 64 posizioni sessuali anche rappresentate. Hanno diversi nomi, come ad esempio quelli degli animali o delle azioni degli animali. Vatsyayana credeva che ci fossero otto modi di fare l'amore, moltiplicati per otto posizioni per ognuno. Nel libro queste sono note come le \"64 Arti\". Il capitolo che elenca le posizioni \u00e8 il pi\u00f9 famoso e per questo \u00e8 spesso scambiato per l'intera opera.\nTuttavia, solo circa il 20 per cento del libro \u00e8 dedicato alle posizioni sessuali. Il resto \u00e8 una guida su come essere un buon cittadino e parla delle relazioni fra uomini e donne. Il Kama Sutra descrive il fare l'amore come un'\"unione divina\". Vatsyayana credeva che il sesso in s\u00e9 non fosse sbagliato, a meno che non lo si facesse frivolmente. Il Kama Sutra ha aiutato le persone a godere dell'arte del sesso in maniera pi\u00f9 profonda e pu\u00f2 essere considerato una guida tecnica al godimento sessuale, oltre a provvedere ad una descrizione dei costumi e delle pratiche sessuali dell'India di quei tempi.\nIl Kama (in sanscrito \"piacere\" o \"benessere\") non \u00e8 infatti percepito come un peccato, ma \u00e8 uno dei quattro scopi della vita (\"purushartha\").\nLa traduzione inglese pi\u00f9 conosciuta del libro \u00e8 quella del 1883 di Sir Richard Burton in collaborazione con Forster Fitzgerald Arbuthnot. L'edizione italiana di riferimento \u00e8 quella data alle stampe dalla casa editrice Adelphi a cura di Wendy Doniger e Sudhir Katar nel 2003.\nLibro primo. Osservazioni generali.\nCostituito da cinque capitoli suddivisi in 6 parti - tratta dell'amore in generale, del posto che deve occupare nella vita di un uomo, ed una classificazione finale delle donne.\n1) Compendio del testo.\n2) I mezzi per conseguire i tre fini dell'esistenza.\nSui tre obiettivi (potere, piacere e religione) e le priorit\u00e0 della vita\n3) Esposizione delle arti.\nSull'acquisizione delle conoscenze adeguate.\n4) Lo stile di vita dell'uomo di mondo.\nSui comportamenti pi\u00f9 consoni al cittadino ben educato.\n5) I compiti degli aiutanti e dei messaggeri maschi dell'uomo.\nRiflessioni riguardanti gli intermediari che assistono l'amante nelle sue imprese.\nLibro secondo. Sull'unione sessuale/Sesso.\nCostituito da 10 capitoli suddivisi in 17 parti - tratta una discussione approfondita sul bacio, sui vari tipi di preliminari, sull'orgasmo, il sesso orale, la parafilia e i tab\u00f9, il m\u00e9nage \u00e0 trois ed in pi\u00f9 una lista delle 64 posizioni sessuali.\n6) Le tipologie sessuali in base alle dimensioni, alla resistenza e al temperamento.\nA seconda delle dimensioni del suo pene (denominato linga-segno) l'uomo pu\u00f2 esser chiamato coniglio-piccolo, toro-medio o stallone-lungo; mentre la donna a seconda dell'ampiezza della propria vagina (denominata yoni) \u00e8 detta cerva-stretta, giumenta-normale o elefantessa-larga. A partire da tal suddivisione vi possono essere tre tipi di accoppiamento tra partner simili e sei tipi tra partner dissimili. In ogni caso \u00e8 sempre meglio che l'uomo abbia dimensioni maggiori rispetto a quelle della donna, perch\u00e9 cos\u00ec la donna pu\u00f2 raggiungere il piacere sessuale nella maniera pi\u00f9 soddisfacente.\nI partner possono avere un'energia sessuale fiacca, media o impetuosa; ed anche in base ai temperamenti esistono nove tipi di accoppiamento. Quando l'entusiasmo \u00e8 minimo ed il vigore scarso, non sopportano di essere morsi, graffiati o schiaffeggiati; quando invece l'entusiasmo \u00e8 assai grande sopportano con gioia anche d'esser percossi con violenza.\nInfine, rispetto alla durata dell'atto, l'uomo si pu\u00f2 suddividere in rapido, medio e resistente. Il piacere si sviluppa mentre l'uomo si muove senza sosta e a velocit\u00e0 sempre pi\u00f9 sostenuta dentro la donna; il piacere femminile e quello maschile si differenziano in quanto i loro rispettivi sessi non si assomigliano n\u00e9 in aspetto n\u00e9 nei tempi. Tale radicale diversit\u00e0 \u00e8 dimostrata dal fatto che quando l'uomo raggiunge il piacere si ferma automaticamente non badando pi\u00f9 in alcun modo alla donna; una donna invece non fa cos\u00ec.\nPoich\u00e9 una donna non si ferma di propria spontanea volont\u00e0 accade che, dopo che l'uomo ha ottenuto ci\u00f2 per cui s'era dato impegno e cessa dunque di muoversi, se la donna \u00e8 ancora in piena eccitazione ella vuole un altro uomo. Le donne amano l'uomo la cui energia sessuale dura a lungo; esse raggiungono il piacere con l'uomo resistente, non con quello rapido nei confronti del quale provano risentimento.\nUna donna giovane raggiunge il piacere in continuazione, sin dall'inizio dell'incontro amoroso con la penetrazione sessuale; l'uomo invece solo alla fine. I loro tempi sono diversi e come estranei l'uno all'altro. La forza del desiderio femminile \u00e8 inoltre otto volte maggiore di quella maschile, pertanto a loro piace prolungare l'attivit\u00e0 sessuale: per questo si dice anche che per soddisfare una \"donna dai begli occhi\" occorrono almeno otto uomini, ed il desiderio di smettere sorge in lei solo quando \u00e8 completamente esausta. In principio l'energia femminile \u00e8 fiacca e il piacere che prova delicato, ma gradualmente ne deriva una pienezza d'energia ed un massimo del piacere.\nUomini e donne son stati creati diversi: l'uno \u00e8 convesso, l'altra concava; l'uno \u00e8 inghiottito, l'altra inghiotte; uno \u00e8 agente attivo, l'altra luogo passivo. Da ci\u00f2 v'\u00e8 anche differenza nell'eccitazione erotica, all'uno piace pensare \"la sto possedendo\", all'altra \"sono posseduta da lui\". La donna dipende dall'azione dell'uomo per realizzare il proprio fine, ma i loro piaceri sono separati perch\u00e9 i loro tempi e nature sono diverse (bench\u00e9 appartengano alla stessa specie).\nLa situazione ottimale si ha quando uomo e donna raggiungono il piacere contemporaneamente: questo \u00e8 un accoppiamento paritario. Quando invece l'accoppiamento \u00e8 disuguale, la donna andrebbe trattata con baci, abbracci e cos\u00ec via, di modo che possa raggiunger per prima il piacere.\n7) I tipi di amore;\nL'amore ha quattro forme, che nascono da abitudine, eccitazione erotica, trasposizione e oggetti dei sensi. L'amore che nasce dall'abitudine si distingue per la ripetizione di certi atti; quello dovuto all'eccitazione erotica nasce essenzialmente dall'immaginazione e non come reazione a qualche oggetto sensibile esterno n\u00e9 per attivit\u00e0 divenute abituali. L'amore di trasposizione \u00e8 quello generato da un confronto (lui/lei \u00e8 migliore di quell'altro/a). L'amore che nasce dagli oggetti dei sensi \u00e8 anche quello pi\u00f9 immediato, essendo una risposta a ci\u00f2 che si ha davanti agli occhi.\n8) I modi di abbracciare.\n9) Le variet\u00e0 di baci.\nGeneralmente a baci, graffi e morsi si ricorre prima dell'amplesso, mentre le percosse e i gemiti sono usati durante l'unione. I baci si danno sulla fronte, sui capelli, sulle guance, sugli occhi, sul torace, sul seno, sulle labbra e sulla bocca; alcuni baciano anche l'inguine, le ascelle e il monte di Venere.\nLe tre variet\u00e0 di baci pi\u00f9 adatti per una vergine sono il casuale, il fremente ed il carezzevole. Il primo si ha quando, stretta all'uomo con forza, accosta la bocca ma non partecipa; il secondo si ha con l'incontro tra il labbro inferiore di lui con quello di lei; il terzo si ha quando lei sfiora delicatamente con la punta della lingua le labbra di lui. Oltre a questi vi sono poi altre quattro variet\u00e0, chiamate: pari, trasversale, rigirato e premuto.\nContemporaneamente si pu\u00f2 fingere di litigare, giocando a graffiarsi, mordersi e schiaffeggiarsi. Durante il bacio si pu\u00f2 anche passare la lingua sui denti, il palato e la lingua dell'amante, questa \u00e8 la \"battaglia delle lingue\" e pu\u00f2 comportare anche percosse date e ricevute sulla bocca e sui denti. Si pu\u00f2 baciare anche l'ombra o il riflesso dell'amante sullo specchio\n10) I tipi di graffi.\nQuando la passione cresce, gli amanti si graffiano con le unghie nello spirito di un duello erotico; non vanno per\u00f2 usati sempre, n\u00e9 da coloro la cui energia non sia impetuosa. Con le unghie si possono fare vari tipi di graffi e i luoghi pi\u00f9 adatti sono le ascelle, il petto, il collo, la schiena, il ventre e i fianchi, le cosce e fra le gambe; ma anche il mento e il labbro inferiore.\nSi possono lasciare segni di questo tipo sul corpo della donna affinch\u00e9 ella si ricordi di lui; ma \u00e8 consigliato non lasciar tracce di questo genere sulle mogli di altri uomini, ad eccezione di segni speciali in luoghi nascosti. La passione esige variet\u00e0, dalla variet\u00e0 scaturisce rinnovata passione... \u00c8 l'esperienza a far s\u00ec che gli amanti continuino a trovarsi desiderabili\n11) I modi di mordere.\nI punti del corpo da mordere sono gli stessi che si possono baciare, eccetto il labbro superiore, l'interno della bocca e gli occhi. I segni di graffi e morsi sono ornamenti per le guance. I graffi, i morsi e cos\u00ec via dati da un uomo ad un ornamento appartenente alla donna desiderata, hanno la natura di avances.\n12) Le usanze di diverse regioni.\n13) Le variet\u00e0 delle posizioni sessuali.\n14) Gli atti sessuali insoliti.\nNella posizione in piedi quando la donna, gettate le braccia al collo dell'uomo, si siede sulle mani di lui chiuse a coppa e con le cosce ne circonda il bacino, si ha l'amplesso sospeso. Quando la donna sta a quattro zampe ed egli la monta da dietro si ha l'amplesso della vacca, imitando cos\u00ec l'accoppiamento degli animali. Quando l'uomo \u00e8 con due donne si ha l'amplesso congiunto, mentre quando ve ne sono molte si ha l'amplesso della mandria.\nVi sono poi luoghi in cui \u00e8 la donna ad essere servita sessualmente da pi\u00f9 uomini, uno alla volta o tutti insieme e scambiandosi di posto a turno. Altri indulgono nel sesso anale, altri ancora preferiscono che sia la donna ad assumere il ruolo maschile.\n15) Le modalit\u00e0 delle percosse; e 16) I gemiti di accompagnamento.\nQuattro sono i modi di percuotere: col dorso della mano, con la mano tesa, col pugno e con il palmo. Si possono percuotere le spalle, la testa e le guance, il petto, la schiena, il pube e i fianchi; i gemiti che si originano possono essere di otto tipi: mugolio, rantolo, balbettio, pianto, sospiro ansimante, urlo e singulto.\nQuando l'ha penetrata, l'uomo schiaffeggia la donna con la mano; lei risponde con vari gemiti, prima piano, poi pi\u00f9 forte e variandone l'intensit\u00e0, man mano che cresce la passione. La passione di una donna dall'energia impetuosa viene placata quando la si schiaffeggia sulla testa, fra i seni o sul pube. Quando la passione si avvicina al suo culmine, la si pu\u00f2 colpire sul pube e sui fianchi o sotto le ascelle, molto rapidamente. Si dovrebbe in ogni caso evitare tutto ci\u00f2 che potesse risultare pericoloso. Le tecniche sessuali non sono adatte ad ogni situazione e a qualunque donna: il metodo va scelto in base alla parte del corpo, al luogo e al momento.\nOgni volta che l'uomo cerca d'imporle qualcosa, lei gemendo contraccambia, perch\u00e9 si dice: ricambia quel che ti viene fatto. A volte vi \u00e8 uno scambio dei ruoli e allora \u00e8 lei a somministrare le percosse.\n17) La donna che fa la parte dell'uomo (purusayita).\nA volte la donna pu\u00f2 far lei stessa la parte dell'uomo: a questo scopo, mentre egli si trova dentro di lei, ella lo fa rotolare sotto di s\u00e9, montandogli sopra. Ridendo gli dice: \"Tu mi hai messa sotto, ora io faccio altrettanto!\" Minacciandolo e picchiandolo, si dimena sopra di lui con gli stessi movimenti che farebbe un uomo; questo \u00e8 il comportamento di una donna che agisce come un uomo-puru\u1e63a.\n18) I movimenti sessuali dell'uomo.\n19) Il sesso orale.\nIl sesso orale comporta otto atti da compiersi in successione: casuale, mordicchiare ai lati, tenaglia esterna ed interna, baciare, lisciare, succhiare e ingoiare. Nel primo lo tiene in mano, nel secondo lo mordicchia, nel terzo lo stringe forte con le labbra e lo bacia, nel quarto lo sputa fuori, nel quinto lo bacia ed accarezza tenendolo nuovamente stretto in mano, nel sesto vi passa sopra dappertutto la punta della lingua, nel settimo lei o stringe e lascia andare ritmicamente nella sua bocca, nell'ottavo lo inghiotte tutto.\nQuesta tipologia di rapporto \u00e8 specifica degli appartenenti al terzo sesso, ma anche donne promiscue o facili, serve e massaggiatrici lo praticano. Anche giovani maschi in condizione di schiavit\u00f9 possono praticarlo, ma vi sono anche uomini di mondo i quali, appena entrati in confidenza, si scambiano reciprocamente tale favore. Talvolta gli uomini compiono quest'atto perfino sulle donne. A volte lo fanno uno sull'altra allo stesso tempo, ci\u00f2 \u00e8 chiamato \"alla maniera dei corvi\".\n20) Il principio e la conclusione dell'amplesso.\n21) I diversi tipi di amplesso.\n22) I bisticci tra amanti.\nI preludi e conclusioni del gioco tra amanti.\nLibro terzo. Sull'acquisizione di una moglie/Le vergini.\nConsta di 5 capitoli suddivisi in 9 parti - tratta del corteggiamento delle ragazze ancora illibate e della ricerca del matrimonio.\n23) Il corteggiamento.\n24) Stringere alleanze.\n25) Come conquistare la fiducia di una vergine.\n26) Come entrare nelle grazie di una ragazzina.\n27) L'interpretazione dei gesti e dei segnali della ragazza.\n28) Le avances che un uomo fa da solo.\n29)) Le iniziative di una vergine nei confronti dell'uomo desiderato.\n30) Come una vergine accoglie le avances.\n31) Gli espedienti per giungere alle nozze.\nLibro quarto. Le mogli.\nCostituito da 2 capitoli suddivisi in 8 parti - tratta del comportamento pi\u00f9 corretto da tenersi da parte di una moglie.\n32) La vita di una moglie singola.\n33) Il suo comportamento durante l'assenza dello sposo.\n34) La moglie pi\u00f9 anziana.\n35) La moglie pi\u00f9 giovane.\n36) La donna che \u00e8 gi\u00e0 stata sposata.\n37) La moglie sfortunata in amore.\n38) Le donne dell'harem.\n38 bis) La gestione di pi\u00f9 donne da parte di un uomo.\nLibro quinto. Le mogli altrui.\nCostituito da 6 capitoli suddivisi in 11 parti - tratta principalmente dell'arte della seduzione.\n39) Le nature caratteristiche di donne e uomini.\n40) I motivi di resistenza.\n41) Gli uomini che hanno successo con le donne.\n42) Le donne che si possono conquistare senza sforzo.\n43) I modi per entrare in intimit\u00e0.\n44) La seduzione di una donna sposata.\n45) Le maniere per sondarne i sentimenti.\nSull'esame dei sentimenti.\n46) I compiti di una messaggera.\n47) La vita erotica dell'uomo di potere.\nI piaceri del re.\n48) La vita delle donne dell'harem.\nIl comportamento delle donne.\n49) La vigilanza sulle mogli.\nLibro sesto. Le cortigiane.\nCostituito da 6 capitoli suddivisi in 9 parti.\n50) Come decidere chi pu\u00f2 essere un sodale, e chi \u00e8 idoneo o non idoneo come amante.\nSui consigli degli assistenti nella scelta di un amante.\n51) Come procurarsi un amante.\nLa ricerca di un amante fisso.\n52) Come assecondare i desideri dell'amato.\n53) I modi per ottenere denaro dall'amante.\nModi di fare soldi dal gioco d'amore.\n54) I segnali da cui si comprende che la passione si \u00e8 spenta.\n55) Le tattiche per sbarazzarsi di lui.\n56) Come tornare assieme a un ex amante.\nRinnovare l'amicizia con un ex amante.\n57) I vari tipi di profitto.\n58) Calcolare guadagni, perdite, conseguenze e dubbi.\nSui profitti e le perdite occasionali.\n58 bis) I tipi di cortigiane.\nLibro settimo. Sui mezzi per attrarre gli altri a qualcuno/L'erotismo esoterico.\nCostituito da 2 capitoli suddivisi in 6 parti - Tratta del miglioramento delle attrattive fisiche e su come resuscitare una potenza sessuale indebolita.\n59) Come assicurarsi fortuna in amore.\n60) Come ridurre una persona in proprio potere.\n61) Gli stimolanti della virilit\u00e0.\n62) I modi per ravvivare la passione che si \u00e8 spenta.\n63) I metodi per aumentare le dimensioni dell'organo maschile.\n64) Le tecniche insolite."}
{"id": "1478286", "revid": "2034231", "url": "https://it.wikipedia.org/wiki?curid=1478286", "title": "Lulu", "text": ""}
{"id": "1478295", "revid": "124123", "url": "https://it.wikipedia.org/wiki?curid=1478295", "title": "Emily Greene Balch", "text": "Biografia.\nFu tra le prime diplomate presso il Bryn Mawr College, nel 1889. Continu\u00f2 a studiare sociologia ed economia in Europa e negli Stati Uniti, e, nel 1896, entr\u00f2 a far parte del Wellesley College, dove divenne docente di economia e sociologia nel 1913.\nDurante la prima guerra mondiale, contribu\u00ec alla fondazione della WILPF e partecip\u00f2 alla campagna contro l'entrata in guerra degli Stati Uniti.\nEra coinvolta anche nell'Organizzazione centrale per una pace duratura.\nDovette lasciare il Wellesley College a causa del suo attivismo. In seguito, entr\u00f2 a far parte della redazione della rivista liberale \"The Nation\", fu segretario della WILPF e lavor\u00f2 anche presso la Societ\u00e0 delle Nazioni.\nSi convert\u00ec all'Unitarianismo e divenne Quacchera nel 1921. Non si spos\u00f2 mai."}
{"id": "1478297", "revid": "599013", "url": "https://it.wikipedia.org/wiki?curid=1478297", "title": "Halil Alt\u0131ntop", "text": "Biografia.\nNato in Germania da genitori turchi, \u00e8 il fratello gemello di Hamit Alt\u0131ntop, anche lui calciatore.\nCarriera.\nAlt\u0131ntop inizi\u00f2 a giocare nel Wattenscheid 09 insieme a suo fratello. Quando egli s\u00ec trasfer\u00ec al Kaiserslautern, il fratello pass\u00f2 allo Schalke 04. Con il Kaiserslautern ha debuttato il 16 ottobre 2003 nelle coppe europee, nella partita di Coppa UEFA Teplice-Kaiserslautern (1-0), entrando al 56\u00ba minuto per sostituire Miroslav Klose. Nella stagione 2005-2006 Alt\u0131ntop si piazz\u00f2 al terzo posto della classifica marcatori della Bundesliga con 20 gol.\nA fine stagione raggiunse il fratello allo Schalke 04, insieme a cui gioc\u00f2 per una stagione prima che quest'ultimo si trasferisse al Bayern Monaco. Ha debuttato in Champions League il 18 settembre 2007 in Schalke 04-Valencia (0-1). Il 28 gennaio 2010 va in prestito al Eintracht Francoforte. e il 2 luglio seguente viene riscattato.\nPassato al Trabzonspor, il 22 novembre 2011 segna il gol del definitivo 1-1 in Champions League contro l'Inter. Il 28 giugno 2013 risolve consensualmente il contratto col Trabzonspor. Il 1\u00ba luglio 2013 giorni dopo firma con l'Augsburg FC. Il 2 maggio 2015 rinnova il proprio contratto con la squadra fino al 2017."}
{"id": "1478298", "revid": "51323", "url": "https://it.wikipedia.org/wiki?curid=1478298", "title": "Emily Balch", "text": ""}
{"id": "1478299", "revid": "51323", "url": "https://it.wikipedia.org/wiki?curid=1478299", "title": "Emily Green Balch", "text": ""}
{"id": "1478303", "revid": "287204", "url": "https://it.wikipedia.org/wiki?curid=1478303", "title": "Borgonuovo", "text": ""}
{"id": "1478304", "revid": "1762651", "url": "https://it.wikipedia.org/wiki?curid=1478304", "title": "Tridente (Roma)", "text": "Con Tridente si indica, a Roma, l'area urbana innervata sulle tre direttrici rettilinee con vertice in piazza del Popolo e divergenti in direzione sud, che assume cos\u00ec la forma di un tridente. Si tratta di una delle massime realizzazioni urbanistiche del XVI secolo.\nStoria.\nL'area urbana del \"Tridente\" racchiusa dalle vie di Ripetta e del Babuino e centrata su via del Corso deriva da un importante intervento urbanistico compiuto tra il XV e il XVII secolo su un'area di diverse istituzioni ecclesiastiche e assistenziali, in particolare la Congregazione della Santissima Annunziata e la Congregazione di Santa Maria del Popolo.\nAll'inizio del XVI secolo l'area era occupata soprattutto da orti urbani e vigne, e dall'area portuale di Ripetta, gi\u00e0 esistente fin dal XIV secolo. Intorno al 1511 l'avvio della lottizzazione da parte dell\u2019Ospedale di San Giacomo degli Incurabili e del Convento di Sant\u2019Agostino port\u00f2 al rapido popolamento dell'area, soprattutto negli anni venti del secolo. Tale progetto urbanistico venne ufficializzato con la bolla \"Salvatoris Nostri\" del 1515 di Leone X: le nuove case vennero edificate su aree date in enfiteusi con clausola \"ad edificandum\", pertanto i proventi degli affitti finanziarono le istituzioni assistenziali proprietarie dei terreni. Il maggiore attore nell'area fu l'Ospedale San Giacomo: questo godette di indipendenza dal 1451 con bolla di Niccol\u00f2 V, mentre nel 1515 fu elevato ad Arcispedale da Leone X e ricostruito dal cardinal Anton Maria Salviati nel 1593 con vincolo perpetuo di uso ospedaliero.\nVia di Ripetta fu rettificata gi\u00e0 sotto Leone X, prendendo il nome di via Leonina, mentre via del Babuino fu ultimata pi\u00f9 tardi, sotto Clemente VII, ritardata dagli eventi del sacco di Roma del 1527, cos\u00ec come l'urbanizzazione di quel lato del Tridente. Al progetto di questo riallestimento viario parteciparono gli architetti Antonio da Sangallo il Giovane e Raffaello.\nNel 1589 Domenico Fontana colloca l'Obelisco Flaminio in Piazza del Popolo per volere di Sisto V.\nIn et\u00e0 Barocca si inaugura la grande fontana della \"Barcaccia\" in Piazza di Spagna, opera di Pietro Bernini del 1629; un ventennio dopo il figlio Gian Lorenzo Bernini curer\u00e0 la \"restaurazione\" interna ed esterna della chiesa di Santa Maria del Popolo e probabilmente anche la decorazione interna dell'attigua Porta del Popolo, ornata con le insegne di papa Alessandro VII in occasione dell'arrivo a Roma di Cristina di Svezia nel 1655.\nNel 1704 fu inaugurato l'ampliamento del porto di Ripetta, ricreato in forme monumentali su disegno dell'architetto Alessandro Specchi, che si avvalse della collaborazione di Carlo Fontana. Il completamento della scalinata di Trinit\u00e0 dei Monti, opera di Francesco De Sanctis eseguita tra il 1723 e il 1726, si pone come conclusione ideale del progetto del Tridente, insieme ai lavori del porto, ideata nella concezione barocca dei \"giardini urbani\".\nA cavallo dell'epoca napoleonica, con l'intenzione di creare un grande parco urbano, l'architetto Giuseppe Valadier trasform\u00f2 radicalmente Piazza del Popolo ampliandola e conferendole la sua attuale forma ellittica, in precedenza trapezoidale, raccordandola al soprastante parco del Pincio con eleganti scalinate e terrazza. In questo intervento venne demolita la maggior parte del convento di Sant'Agostino attiguo alla Basilica di Santa Maria del Popolo.\nDescrizione.\nL'intervento cinquecentesco riordin\u00f2 le tre strade che dalla porta principale di Roma, Porta del Popolo, veicolavano il traffico verso le basiliche maggiori: \nAttualmente al termine delle tre strade che compongono il tridente si trovano rispettivamente:\nA seguito dell'apertura del Tridente, furono edificati anche molti palazzi, alcuni dei quali oggi ospitano i principali organismi politici: "}
{"id": "1478308", "revid": "986213", "url": "https://it.wikipedia.org/wiki?curid=1478308", "title": "Giacomo III di Maiorca", "text": "Origine.\nFiglio di Ferdinando d'Aragona (figlio terzogenito del re di Maiorca, conte di Rossiglione e di Cerdagna e signore di Montpellier, Giacomo II, e di Esclarmonde di Foix, figlia del conte di Foix, Ruggero IV e di Brunisenda di Cardona) e della principessa di Acaia, Isabella di Sabran (?-\u2020 1315), figlia di Isnardo di Sabran e di Margherita di Villehardouin (1266-1315), pretendente al titolo di principessa di Acaia.\nBiografia.\nSecondo la Cronaca piniatense, il re di Maiorca Sancho I lasci\u00f2 il regno al nipote, Giacomo, figlio del fratello Ferdinando, che mor\u00ec in Grecia.\nOrfano di madre dalla nascita, nel 1316 rimase orfano anche del padre, Ferdinando, che fu decapitato dopo essere stato fatto prigioniero, il 5 luglio, alla battaglia di \"Manolada\" in Elide, in terra greca, per difendere il principato d'Acaia che aveva conquistato in nome di Giacomo, contro Matilde di Hainaut, cugina d'Isabella di Sabran e il di lei marito, Luigi di Borgogna.\nIn mancanza di discendenti legittimi il re di Maiorca, suo zio Sancho lo nomin\u00f2 suo erede; ma la cosa cre\u00f2 problemi col cugino, il re d'Aragona Giacomo II il Giusto, che pretendeva di succedere a Sancho. Nel 1319 fu addirittura sfiorata la guerra, evitata per il pronto intervento pacificatore di papa Giovanni XXII. Fu trovata la soluzione con l'impegno di Sancho ad aiutare il cugino nella conquista della Sardegna, che sarebbe iniziata nel 1320, mentre Giacomo II d'Aragona rinunciava ad ogni pretesa sul trono di Maiorca e accettava la nomina ad erede al trono di Giacomo, il nipote del re Sancho.\nNel 1324, alla morte dello zio Sancho, Giacomo, di circa nove anni, gli succedette come Giacomo III, re di Maiorca, conte di Rossiglione, di Cerdagna e signore di Montpellier. Durante gli anni di minore et\u00e0 il potere fu esercitato da Filippo di Maiorca, ecclesiastico e zio del giovane sovrano.\nLo zio Filippo di Maiorca, obbligato a mantenere fede all'impegno di aiutare la corona d'Aragona a conquistare la Sardegna, impose dure condizioni economiche al regno di Maiorca, che in pochi anni sub\u00ec una dura crisi finanziaria. Inoltre, per rafforzare i rapporti tra le due casate (Aragona e Aragona-Maiorca), il 24 settembre 1325, Giacomo III fu promesso in sposo alla cugina (ambedue erano bisnipoti di Giacomo I d'Aragona), Costanza d'Aragona di sette anni, figlia dell'erede al trono d'Aragona, Alfonso il Benigno, che dopo due anni sarebbe salito al trono, e della contessa di Urgell, Teresa d'Enten\u00e7a.\nIn quegli stessi anni, una buona parte della nobilt\u00e0 della Morea, nonostante la sconfitta subita da suo padre, continuava a riconoscerlo principe di Acaia, per cui assunse il titolo senza prendere iniziative per conquistare il principato.\nNel 1335, Giacomo III, riconosciuto maggiorenne, cominci\u00f2 a riorganizzare il suo regno. Era per\u00f2 essenziale che il rapporto con il regno d'Aragona si mantenesse buono, e dunque il matrimonio con Costanza fu celebrato, il 24 settembre 1336, a Perpignano. Nello stesso anno, alla morte del suocero, Alfonso, sal\u00ec sul trono di Aragona, Pietro il Cerimonioso, che non aveva in simpatia il cugino e cognato, e per prima cosa voleva ristabilire il giuramento di vassallaggio del re di Maiorca al re d'Aragona, Giacomo, anche se con riluttanza, nel 1339, giur\u00f2 fedelt\u00e0 a Pietro IV, e subito dopo si alle\u00f2 con il sultano del Marocco, Abu al-Hassan, durante l'invasione del 1340.\nGiacomo III, il 9 maggio 1337, promulg\u00f2 le \"Leges palatinae\", un compendio di prescrizioni utili a regolare la vita di corte, che in seguito sar\u00e0 adottato da altri sovrani, tra cui quelli di Aragona e Borgogna.\nDopo alcuni anni di dispute e ripicche, Giacomo III rifiut\u00f2 una convocazione di Pietro il Cerimonioso, che aveva richiesto il suo aiuto.Allora Pietro apr\u00ec un processo per tradimento contro il cugino e cognato, Giacomo III. Il processo condotto dal re di Aragona stesso fin\u00ec per concludersi nel 1343, con la condanna, nel febbraio di quell'anno, del re di Maiorca Giacomo alla confisca di tutti i beni, che erano rivendicati dalla corona d'Aragona. Al rifiuto di Giacomo di ottemperare alle disposizioni del tribunale, Pietro, a maggio, invase il regno di Maiorca e, dopo aver sconfitto Giacomo nella battaglia di \"Santa Pon\u00e7a\", lo occup\u00f2.\nGiacomo si ritir\u00f2 allora nelle contee pirenaiche, ma anche quelle, nel corso del 1344, furono attaccate ed occupate dalle truppe catalano-aragonesi e Giacomo stesso fu fatto prigioniero.\nA Giacomo, che, non molto tempo dopo, era riuscito a fuggire, rimanevano solo il principato d'Acaia e la signoria di Montpellier (la cui sovranit\u00e0 gli era contestata dal re di Francia, Filippo VI di Valois, al quale fin\u00ec per dichiararsi vassallo), da dove tent\u00f2 inutilmente di reimposessarsi della contea del Rossiglione.\nNel 1347, Giacomo, che era rimasto vedovo l'anno prima, si rispos\u00f2, in seconde nozze, con Violante di Vilaragut (?-1372), figlia di Berengario di Vilaragut e della sua seconda moglie, Saura di Maiorca.\nNel 1349, venduta, per la somma di 12.000 talleri d'oro, la signoria di Monpellier al re di Francia, Filippo VI di Valois, Giacomo III mise insieme un esercito, con cui tent\u00f2 di recuperare il regno di Maiorca, sbarcando sull'isola di Maiorca, dove, il 25 ottobre 1349, fu sconfitto e perse la vita alla battaglia di Llucmajor, dove anche il figlio, Giacomo il pretendente, fu ferito e fatto prigioniero, assieme alla sorella, Elisabetta e alla matrigna, Violante di Vilaragut.Il regno di Maiorca e le contee pirenaiche furono annesse alla corona d'Aragona, mentre il figlio Giacomo continu\u00f2 a reclamare il titolo di re di Maiorca.Per volere del re d'Aragona, Pietro il Cerimonioso, onde evitare che a Maiorca potesse essere omaggiata, la salma di Giacomo III fu trasferita a Valencia e sepolta nella Cattedrale di Santa Maria. Solo nel 1905, per volere di Alfonso XIII di Spagna, i resti di Giacomo III furono trasferiti a Maiorca e, dal 1947, si trovano nella Cappella della Trinit\u00e0 nella Cattedrale di Santa Maria di Palma di Maiorca, a lato della tomba del nonno, Giacomo II.\nDiscendenza.\nGiacomo ebbe due figli (un maschio ed una femmina) dalla prima moglie ed una figlia dalla seconda, oltre ad altri figli da due amanti diverse."}
{"id": "1478314", "revid": "1543377", "url": "https://it.wikipedia.org/wiki?curid=1478314", "title": "Paul Huntington", "text": "Caratteristiche tecniche.\n\u00c8 un difensore centrale.\nCarriera.\nHuntington si unisce alla Scuola Calcio del Newcastle United il 1\u00ba luglio 2004 provenendo dalla Trinity School di Cumbria. e vince anche la Coppa Under 18 per la sua scuola nel 2004. Dopo aver impressionato nella squadra giovanile viene promosso nella squadra riserve alla fine del 2004 per giocare contro avversari pi\u00f9 forti e guadagnare esperienza. Fa il suo esordio nella squadra riserve il 7 dicembre 2004 nella partita vinta 3 a 0 contro i rivali del ed esordisce nella nazionale Inglese Under 18 contro la Scozia quindici giorni pi\u00f9 tardi con una vittoria per 1 a 0. Firma il suo primo contratto professionistico nel luglio 2005.\nIl suo primo coinvolgimento nella prima squadra del Newcastle arriva con l'apparizione in panchina per le partite di Intertoto contro il ZTS Dubnic e il Deportivo La Coru\u00f1a nel luglio 2005. Nell'estate del 2005 viene premiato col trofeo \"Wor Jackie Milburn\", dato ogni anno all'astro nascente del calcio inglese del nord-est. Viene convocato nella prima squadra del per il terzo turno della FA Cup contro il Mansfield Town. Va vicino a conquistare la sua prima presenza con la prima squadra il 23 novembre 2006 quando una serie di infortuni risparmia solo tre difensori. Huntington e il compagno delle giovanili David Edward Edgar siedono in panchina per la partita di Coppa UEFA contro il Celta Vigo.\nIl 9 dicembre 2006 fa la prima presenza con il Newcastle United subentrando negli ultimi minuti nella partita contro il Blackburn Rovers nel non familiare ruolo di terzino destro. Nella partita seguente, il 14 dicembre 2006 Huntington fa la sua prima presenza da titolare nel Newcastle, nuovamente come terzino destro a causa della sequenza di infortuni che ha colpito il team. Realizza il suo primo goal durante la vittoria fuori casa per 3 a 2 contro .\nIl 31 agosto 2007 si trasferisce al per una cifra che non viene rivelata. Huntington fa il suo esordio subentrando a partita in corso nella vittoria per 2 a 0 l'8 settembre 2007 contro l'Hartlepool United.\nIl 9 ottobre 2007 Huntington segna il suo primo goal nella sua carriera nel Leeds contro il Darlington nel secondo turno del Johnstone's Paint Trophy aiutando il Leeds ad accedere al turno successivo."}
{"id": "1478315", "revid": "767487", "url": "https://it.wikipedia.org/wiki?curid=1478315", "title": "La pi\u00f9 bella serata della mia vita", "text": "La pi\u00f9 bella serata della mia vita \u00e8 un film del 1972 diretto da Ettore Scola e interpretato da Alberto Sordi. Il film \u00e8 liberamente tratto dal romanzo \"La panne. Una storia ancora possibile\" di Friedrich D\u00fcrrenmatt, da cui \u00e8 stato tratto anche un adattamento teatrale.\nTrama.\nAlfredo Rossi si reca dall'Italia in Svizzera a bordo della sua costosa Maserati Indy per esportare clandestinamente una grossa somma di denaro in una banca locale che per\u00f2, al suo arrivo, \u00e8 gi\u00e0 chiusa da qualche minuto. \u00c8 quindi costretto a ripartire, ma la sua auto \u00e8 bloccata da una moto posteggiata in maniera maldestra. La proprietaria, un'affascinante e misteriosa motociclista in tuta di pelle nera, non lo degna di una parola e si allontana con la sua moto. Alfredo non si d\u00e0 per vinto e, salito in macchina, inizia ad inseguirla fino a giungere a una strada isolata in mezzo ai monti dove la sua auto si ferma all'improvviso per uno strano e inspiegabile guasto al motore. Alfredo chiede aiuto presso un castello poco distante, affinch\u00e9 telefonino a dei meccanici.\nQui viene a sapere che il proprietario della magione \u00e8 un conte e che egli e tre suoi amici, due ex magistrati in pensione e un cancelliere, sono soliti fare per gioco i processi a persone famose del passato, ma ancor pi\u00f9 preferiscono, quando se ne presenta l'occasione, processare gli ospiti del castello. Alfredo viene quindi invitato a rimanere, ma sulle prime \u00e8 intenzionato a rifiutare. Riportatagli l'auto, i due meccanici intervenuti lo avvertono che non ha alcun guasto e Alfredo si appresta a ripartire, ma rientrato nel castello per ringraziare e salutare il conte e i suoi amici, viene attratto da Simonetta, la giovane cameriera del castello che scorge nuda mentre si sta asciugando i capelli e decide cos\u00ec di rimanere, venendo ospitato nella camera dove ha dormito Napoleone Bonaparte.\nDurante l'opulento e raffinato banchetto accompagnato da numerosi e preziosissimi vini, inizia il processo-farsa e, poco alla volta, sotto le domande incalzanti dei tre, emerge lo squallore morale di Alfredo. Se all'inizio si tratta di cose di poco conto, come il presentarsi con il titolo di \"dottore\" quando invece ha solo un'istruzione assai modesta, si passa poi alla richiesta di una spiegazione circa l'origine della sua evidente agiatezza e della sua vita cos\u00ec sfacciatamente dispendiosa. Alfredo, quasi con orgoglio, candidamente ammette d'essere riuscito, quando ancora era solo un semplice piazzista della ditta, a ingraziarsi i capi della casa madre americana, arrivando, dopo averne sedotto la moglie, a prendere il posto del suo capo in Italia quando quest'ultimo era prematuramente scomparso per un infarto. Ci\u00f2 porta il pubblico ministero a formulare un'accusa di omicidio nei confronti di Alfredo. Nel corso della sua requisitoria, lo descrive come un uomo scaltro e determinato, capace di farsi strada con ogni mezzo pur di elevarsi dalle sue umili origini, chiedendo il massimo della pena.\nAlfredo, affascinato da tale narrazione, lo applaude, perch\u00e9 viene esaltata la sua figura di arrampicatore sociale, mentre \u00e8 totalmente deluso dall'arringa del suo avvocato che sostiene la sua pochezza e inettitudine, che lo ha portato ad avere successo solamente per un colpo di fortuna, chiedendo per lui il proscioglimento con formula piena. Dopo una breve pausa, la corte annuncia la sentenza: Alfredo \u00e8 condannato a morte. In un primo momento, tanto \u00e8 verosimile la messinscena, Alfredo si spaventa davvero, ma poi si ricorda, rinfrancandosi, che si tratta soltanto di un gioco. Durante la notte, dopo aver ottenuto la promessa da parte di Simonetta di esaudire il suo \"ultimo desiderio\" di fare l'amore con lei, Alfredo si addormenta e in sogno vive un incubo dove viene trascinato al patibolo dalla bella e misteriosa motociclista, finendo decapitato.\nRisvegliatosi e rimproverata la cameriera di non aver mantenuto la promessa, si congeda, scoprendo di essere stato ospite di un albergo in cui gli viene presentato un salatissimo e dettagliatissimo conto per l'ospitalit\u00e0 ricevuta, compreso il gioco del processo. Salutato con uno spettacolo folkloristico, riceve come souvenir una pergamena con la sua \"sentenza\". Partito dal castello incontra nuovamente la misteriosa motociclista in tuta nera e ricomincia a seguirla, finch\u00e9, giunto in prossimit\u00e0 di un ponte in costruzione, precipita, poich\u00e9 la pergamena finisce sotto il pedale del freno impedendogli di frenare. Mentre precipita, scopre che la bella motociclista, che si rivela togliendosi il casco, altri non era che la bella cameriera del castello.\nProduzione.\nIl film \u00e8 stato girato all'interno del Castello di Tures (in Italia, in provincia di Bolzano)."}
{"id": "1478323", "revid": "1776051", "url": "https://it.wikipedia.org/wiki?curid=1478323", "title": "Ocni\u021ba (D\u00e2mbovi\u021ba)", "text": "Ocni\u021ba \u00e8 un comune della Romania di 4.467 abitanti, ubicato nel distretto di D\u00e2mbovi\u021ba, nella regione storica della Muntenia."}
{"id": "1478327", "revid": "287204", "url": "https://it.wikipedia.org/wiki?curid=1478327", "title": "Ocnita", "text": ""}
{"id": "1478332", "revid": "1982", "url": "https://it.wikipedia.org/wiki?curid=1478332", "title": "Asburgo-Austria", "text": ""}
{"id": "1478337", "revid": "61051", "url": "https://it.wikipedia.org/wiki?curid=1478337", "title": "San Martino di Taurianova", "text": "San Martino \u00e8 una frazione di Taurianova di circa 2.000 abitanti nella citt\u00e0 metropolitana di Reggio Calabria.\nGeografia fisica.\nSan Martino \u00e8 distante circa 60\u00a0km da Reggio Calabria e 110\u00a0km dal capoluogo di regione Catanzaro.\nSi trova in una delle poche zone pianeggianti della Calabria, la Piana di Gioia Tauro. Questa sua posizione \u00e8 molto favorevole perch\u00e9 consente di raggiungere in poco tempo sia il mare (distante 15\u00a0km) sia la montagna (7\u00a0km).\nIl clima \u00e8 afoso in estate, umido in inverno.\nStoria.\nLe origini di San Martino risalgono alla met\u00e0 del X secolo, per opera dei profughi dell'antica citt\u00e0 di Tauriana, distrutta dalle invasioni saracene.\nDurante il dominio normanno nel suo castello si verific\u00f2 uno tra i pi\u00f9 importanti eventi del Regno, per cui fu elevato prima a Contea e in seguito a sede di Corti o Stati Generali tanto che l'attuale Piana di Gioia Tauro era allora denominata \"Piana di San Martino\"\nDurante la rivolta del 1059 fu scelto da Roberto e Ruggero d'Altavilla come base per la riconquista del territorio e fu proprio nella Piana di San Martino che si svolse la battaglia decisiva a seguito della quale i Normanni ripresero il controllo della Calabria giungendo alla sconfitta finale dei Bizantini e alla prese di Reggio Calabria.\nLa vittoria fu celebrata con il matrimonio di Ruggero d'Altavilla con Giuditta d'Evreux nel Castello di San Martino (1062).\nNel 1255, sotto gli Svevi, nel Castello di S. Martino il capitano Gervasio pose il suo quartier generale. Corrado di Truichio sconfisse i messinesi sul Piano della Corona.\nDurante i Vespri Siciliani San Martino fu sede di scontri tra Angioini e Aragonesi. Nel 1283 Carlo II d'Angi\u00f2 (allora Principe di Salerno) fece del castello la base per la difesa dei territori circostanti ed il 30 marzo di quell'anno vi convoc\u00f2 un solenne Parlamento di Prelati, Baroni, Deputati e Probi uomini del Regno, ove furono proposte, discusse ed approvate le nuove Costituzioni della Monarchia.\nA S. Martino Pietro d\u2019Aragona tornava da re nel 1285 per stabilire una convenzione col Sommo Pontefice Onorio IV, suo protettore contro la Repubblica di Venezia.\nDurante il terremoto del 1783 la citt\u00e0 fu completamente rasa al suolo favorendo cos\u00ec la crescita dei centri vicini.\nIl paese fu, quindi, ricostruito in altra localit\u00e0, pi\u00f9 tardi divenne una frazione del Comune di Taurianova.\nEconomia.\nL'attivit\u00e0 prevalente della zona \u00e8 da sempre quella agricola, soprattutto la produzione olearia.\nOggi, oltre all'olivicoltura, l'economia agricola locale opera attivamente nei settori degli agrumi (in particolare arance), degli ortaggi e della floricoltura.\nEventi.\nOgni anno, come da tradizione, il primo novembre avviene l'ascesa del santo, nei giorni 10-11 novembre si svolge la festa del santo patrono San Martino di Tours, grazie alla quale ritornano nel loro paese molti emigrati, anche dall'estero. La festa \u00e8 molto sentita da tutta la popolazione ed \u00e8 caratterizzata da serate musicali, sagre e processioni; i festeggiamenti si concludono con la salita del Patrono e i fuochi artificiali.\nUn altro appuntamento importante avviene in estate, il 5 di agosto con i festeggiamenti in onore di Maria SS. della Colomba."}
{"id": "1478340", "revid": "120058684", "url": "https://it.wikipedia.org/wiki?curid=1478340", "title": "Bagmati", "text": "Il Bagmati (Nepali: \u092c\u093e\u0917\u092e\u0924\u0940 \u0928\u0926\u0940) \u00e8 un fiume del Nepal e dell'India che d\u00e0 il nome anche a una zona del Nepal. Il fiume \u00e8 detto anche Kareh nella sua parte indiana.\nOrigina dall'Himalaya e attraversa la capitale Kathmandu, passa poi in India dove sfocia nel fiume Koshi.\nViene considerato sacro tanto dagli induisti quanto dai buddisti ed \u00e8 punteggiato di templi per gran parte del suo corso.\nNel Bagmati vengono disperse le ceneri dei morti dopo la cremazione sulle pire. Questo rituale ha il suo epicentro nel tempio di Pashupatinath, a Kathmandu.\nOggi \u00e8 particolarmente inquinato dagli scarichi incontrollati che avvengono soprattutto nella valle di Kathmandu.\nCorso.\nIl Bagmati nasce nel Nepal sulle colline di Shivpuri a nord di Kathmandu. La sorgente \u00e8 localizzata a una latitudine di 27\u00b0 47' N e una longitudine di 85\u00b0 17' E a circa 16\u00a0km a nord-est di Kathmandu ad un'altitudine di 1500\u00a0m s.l.m.\nEsso attraversa le zone nepalesi di Bagmati e Narayani, poi entra nel territorio indiano del Bihar, presso il villaggio Shorwatia nel distretto di Sitamarhi e confluisce nel Koshi a Badlaghat. Il fiume \u00e8 lungo circa 589\u00a0km di cui circa 195\u00a0km in Nepal ed i restanti 394\u00a0km in India.\nI principali affluenti del Bagmati sono:"}
{"id": "1478342", "revid": "110157", "url": "https://it.wikipedia.org/wiki?curid=1478342", "title": "Odobe\u0219ti (D\u00e2mbovi\u021ba)", "text": "Odobe\u0219ti \u00e8 un comune della Romania di 4.986 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 5 villaggi: Br\u00e2ncoveanu, Crovu, Miule\u0219ti, Odobe\u0219ti, Zidurile."}
{"id": "1478348", "revid": "767487", "url": "https://it.wikipedia.org/wiki?curid=1478348", "title": "Per\u0219inari", "text": "Per\u0219inari \u00e8 un comune della Romania di 2.962 abitanti, ubicato nel distretto di D\u00e2mbovi\u021ba, nella regione storica della Muntenia."}
{"id": "1478350", "revid": "287204", "url": "https://it.wikipedia.org/wiki?curid=1478350", "title": "Persinari", "text": ""}
{"id": "1478361", "revid": "177966", "url": "https://it.wikipedia.org/wiki?curid=1478361", "title": "Rondella della Grotta", "text": "La rondella della Grotta \u00e8 un baluardo situato lungo le mura magistrali di Verona, sulla sinistra d'Adige, progettato da Teodoro Trivulzio.\nStoria.\nPreesistente alla rondella era la cinta muraria scaligera, commissionata da Cangrande della Scala e realizzata tra 1321 e 1324 su progetto del maestro Calzaro. Nella prima fase, oltre alla costruzione della cinta turrita, si oper\u00f2 lo scavo del fossato, direttamente in un banco di tufo, e l'edificazione della porta Oriela. Solo nel 1523 venne poi edificato il baluardo su progetto di Teodoro Trivulzio, nell'ambito del rafforzamento da parte della Repubblica di Venezia delle fortificazioni di Verona, che aveva l'obiettivo di renderle pi\u00f9 adatte all'introduzione della polvere da sparo. L'intervento fu quindi necessario per adeguare il tratto di mura in prossimit\u00e0 della porta scaligera alla difesa con artiglieria, visto che l'antica porta d'ingresso presidiava la strada diretta verso Poiano e Montorio. Nel 1840 vi fu infine il restauro del baluardo sotto la direzione del Genio Militare austriaco, oltre che il miglioramento della casamatta e la ricostruzione della cortina muraria dalla stessa rondella fino a castel San Felice.\nSi tratta di un'opera di muratura e terra, originariamente a tracciato circolare con muro aderente caratterizzato da un paramento in mattoni di laterizio, che possiede un andamento a scarpa, ossia in pendenza, sino all'altezza della cordonatura di pietra, e termina con il parapetto di terra con scarpata a pendenza naturale. Presenta la postazione di artiglieria in casamatta e a cielo aperto. Durante il restauro ottocentesco, la torre scaligera adiacente al fronte di gola della rondella venne completamente cimata e trasformata anch'essa in postazione di artiglieria a cielo aperto, per battere l'interno del corpo di piazza, d'infilata lungo la strada di circonvallazione."}
{"id": "1478364", "revid": "1543377", "url": "https://it.wikipedia.org/wiki?curid=1478364", "title": "Tempio di Pashupatinath", "text": "Il Tempio di Pashupatinath (nepali: \u092a\u0936\u0941\u092a\u0924\u093f\u0928\u093e\u0925 \u092e\u0928\u094d\u0926\u093f\u0930) \u00e8 il pi\u00f9 importante tempio induista del Nepal.\nSi trova lungo il corso del fiume Bagmati, a Kathmandu, ed \u00e8 consacrato al dio Pashupati, manifestazione di \u015aiva. \u00c8 uno dei sette gruppi di monumenti che permettono alla valle di Kathmandu di essere considerata patrimonio dell'umanit\u00e0.\nIl suo nucleo originario risale al VI secolo d.C. ed \u00e8 noto per le sue architetture a forma di pagoda. I sacerdoti che svolgono le funzioni si chiamano \"Bhattas\".\nIl luogo \u00e8 popolare tra i turisti soprattutto per le cerimonie funebri che si svolgono quotidianamente, con i cadaveri che vengono cremati sulle pire prima della dispersione delle ceneri nel Bagmati.\nPresso il tempio si svolgono numerosi festival di cui il principale, Shivaratri, attira oltre 700.000 fedeli.\nLeggende sulla fondazione.\nIl tempio di Pashupatinath \u00e8 il pi\u00f9 antico tempio induista di Kathmandu. La data di fondazione non \u00e8 certa ed esistono numerose leggende al riguardo.\nLa leggenda della mucca.\nQuesta leggenda narra che Shiva un giorno assunse le sembianze di un'antilope e prese a giocare nella foresta sul lato est del fiume Bagmati. Gli dei, pi\u00f9 tardi quel giorno, lo raggiunsero prendendolo per le corna ed imponendogli di tornare ad assumere le sue sembianze divine, ma una delle corna si spezz\u00f2. Il corno rotto fu venerato come lingam, ma pi\u00f9 tardi fu sotterrato e perduto.\nAlcuni secoli pi\u00f9 tardi un pastore vide che una delle sue mucche spandeva per terra il proprio latte. Il pastore inizi\u00f2 a scavare in quel punto e riport\u00f2 alla luce il lingam di Pashupatinath.\nLa leggenda licchavi.\nSecondo Gopalraj Vamsavali, il tempio fu costruito da Supuspa Deva, un re licchavi che, secondo un'iscrizione eretta nel cortile del tempio nel 753 d.C., fu regnante 39 generazioni prima di Manadeva (464-505 d.C.).\nLa leggenda del Devalaya.\nUn'altra leggenda asserisce che un tempo Pashupatinath era un Devalaya (tempio) a forma di lingam e fu solo in un secondo tempo che Supuspa Deva costru\u00ec un tempio a cinque piani nello stesso luogo. Quest'ultimo fu ricostruito da un re medioevale chiamato Shivadeva (1099-1126 d.C.) e rinnovato Ananta Malla il quale vi aggiunse il tetto.\nArchitettura.\nIl tempio ha la classica struttura a pagoda nepalese. Il tetto a due livelli \u00e8 in rame con una copertura dorata. Possiede quattro entrate principali, tutte coperte con lastre d'argento. Nei pressi dell'entrata ovest c'\u00e8 una statua di Nandi in pietra, placcata in bronzo, alta circa due metri.\nIl santuario interno, accessibile sono agli induisti, custodisce un lingam di Shiva alto circa un metro. Su di esso sono intagliate cinque facce, una per ogni direzione cardinale pi\u00f9 la quinta nella parte superiore del lingam.\nCremazioni.\nIl tempio di Pashupatinath \u00e8 famoso per le cerimonie di cremazione che avvengono giornalmente sui ghat che si affacciano sul fiume sacro Bagmati. Gli induisti credono che sono mediante un corretto rito di cremazione al tempio, la loro anima potr\u00e0 incarnarsi nuovamente.\nI corpi, prima di essere cremati, vengono avvolti in sudari arancioni, distesi lungo la riva del fiume, bagnati pi\u00f9 volte con l'acqua del fiume e cosparsi con petali di fiori. Successivamente la salma viene adagiata su una pira funeraria. Secondo la tradizione deve essere il figlio maggiore ad appiccare il fuoco per il padre, mentre il minore per la madre.\nI ghat sono divisi in settori a seconda dell'importanza delle persone che vi possono essere cremate. Prima del 2008, quando il Nepal era una monarchia, anche i membri della famiglia reale veniva cremati al tempio, in una zona riservata ad essi.\nDopo il massacro della famiglia reale nel giugno 2001, l'esercito fu costretto a costruire un ghat temporaneo per poter accomodare tutte le salme.\nControversie legali.\nI sacerdoti del tempio, i Bhatta, sono di origine indiana. Questo fatto, assieme alle numerose accuse di corruzione nei loro confronti \u00e8 sempre stato un problema per i nepalesi.\nNel gennaio 2009, dopo le dimissioni forzate del brahmino capo del tempio di Pashupatinath, il governo Maoista selezion\u00f2 autonomamente un sacerdote nepalese e lo mise alla guida del tempio, non rispettando la tradizione secolare secondo la quale il brahmino capo deve essere di origine indiana.\nQuesta decisione fu fortemente contestata dai sacerdoti indiani del tempio, i quali sostenevano di non essere contro la selezione di brahmini nepalesi, ma che questo fosse stato fatto senza una procedura appropriata.\nLa questione fu portata in tribunale e la Corte Suprema del Nepal, diede ragione ai brahmini del tempio.\nCiononostante, la sentenza venne ignorata e questo provoc\u00f2 indignazione e proteste pubbliche per la mancanza di trasparenza da parte del governo.\nIl gruppo paramilitare maoista YCL attacc\u00f2 i manifestanti provocando numerosi feriti. Numerosi attivisti ed avvocati appartenenti ai partiti di opposizione presero parte alla protesta dichiarando il loro supporto ai sacerdoti.\nDopo numerose manifestazioni di protesta in Nepal ed in altri stati, il governo fu costretto a tornare sui propri passi.\nTerremoto dell'aprile 2015.\nIl 25 aprile 2015 una violenta scossa di terremoto di magnitudo 7,8 ha sconvolto il Nepal. Al contrario di molti edifici storici a Kathmandu, il tempio di Pashupatinath non ha subito danni."}
{"id": "1478366", "revid": "339392", "url": "https://it.wikipedia.org/wiki?curid=1478366", "title": "Tempio di Pahupatinat", "text": ""}
{"id": "1478367", "revid": "767487", "url": "https://it.wikipedia.org/wiki?curid=1478367", "title": "I due compari", "text": "I due compari \u00e8 un film del 1955 diretto da Carlo Borghesio.\nTrama.\nGiovanni Bellini sbarca il lunario facendo il venditore ambulante di penne nelle piazze di Roma, con la complicit\u00e0 del compare Francesco Esposito, detto Ciccillo. In realt\u00e0 le penne che essi vendono sono false e non funzionano.\nGiovanni ha per molti anni sostenuto grandi sacrifici destinando tutto il ricavato della sua attivit\u00e0 alle rette del prestigioso collegio in cui fa studiare la figlia Giulietta, alla quale ha sempre fatto credere di essere un ricco industriale, fregiato anche del titolo di Commendatore. In attesa del rientro della figlia, che ha terminato gli studi, ha affittato un modesto appartamento in un quartiere popolare di Roma e lo ha dotato anche di un pianoforte.\nNel giorno cui Giulietta esce dal collegio, Giovanni la va a prendere, chiedendo in prestito un vestito elegante al suo vicino di casa, il sarto Vincenzo. I due arrivano con il treno al collegio e ricevono un invito dal ricco industriale Carletti, la cui figlia, Albertina, anch'essa collegiale, \u00e8 la pi\u00f9 cara amica di Giulietta. In realt\u00e0 l'invito nasce dalla complicit\u00e0 tra le due ragazze, in quanto Giulietta \u00e8 innamorata, ricambiata, di Enrico, fratello di Albertina, e figlio dell'industriale. Pressato dalle insistenze di Ciccillo, Giovanni accetta e, insistendo nella finzione di essere un ricco Commendatore e Ciccillo il suo segretario, si intrattengono con i Carletti ed i loro ospiti, tra i quali il Giudice Settimio. Quello stesso giorno Enrico chiede a Giuletta di sposarlo e lei accetta.\nIl giorno dopo Giovanni, la figlia e Ciccillo tornano a Roma. Sul treno Giovanni, bench\u00e9 lo voglia, non riesce a rivelare alla figlia la verit\u00e0. Alla stazione Termini incontrano l'Ingegnere, che avevano conosciuto durante la visita al collegio. Questi li induce a scendere al costoso Hotel Mediterraneo. Giovanni non osa sottrarsi all'invito per timore che emerga di fronte alla figlia la sua vera condizione di povert\u00e0. Deve per\u00f2 procurarsi i soldi per poter pagare l'albergo, e decide allora di andare con Ciccillo a vendere delle penne, ma viene denunciato da un passante come truffatore ed arrestato da due agenti di Polizia. Giulietta, uscita dall'albergo per una passeggiata, vede il padre condotto in Questura e lo segue, credendo che si tratti di un equivoco. Ma di fronte al Commissario, Giovanni \u00e8 costretto a rivelare alla figlia la verit\u00e0. Il Commissario, impietosito, lo lascia andare ed i due rientrano nell'appartamento.\nDopo qualche tempo, mentre Giovanni e Ciccillo sono tornati alla loro attivit\u00e0, Giulietta riceve la visita di Carletti, a cui comunica di non voler pi\u00f9 sposare Enrico, del quale non si senta pi\u00f9 all'altezza. Carletti, tramite la portinaia del palazzo, scopre la verit\u00e0 su Giovanni e sul fatto che egli \u00e8 tornato recentemente in Italia. Giuletta, travolta da tutti questi fatti, ed avendo anche perso il pianoforte confiscato per i mancati pagamenti, cade in una profonda depressione.\nCarletti tuttavia comprende che il sentimento di suo figlio Enrico nei confronti della ragazza \u00e8 sincero ed a quel punto decide di passare sopra all'inganno ordito da Giovanni e di ignorare le differenze sociali, approvando quindi il matrimonio tra i due.\nIncasso.\nIl film ha incassato 145.500.000."}
{"id": "1478368", "revid": "1776051", "url": "https://it.wikipedia.org/wiki?curid=1478368", "title": "Petre\u0219ti (D\u00e2mbovi\u021ba)", "text": "Petre\u0219ti \u00e8 un comune della Romania di 5.979 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 7 villaggi: Coada Izvorului, Gherghe\u0219ti, Greci, Ione\u0219ti, Petre\u0219ti, Potlogeni-Deal, Puntea de Greci.\nA Petre\u0219ti nacque Elena Petrescu (1916 - 1989), moglie di Nicolae Ceau\u0219escu."}
{"id": "1478370", "revid": "729019", "url": "https://it.wikipedia.org/wiki?curid=1478370", "title": "Certificat de civisme", "text": "Durante la rivoluzione francese il certificat de civisme, rilasciato dal Consiglio generale della Comune di Parigi, certificava che il possessore aveva assolto ai propri doveri civici: rappresentava in qualche maniera un'attestazione di buona condotta e di ortodossia politica.\nVeniva rilasciato principalmente ai responsabili degli affari pubblici, ma durante il regime del Terrore in molti ne fecero richiesta.\nVenne abolito all'inizio di settembre del 1795."}
{"id": "1478375", "revid": "767487", "url": "https://it.wikipedia.org/wiki?curid=1478375", "title": "Pietrari (D\u00e2mbovi\u021ba)", "text": "Pietrari \u00e8 un comune della Romania di 2.746 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 5 villaggi: Aluni\u0219, Dup\u0103 Deal, Pietrari, \u0218ipot, Valea."}
{"id": "1478382", "revid": "125375807", "url": "https://it.wikipedia.org/wiki?curid=1478382", "title": "La commedia umana", "text": "La commedia umana (\"La Com\u00e9die humaine\") \u00e8 un insieme di scritti di Honor\u00e9 de Balzac composto da 137 opere comprendenti romanzi realistici, fantastici e filosofici, ma anche racconti, saggi, studi analitici, e novelle a volte raggruppate in un solo titolo, secondo le edizioni. I testi sono classificati per ambiente sociale, per luoghi geografici o per categorie psicologiche (\"scene di vita privata\", \"scene della vita di provincia\") riunite in insiemi generici (\"studi di costume\", \"studi analitici\", \"studi filosofici\"). La scrittura dell'insieme si estende dal 1831, con \"La pelle di zigrino\", al 1850, con le opere incompiute alla sua morte e completate da Charles Rabou: \"Il deputato d'Arcis\" (1854), \"I piccoli borghesi di Parigi\" (1856), \"Il conte di Sallenauve\" (1856) e anche \"I paesani\", pubblicati nel 1854 dalla moglie, \u00c9velyne Hanska. L'opera, raccolta per la prima volta in volumi nel 1841, \u00e8 costituita da 137 libri nei quali si intrecciano le vicende di vita di ben 2209 personaggi.\nL'ambizione dell'autore era di descrivere in modo quasi esaustivo la societ\u00e0 che lo circondava, costruendo cos\u00ec un edificio che avrebbe potuto \"fare concorrenza allo stato civile\". Voleva racchiudere tutta la propria epoca nella sua \"Commedia umana\". Tuttavia, nel 1837, il titolo che aveva immaginato per la sua opera era \"Studi sociali\", che poi diventer\u00e0 \"La commedia umana\" nel 1842, con riferimento a Dante.\nL'elaborazione.\nL'idea di collegare fra loro i racconti facendo rivivere i protagonisti d'ogni romanzo o novella viene a Balzac nel 1835 con \"Pap\u00e0 Goriot\", dove si vede riapparire per la seconda volta il personaggio di Eug\u00e9ne de Rastignac gi\u00e0 presentato nel 1832 in \"Studio di una donna\" e \"Altro studio di una donna\", pubblicato allora con il titolo \"Conversazione tra le undici e mezzanotte\" inserito nei \"Contes bruns\". Balzac cambiava spesso parere e titoli durante le sue classificazioni. Prima univa \"Il messaggio\" e \"La Grande Bret\u00e8che\", poi li ripubblicava separatamente. \"Il Colonnello Chabert\" invece comparve nella sua forma definitiva nel 1844, dopo una prima versione pubblicata nel 1832 con il titolo \"La transazione\". Si avr\u00e0 un'idea della molteplicit\u00e0 dei mutamenti della \"Commedia Umana\" consultando le note di ciascun titolo e la storia di ogni pubblicazione, con gli innumerevoli rimaneggiamenti che Balzac apportava fino a rovinarsi in spese di stampa per la continua revisione delle bozze preparatorie. Balzac doveva certamente scrivere molto, velocemente e instancabilmente. Si racconta che abbia scritto \"la Grenadi\u00e8re\" in una sola notte, mentre era ospite presso il Polverificio di Angoul\u00eame, comandato dal marito della sua amica Zulma Carraud, la quale scrive che mentre giocavano al biliardo, Balzac \"lasciava il gioco, pregandomi di scusarlo, e scarabocchiava su un angolo di tavolo, poi tornava alla partita per abbandonarla ben presto\".\nLa struttura.\nA partire dal 1834 Balzac concepisce la struttura de \"La commedia umana\" come un edificio in tre parti. In una lettera a \u00c9ve Hanska, con la quale aveva gi\u00e0 un rapporto profondo ma non erano ancora sposati, Balzac le spiega che il testo della \"Com\u00e9die humaine\" potrebbe essere suddiviso in tre grandi parti:\nPertanto, in ogni opera della \"Commedia umana\", gli effetti, le cause e i principi sono incessantemente mescolati come se ogni romanzo fosse costruito sul principio dell'edificio generale. In \"Il giglio della valle\", la storia d'amore di Henriette de Mortsauf e F\u00e9lix de Vandenesse si svolge sul piano degli \"effetti\", l'analisi delle cause del fallimento apparente di questo amore si rapporta ai \"principi\" posti nella raffigurazione dell'infanzia concepita come carattere e come destino.\nGli studi dei costumi offrono la storia generale della societ\u00e0, ma gli studi filosofici, composti da romanzi, racconti e novelle fantastiche sono per Balzac la chiave che permette di comprendere l'insieme della sua opera. Assegna loro un'enorme importanza e non per caso raggiunge il grande successo con \"La pelle di zigrino\". Secondo lui:\nLa scrittura e il talento balzachiano.\nHonor\u00e9 de Balzac impiega un metodo che Marcel Proust chiam\u00f2 \"chiarimento retrospettivo\", che consiste nel rivelare il passato d'un personaggio soltanto molto tempo dopo la sua presentazione: un metodo che dona un soffio di vita in pi\u00f9 e un supplemento di mistero alle sue opere. Jacques Collin, apparso in \"Pap\u00e0 Goriot\", viene delineato col nome di abate Carlos Herrera in \"Splendori e miserie delle cortigiane\". La viscontessa di Beaus\u00e9ant di cui si assiste al triste fallimento in \"La femme abandonn\u00e9e\" era stata una seduttrice durante tutta la \"Commedia umana\". La principessa di Cadignan (altrimenti chiamata Diane de Maufrigneuse in \"I segreti della principessa di Cadignan\"), non smette mai di essere precisata, mostrata sotto tutte le possibili angolazioni, anche quelle pi\u00f9 generose e inattese in \"Le Cabinet des Antiques\".\nBalzac utilizza anche il principio del narratore, come se l'autore del romanzo riproduca il racconto fattogli da qualcun altro. Ci\u00f2 permette una prospettiva di diversi luoghi alla volta allargando inoltre il panorama con delle storie nella storia. Balzac parte dall'ambiente immediato del narratore e sviluppa il racconto con ritorni e domande poste al narratore dai personaggi che lo circondano, introducendo suspense o commenti filosofici. Il medico Horace Bianchon \u00e8 il narratore de \"La Grande Bret\u00e8che\"; il giornalista e scrittore \u00c9mile Blondet \u00e8 testimone e narratore intermittente in \"Le Cabinet des Antiques\".\nBalzac \u00e8 allo stesso modo scenografo, costumista e regista. Le minuziose descrizioni del mobilio di una casa, degli abiti dei personaggi fin nei pi\u00f9 piccoli dettagli (impiega sempre i termini pi\u00f9 precisi per le stoffe, l'architettura degli interni e degli esterni ecc.) sono quelle di uno scenografo. L'autore della \"Commedia umana\" allestisce le sue scene con una precisione quasi maniacale, cosa che spiega l'entusiasmo degli scenografi per i suoi testi, spesso adattati al grande e piccolo schermo.\nEsplorazione della \"Commedia umana\".\nSe \u00e8 vero che si possono leggere separatamente le singole opere della \"Commedia umana\" e apprezzarle singolarmente, \u00e8 anche vero che non si possono comprendere a fondo la loro profondit\u00e0 e i loro significati retrospettivi senza collocarle nel contesto dell'intera opera.\nGli innumerevoli \"esploratori\" della \"Commedia umana\" che si sono succeduti, cominciando da Charles de Spoelberch de Lovenjoul fino ai nostri giorni (critici quali Ethel Preston, Marcel Bouteron, Samuel Rogers, Maurice Bard\u00e8che, Pierre-Georges Castex, Michel Butor ecc.) nonch\u00e9 coloro che continueranno a farlo, non finiscono mai di scoprire tutte le risorse dell'immenso \"poema\" che rappresenta questo insieme, comparabile a quelli di Omero e di Dante.\nDa molto tempo ci si inganna a proposito di Balzac considerandolo per esempio un romanziere unicamente realista, perch\u00e9 si credeva di poterlo giudicare in base a tre o quattro capolavori isolati dall'insieme. Era un errore, perch\u00e9 non si pu\u00f2 avvicinarsi al suo segreto se non si penetra nell'immensit\u00e0 dell'opera globale e non la si esplora nel suo complesso. Essa prende allora le sue vere proporzioni e quel carattere \"visionario\" segnalato per primo da Charles Baudelaire.\nLa \"Commedia umana\", nata spontaneamente e sottoposta pi\u00f9 tardi a un \"programma\" \u00e8 certamente un edificio unico, una sorta di labirinto dove ogni personaggio ci indica la direzione d'un altro. Questo percorso non lineare pu\u00f2 essere dal lettore seguito per un certo tempo, abbandonato, e poi ripreso anche molto pi\u00f9 tardi: spesso accompagna lungo tutta una vita.\nLa societ\u00e0 della \"Commedia umana\".\nBalzac aveva analizzato a pi\u00f9 riprese tutte le classi sociali della sua epoca, stabilendo una sorta di catalogo ragionato dei \"tipi umani\" rappresentativi del proprio ambiente. Secondo la definizione di Bernard Pingaud nella sua introduzione a \"l'Envers de l'histoire contemporaine\", romanzo della \"Commedia\" pieno di complotti: \nIl ritorno dei personaggi.\nIl filosofo Alain ha definito la \"Commedia umana\" come un \"incrocio dove i personaggi si incontrano, si salutano e passano. Da ci\u00f2 deriva che invece di trovarsi in un romanzo, ci si trova in dieci\". Per Fran\u00e7ois Mauriac \u00e8 una \"rotonda [...] da cui partono le grandi strade che Balzac ha tracciato nella sua foresta d'uomini.\"\nSi possono elencare le figure principali del mondo balzachiano, quali tipi umani che riappariranno spesso, formando dei ritratti di gruppo: una tecnica letteraria che \u00e8 stata ripresa in particolare da Marcel Proust e \u00c9mile Zola.\nTuttavia, la frequenza delle riapparizioni e il numero di romanzi nei quali sono citati questi personaggi non corrisponde sempre alla loro importanza reale. Al contrario, personaggi fondamentali come Jean-Joachim Goriot, l'abate Birotteau della Curia di Tours, C\u00e9sar Birotteau, Esther Gobseck sono le figure principali di un solo romanzo e riappaiono molto raramente, molto spesso solo sotto forma di evocazione.\nIl denaro.\nBalzac parlava di denaro solo perch\u00e9 era una delle sue preoccupazioni primarie? O invece si faceva testimone di un'epoca in cui la parola d'ordine era \"arricchirsi\"? Ci sono buone ragioni che avvalorano entrambe le ipotesi. Charles Baudelaire, che vedeva in lui un visionario appassionato (\"Tutti i suoi personaggi sono dotati dell'ardore vitale di cui era animato lui stesso. Tutte le sue finzioni sono tanto profondamente colorate quanto i sogni [...] ognuno in Balzac, anche i portieri, ha del genio. Tutte le anime sono cariche di volont\u00e0 fino all'estremo.\"), si dispiaceva tuttavia che quel cervello poetico era tappezzato di cifre come l'ufficio di un finanziere.\nIl fatto che il denaro abbia una tale importanza nella \"Commedia Umana\" \u00e8 per F\u00e9licien Marceau una prova supplementare di questo \"Balzac visionario\"\nIn breve, con la \"Commedia umana\" Balzac non fa che constatare quello che Marx (suo grande ammiratore) discuter\u00e0 nel \"Capitale\". Non si tratta di un'ossessione, ma di una diagnosi. Balzac si prende cura di presentare ogni personaggio con il suo patrimonio esatto. Il denaro diventa l'unit\u00e0 di misura romanzesca per ogni protagonista, i possedimenti del quale variano da un romanzo all'altro.\nGeografia della \"Commedia umana\".\nBalzac prediligeva la Francia, la sua provincia e le sue campagne, che descrive a volte con lirismo e che osservava con attenzione maniacale. Visitava frequentemente i luoghi che intendeva descrivere e parlava direttamente con molte persone destinate a diventare i suoi tipi umani. Si immergeva nella conoscenza degli argomenti che i suoi personaggi avrebbero dovuto affrontare nei loro dialoghi. Il lettore ha perci\u00f2 l'impressione che l'autore si muova nel suo campo. Ma il realismo balzachiano non si limita alla semplice descrizione delle \"cose vedute\". Tutto viene poi ricreato in frammenti geografici uniti fra loro come in un quadro impressionista. La Borgogna descritta nei \"I contadini\" somiglia molto alla campagna poco fuori Parigi; e d'altronde i personaggi vi fanno un andirivieni incessante. Balzac ricorre anche a supplementi di informazione quando ritiene di non conoscere abbastanza i luoghi: Marceline Desbordes-Valmore, originaria di Douai, gli offr\u00ec elementi per completare il quadro della citt\u00e0 (che Balzac conosceva poco) e della vita di una famiglia borghese nella \"Ricerca dell'assoluto\".\nSe la provincia (soprattutto la Turenna e i paesi della Loira) ha un rilievo incontestabile nella geografia della \"Commedia umana\", il vero teatro dell'opera resta Parigi, nella quale l'autore torna continuamente, dopo esserne partito (\"La musa del dipartimento\", \"Casa da scapolo\", \"B\u00e9atrix\" ecc.).\nParigi, personaggio quasi autonomo, sembra modellare qualsiasi protagonista da ovunque provenga (cos\u00ec \"Lucien de Rubempr\u00e9\", \"Rastignac\"). La citt\u00e0 \u00e8 un personaggio vivente, che respira e agisce.\nIn questa citt\u00e0 labirintica, si passa dai saloni dorati del quartiere Saint-Germain (in \"Splendori e miserie delle cortigiane\"), a strade fangose (nella \"Cugina Bette\"), a qualcosa di dantesco: \"Ci sono due Parigi: quella dei saloni, delle atmosfere soavi, dei tessuti di seta, dei quartieri eleganti; e quella infernale delle orge, dei vicoli tetri (\"Ferragus\"), delle soffitte miserabili\" (Jeanine Guichardet, \"Balzac, arch\u00e9ologue de Paris\").\nNell'introduzione alla \"Ragazza dagli occhi d'oro\", Balzac presenta il mondo parigino sotto cinque \"fisionomie\" che sono altrettante sfere percorse dal \"movimento ascensionale del denaro\", cinque cerchi dell'inferno.\n\u00c8 probabilmente questo contrasto tra miseria e splendore che sedurr\u00e0 Charles Dickens e F\u00ebdor Dostoevskij, che a loro volta sviluppano i loro personaggi in citt\u00e0-labirinto, dal rigagnolo al palazzo.\nL'altro paese prediletto e ispiratore di Balzac \u00e8 l'Italia, particolarmente Roma, Venezia (dove ambienta alcune opere in rapporto con le arti, pittura e scultura) e Ferrara (che \u00e8 teatro di una versione balzachiana del Don Giovanni: \"L'elisir di lunga vita\").\nLo studio dei costumi.\n\u00c8 l'insieme degli effetti sociali che esercitano le guerre, la professione personale, l'etica e anche le passioni e la vita stessa delle persone. Tutto ci\u00f2 influisce sul carattere di questi ultimi.\nQuesta sezione \u00e8 sua volta divisa in altre sezioni, pi\u00f9 specifiche, esse sono: le scene della vita privata, le scene della vita di provincia, le scene della vita parigina, le scene della vita politica, le scene della vita militare e le scena della vita di campagna. \u00c8 di gran lunga la sezione pi\u00f9 vasta dell'opera, di cui fanno parte i capolavori pi\u00f9 noti dello scrittore, come \"Pap\u00e0 Goriot\" (scene della vita privata), \"Eugenia Grandet\" (scene della vita di provincia), \"La cugina Bette\" (scene della vita parigina).\nLo studio filosofico.\nDopo uno studio approfondito della societ\u00e0 (studio dei costumi), l'autore studia quali sono gli elementi vitali delle persone, ci\u00f2 di cui essi non potrebbero fare a meno. In questo modo passa dalla descrizione della societ\u00e0 ad un giudizio su di essa.\nLo studio analitico.\nLo si pu\u00f2 trovare esplicitamente nella \"Fisiologia del matrimonio\".\nOra Balzac analizza in modo approfondito quali sono i principi basilari a fondamento delle cause e dei loro effetti. Questi principi non saranno altro che delle scelte prese dall'autore, il quale doner\u00e0 caratteristiche precise ai suoi personaggi. Da qui l'idea di un autore moralista.\nEdizioni.\nBalzac ha pubblicato presso diversi editori. In ordine cronologico si devono ricordare le \u00c9ditions Levasseur e Urbain Canel (1829), Mame-Delaunay (1830), Gosselin (1832), Madame Charles-B\u00e9chet (1833), Werdet (1837), Gervais Charpentier (1839). Un'edizione illustrata, presso Charles Furne, in 20 volumi in-8\u00b0, dal 1842 al 1852 ha riunito l'intera \"Commedia umana\" in associazione con Houssiaux, poi con Pierre-Jules Hetzel, Jacques-Julien Dubochet e Paulin. Tra le edizioni pi\u00f9 recenti quella in 12 volumi, dal 1976 al 1981 presso la Gallimard, nella prestigiosa collana della \"Biblioth\u00e8que de la Pl\u00e9iade\"."}
{"id": "1478383", "revid": "177966", "url": "https://it.wikipedia.org/wiki?curid=1478383", "title": "Rondella della Baccola", "text": "La rondella della Baccola \u00e8 un baluardo situato lungo le mura magistrali di Verona, sulla sinistra d'Adige, progettato da Teodoro Trivulzio.\nStoria e descrizione.\nPreesistente alla rondella era la cinta muraria scaligera, commissionata da Cangrande della Scala e realizzata tra 1321 e 1324 su progetto del maestro Calzaro. Nella prima fase, oltre alla costruzione della cinta turrita, si oper\u00f2 lo scavo del fossato, direttamente in un banco di tufo. Nel 1393, il nuovo castello visconteo di San Pietro fu provvisto di una via di soccorso, condotta su un'alta muraglia, collegata alla sottostante torre scaligera, nella quale venne realizzata una pusterla, ovvero una porta segreta; la torre assunse allora il nome di Bacola, nome derivante forse da \"bacula\", un trabocchetto che si poneva all'entrata delle porte fortificate. Il nome sembra quindi confermare la presenza di una porta di soccorso, o di sortita, successivamente andata perduta.\nTra il 1520 e 1527 venne poi edificato il baluardo su progetto di Teodoro Trivulzio, nell'ambito del rafforzamento da parte della Repubblica di Venezia delle fortificazioni di Verona, che aveva l'obiettivo di renderle pi\u00f9 adatte all'introduzione della polvere da sparo. La rondella cinquecentesca ha quindi sostituito la preesistente torre della Baccola.\nSi tratta di un'opera di muratura e terra a tracciato circolare (detta, appunto, rondella), collegata da fianchi rettilinei alla retrostante cinta muraria dei epoca scaligera, con postazione di artiglieria in casamatta nei fianchi, e postazioni per fucileria sulla piattaforma superiore. Il muro perimetrale, caratterizzato da un paramento in mattoni di laterizio, si eleva in pendenza sino all'altezza della cordonatura di pietra, dopo la quale si eleva invece in verticale, formando il parapetto della piattaforma."}
{"id": "1478385", "revid": "287204", "url": "https://it.wikipedia.org/wiki?curid=1478385", "title": "Mennato Boffa", "text": "Vinse numerose gare in Italia ed all'estero, principalmente al volante di vetture Maserati Sport.\nBiografia.\nGli esordi.\nNato a Benevento il 23 dicembre 1929, venne dichiarato all'anagrafe solo il 4 gennaio 1930. Si avvicin\u00f2 al mondo delle corse nel 1938, quando il padre Carmine lo port\u00f2 con s\u00e9 a vedere il Gran Premio di Posillipo a Napoli.\nNel 1953 partecip\u00f2 alle prove ufficiali di una gara in salita, la Catania-Etna. A bordo della sua Fiat 1100 R con cui si era recato per lavoro in Sicilia, ottenne il miglior tempo di classe ma non era soddisfatto del suo ragguaglio confrontato con il crono registrato dal campione italiano Gino De Sanctis, che secondo lui guidava un'analoga vettura.\nDopo due anni scopr\u00ec, leggendo \"Auto Italiana\", che De Sanctis era sempre stato al volante di una 1100 elaborata con cui aveva, fra le altre ottime prestazioni, anche stabilito il record sul km lanciato in circa 153 km/h, mentre la sua a stento raggiungeva i 110 km/h!\nIl mercoled\u00ec precedente il Gran Premio di Posillipo del 1955, acquist\u00f2 dal padre di Cesare Fiorio una Lancia Aurelia B20 con cui debutt\u00f2 in pista nell'ambito di una gara sociale. A Posillipo ottenne di gran lunga il giro pi\u00f9 veloce in gara, ma collezion\u00f2 anche un consistente numero di testacoda proprio nella curva da lui pi\u00f9 amata, la curva Ascari. Il luned\u00ec seguente controllata l'Aurelia si scopr\u00ec che aveva un ammortizzatore posteriore completamente staccato.\nI successi.\nNel 1956 e nel 1957 corse con la famigerata, per via della pericolosit\u00e0 nell'essere portata al limite, Maserati 1500 Sport. Colse 28 vittorie e non graffi\u00f2 mai neanche un parafango per un suo errore, pur avendo avuto un tremendo schianto al Giro di Sicilia a causa di un malinteso mentre si apprestava a superare Franco Cortese.\nDopo una breve parentesi da pilota ufficiale Ferrari (corse il Giro di Sicilia ed il Gran Premio di Posillipo del 1957 con la Ferrari Testarossa 2000 CC).\nNel 1959 partecipa alla 43\u00aa edizione della Targa Florio, in coppia con Piero Drogo, a bordo di una Maserati A6G; i due si classificarono al quinto posto.\nFu alla guida dei bolidi del Tridente dal 1958 fino al 1961 ed in occasione del suo ritorno nell'anno 1964. Dapprima pilot\u00f2 una datata A6GCS, poi pass\u00f2 al volante di una nuovissima Bird Cage, sempre di 2000 cc.\nSi aggiudic\u00f2 il Campionato Italiano Sport nel 1960/61 e poi dopo 3 anni di stop, al rientro sporadico nel 1964. Per essere pi\u00f9 precisi anche nel 1958 per numero di punti conquistati, avrebbe dovuto essere lui il Campione Italiano ma non raggiunse il minimo di gare da disputare e cos\u00ec il Titolo and\u00f2 a Tedeschi.\nNel 1960 giunse terzo nel Campionato Europeo della Montagna e nel 1961 fu Vice Campione Europeo dietro le Porsche Sport, imbattibili su fondi misti e dissestati. Nel 1961 disput\u00f2 anche tre gare, seppur non valide per il campionato mondiale, in Formula 1 alla guida della Cooper Climax 1500 cc con cui anni prima, Jack Brabham si era aggiudicato il Mondiale.\nPart\u00ec in prima fila al G.P. di Vienna, giungendo poi quinto al traguardo, si classific\u00f2 nono al GP di Siracusa, mentre problemi alla vettura lo afflissero al suo amato G.P. di Posillipo. La vettura fu spedita in Inghilterra e da l\u00ec avrebbe fatto ritorno molto tempo dopo a causa di problemi con l'azienda incaricata della riparazione. Poco dopo si iscrisse al Gran Premio d'Italia, ma non vi prese parte.\nIl ritorno.\nMennato Boffa nel 1979 torn\u00f2 a cimentarsi in pista ed in salita. Alla guida della Ritmo 1150 cc Gr.2 colse numerosissime affermazioni in salita ed in circuito. Partecip\u00f2 pure ad alcune gare con l'Osella 2000 BMW, con la quale ottenne anche buoni risultati tra il 1979 ed il 1980.\nPer poter essere competitivi bisognava provare tantissimo e poter disporre del pieno supporto di un team prestigioso. Boffa non pot\u00e9 dedicarsi a tempo pieno all'automobilismo perch\u00e9 si occupava della conduzione della sua azienda nel campo degli autoricambi. \u00c8 morto a Napoli il 28 settembre 1996."}
{"id": "1478386", "revid": "767487", "url": "https://it.wikipedia.org/wiki?curid=1478386", "title": "Pietro\u0219i\u021ba", "text": "Pietro\u0219i\u021ba \u00e8 un comune della Romania di 3.310 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di due villaggi: Dealu Frumos e Pietro\u0219i\u021ba."}
{"id": "1478387", "revid": "287204", "url": "https://it.wikipedia.org/wiki?curid=1478387", "title": "Pietrosita", "text": ""}
{"id": "1478389", "revid": "767487", "url": "https://it.wikipedia.org/wiki?curid=1478389", "title": "Visitor Q", "text": " \u00e8 un film del 2001 diretto da Takashi Miike.\nFa parte di un progetto per la televisione giapponese intitolato \"Love Cinema\" ed \u00e8 stato girato interamente in digitale.\nPer i temi trattati \u00e8 considerato uno dei film pi\u00f9 controversi e provocatori diretti dal regista.\nTrama.\nLa famiglia Yamazaki \u00e8 una famiglia totalmente allo sbando: Kiyoshi, il padre, \u00e8 un giornalista televisivo represso, ossessionato da un servizio sulla sessualit\u00e0 tra i giovani e sul bullismo. All'inizio del film ha un rapporto sessuale con la figlia Miki, che abita per conto suo e fa la prostituta; dato che Kiyoshi soffre di eiaculazione precoce, la figlia alla fine del rapporto lo deride. Keiko, la madre, viene costantemente picchiata dal figlio minore Takuya, a sua volta vittima del bullismo dei compagni di scuola (che a volte lo percuotono con le botte e lo umiliano in vari modi, altre volte gli lanciano fuochi d'artificio in casa), e trova rifugio nella droga che si procura prostituendosi anch'ella.\nUn giorno Kiyoshi viene colpito con una pietra sulla testa da uno strano ragazzo. Questi ripete il gesto in pi\u00f9 occasioni, finch\u00e9 non segue Kiyoshi fino a casa. Il ragazzo, il \"Visitatore\", diviene cos\u00ec parte della famiglia, che inizia a cambiare: la madre trova il coraggio di ribellarsi al figlio e gli lancia un coltello, sfiorandolo di poco, e inizia a riscoprire la propria sessualit\u00e0 grazie al Visitatore, che riesce a farle uscire un enorme quantitativo di latte dalle mammelle. Il padre, mentre segue il figlio con la scusa di documentare il bullismo a cui viene sottoposto dai suoi compagni, a causa del rifiuto di una sua collega giornalista di prender parte alle riprese viene colto da raptus e, nel tentativo di violentarla, la uccide, mentre il Visitatore riprende tutto con una telecamera a mano. Portato a casa il cadavere per farlo a pezzi, l'uomo decide comunque di consumare l'amplesso con la defunta collega, all'interno della piccola serra nel giardino di casa; a causa, tuttavia, del rigor mortis, il pene gli rimane incastrato nella vagina della donna e Kiyoshi \u00e8 dunque costretto a chiedere aiuto alla moglie, che intanto \u00e8 in cucina per mostrare al Visitatore di riuscire finalmente a produrre latte dalle mammelle senza bisogno del suo aiuto. Portato il marito con il cadavere in bagno, la donna riesce a tranquillizzarlo iniettandogli dell'eroina e risolvendo la situazione. Kiyoshi e Keiko accorrono quindi in aiuto del figlio, che sta venendo picchiato davanti a casa dai bulli, uccidendoli in maniera selvaggia; poi iniziano insieme a fare a pezzi il cadavere della giornalista.\nPrima di sparire il Visitatore incontra per l'ultima volta Takuya, che giace nella pozza di latte versato dalla madre, il quale lo ringrazia e gli promette di iniziare a studiare. Il Visitatore incontra infine per strada Miki, che gli propone di copulare a prezzo speciale ma il ragazzo la colpisce sul volto con una pietra. Miki torna quindi alla casa natale: dalla finestra vede la madre nella serra in giardino che allatta il padre, e poco dopo si unisce a loro.\nErrori.\nDurante alcune scene all'interno della casa della famiglia Yamazaki, si pu\u00f2 vedere in alcuni momenti un microfono \"giraffa\" sbucare dall'alto."}
{"id": "1478394", "revid": "767487", "url": "https://it.wikipedia.org/wiki?curid=1478394", "title": "Poiana (D\u00e2mbovi\u021ba)", "text": "Poiana \u00e8 un comune della Romania di 3.750 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 2 villaggi: Poiana e Poieni\u021ba.\nStoria.\nIn seguito alla conquista della Dacia da parte di Traiano nel 101-106 d.C. per un decennio almeno fu posizionato un forte di truppe ausiliarie dell'esercito romano."}
{"id": "1478399", "revid": "12692998", "url": "https://it.wikipedia.org/wiki?curid=1478399", "title": "Firaxis games", "text": ""}
{"id": "1478401", "revid": "400518", "url": "https://it.wikipedia.org/wiki?curid=1478401", "title": "Personaggi del Paese delle Onde", "text": ""}
{"id": "1478403", "revid": "552788", "url": "https://it.wikipedia.org/wiki?curid=1478403", "title": "Stern (periodico)", "text": "Stern \u00e8 una rivista settimanale tedesca.\nStoria.\nFondata da Henri Nannen nel 1948, la rivista \u00e8 pi\u00f9 conosciuta per le sue copertine, per le sue fotografie e per le sue continue ricerche di \"scoop\", che per i contenuti dei suoi servizi. \"Stern\" \u00e8 considerato il rivale storico di \"Der Spiegel\" e di \"Focus\". La rivista fa oggi parte del gruppo editoriale Bertelsmann.\nNumeri importanti.\n\"Stern\" intitol\u00f2 il numero del 6 giugno 1971 \"Wir haben abgetrieben!\" (\"Abbiamo abortito!\"): il manifesto, redatto sul modello del francese \"Manifesto delle 343\", fu firmato da 374 donne, fra cui alcune celebri come Romy Schneider e Senta Berger. Nel 1983 la rivista pubblic\u00f2 i diari di Hitler, che si rivelarono essere un falso, provocando uno scandalo."}
{"id": "1478409", "revid": "729019", "url": "https://it.wikipedia.org/wiki?curid=1478409", "title": "Stazione di Montale-Agliana", "text": "La stazione di Montale-Agliana \u00e8 una fermata ferroviaria di RFI posta sulla linea Firenze-Lucca. La fermata \u00e8 frequentata da pi\u00f9 di 700 persone al giorno.\nStoria e descrizione.\nLa fermata \u00e8 posta alla progressiva chilometrica 25,686 della linea e serve sia l'abitato di Montale che quello di Agliana, essendo posizionata al confine tra i due comuni. Venne attivata il 12 luglio 1851 contestualmente all'inaugurazione della tratta Pistoia-Prato della Ferrovia Maria Antonia. Attualmente la stazione ha assunto la qualifica di 'fermata', mentre fino ad un passato piuttosto recente era una stazione attiva con un notevole movimento merci e smistamento postale di una certa importanza.\nIn seguito alla razionalizzazione della linea allo scopo di conseguire economie di esercizio \u00e8 stata trasformata da stazione presenziata in stazione esercita in telecomando \"punto-punto\" dalla stazione di Prato.\nOggi \u00e8 una stazione piccola e frequentata da studenti e da pendolari che si spostano da e verso Pistoia, Lucca, Prato e Firenze.\nIl piazzale \u00e8 stato modificato a due soli binari con sottopassaggio e pensiline. Il primo binario \u00e8 utilizzato per i treni in direzione Prato Centrale, mentre il secondo per Pistoia, Lucca e Viareggio. Molti movimenti e gruppi di cittadini si sono mobilitati per chiedere alla societ\u00e0 Rfi di migliorare la stazione, che serve ogni giorno circa 1000 persone tra lavoratori, studenti ed anche turisti.\nServizi.\nLa stazione dispone di:"}
{"id": "1478410", "revid": "125484015", "url": "https://it.wikipedia.org/wiki?curid=1478410", "title": "Isole Santa Cruz", "text": "Le isole Santa Cruz sono un gruppo di isole situate nell'oceano Pacifico facenti parte della provincia di Temotu nelle isole Salomone. Si trovano approssimativamente 400\u00a0km a sud-est di queste ultime, appena poco pi\u00f9 a nord dell'arcipelago Vanuatu e sono considerate parte dell'omonima ecoregione (Ecoregione delle foreste piovose di Vanuatu).\nL'isola pi\u00f9 grande del gruppo \u00e8 Nendo (505,5\u00a0km\u00b2, punto pi\u00f9 alto 549\u00a0m slm, popolazione poco maggiore di 5000 abitanti), seguita dall'isola di Vanikoro (173,20\u00a0km\u00b2, popolazione di 800 abitanti, che \u00e8 in realt\u00e0 un gruppo di isole) e Utupua (69,00\u00a0km\u00b2, punto pi\u00f9 alto 380\u00a0m\u00a0s.l.m., 300 abitanti). La citt\u00e0 pi\u00f9 importante \u00e8 Lata, situata sull'isola di Nendo e capitale della provincia di Temotu.\nLe \"isole di Santa Cruz\" hanno meno di cinque milioni di anni e la loro creazione fu dovuta alla subduzione tettonica della placca Indo-Australiana (che risiede sotto la Placca pacifica). La composizione delle isole \u00e8 costituita per la maggior parte da calcare e da cenere vulcanica. Il punto pi\u00f9 alto dell'arcipelago si trova a Vanikoro, 924\u00a0m\u00a0s.l.m..\nIl termine \"Santa Cruz\" viene usato a volte per denominare tutte le isole di Salomone facenti parte della provincia di Temotu.\nStoria.\n\u00c1lvaro de Menda\u00f1a de Neira fece tappa in queste isole nella sua seconda spedizione Pacifica del 1595. Menda\u00f1a mor\u00ec sull'isola di Nendo, da lui chiamata Santa Cruz nel 1596.\nDurante la seconda guerra mondiale l'isola fu considerata inabitabile in quanto furono inviati degli ingegneri sulle isole che si ammalarono presto di malaria cerebrale.\nIl 26 ottobre 1942, al largo delle coste settentrionali dell'isola di Nendo si combatt\u00e9 una battaglia tra portaerei giapponesi e americane, conosciuta come battaglia delle isole Santa Cruz.\nIl 6 febbraio 2013 una violenta scossa di terremoto di magnitudo 8.0, con epicentro al largo della costa occidentale dell'Isola di Nendo, ha causato la morte di 13 persone, mentre altre 5 persone sono state dichiarate disperse. I danni maggiori sono stati causati dallo tsunami generato dal terremoto.\nArte.\nSe \u00e8 poco numerosa la produzione di statue, importanti sono invece la plastica zoomorfa e le decorazioni su legno nelle quali predomina la figura degli uccelli. Diffusi i pettorali \"kapkap\", le clave spaccateste e gli ornamenti da naso. Di buona fattura anche la decorazione delle stoffe di corteccia."}
{"id": "1478411", "revid": "767487", "url": "https://it.wikipedia.org/wiki?curid=1478411", "title": "Potlogi", "text": "Potlogi \u00e8 un comune della Romania di 8.292 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 5 villaggi: Pitaru, Podu Cristinii, Potlogi, Rom\u00e2ne\u0219ti, Vl\u0103sceni."}
{"id": "1478415", "revid": "177966", "url": "https://it.wikipedia.org/wiki?curid=1478415", "title": "Rondella delle Boccare", "text": "La rondella delle Boccare \u00e8 un baluardo situato lungo le mura magistrali di Verona, sulla sinistra d'Adige, progettato da Teodoro Trivulzio, Giano Fregoso e Bernardino da Treviso.\nStoria e descrizione.\nPreesistente alla rondella era la cinta muraria scaligera, commissionata da Cangrande della Scala e realizzata tra 1321 e 1324 su progetto del maestro Calzaro. Tra 1522 e 1525 venne poi edificato il baluardo su progetto di Teodoro Trivulzio, Giano Fregoso e Bernardino da Treviso, nell'ambito del rafforzamento da parte della Repubblica di Venezia delle fortificazioni di Verona, che aveva l'obiettivo di renderle pi\u00f9 adatte all'introduzione della polvere da sparo. Nel 1840 vi fu infine il restauro del baluardo sotto la direzione del Genio Militare austriaco.\nIl nome Boccare sembra deriva dalle ampie aperture, necessarie per lo sfiato dei fumi di sparo, aperte nella volta della casamatta, oppure potrebbe riferirsi alle molte cannoniere che si aprono nel muro perimetrale.\nSi tratta di un'opera a tracciato circolare (detta, appunto, rondella) completamente in muratura, con postazione di artiglieria nella casamatta anulare e sulla piattaforma superiore, ordinata anche per il tiro dei fucilieri dalla banchetta, dietro al parapetto. Col restauro ottocentesco la piattaforma superiore venne coperta da uno strato di terra battuta, inoltre venne inserita una polveriera sotto il terrapieno, accanto al portale di ingresso della casamatta. Il muro perimetrale ha lo spessore medio di 9,80 metri e un paramento in mattoni di laterizio, ed \u00e8 caratterizzato da un profilo a scarpa (in pendenza) sino all'altezza della cordonatura, dopo il quale si eleva in verticale e termina con il parapetto.\nAll'interno, l'ampia casamatta a corona circolare ha il diametro di 35,50 metri, mentre al centro si erge un'imponente colonna cilindrica del diametro di 8,70 metri, che sostiene la volta anulare. Tra le rondelle cinquecentesche di Verona \u00e8 la pi\u00f9 perfetta, in particolare per l'alta qualit\u00e0 costruttiva e i richiami all'antico, come il severo portale a conci rustici, tanto da ricordare le idee fortificatorie di fra' Giovanni Giocondo."}
{"id": "1478416", "revid": "767487", "url": "https://it.wikipedia.org/wiki?curid=1478416", "title": "Produle\u0219ti", "text": "Produle\u0219ti \u00e8 un comune della Romania di 3.419 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 3 villaggi: Bro\u0219teni, Coste\u0219tii din Deal, Produle\u0219ti."}
{"id": "1478417", "revid": "287204", "url": "https://it.wikipedia.org/wiki?curid=1478417", "title": "Produlesti", "text": ""}
{"id": "1478423", "revid": "125673711", "url": "https://it.wikipedia.org/wiki?curid=1478423", "title": "Monica Evans", "text": "\u00c8 nota principalmente per la sua interpretazione del personaggio di \"Cecily Pigeon\" nella commedia \"La strana coppia\" di Neil Simon.\nBiografia.\nHa frequentato la Royal Academy of Dramatic Art.\nHa fatto parte del cast originale della commedia \"La strana coppia\" a Broadway ed \u00e8 poi apparsa nello stesso ruolo nel film omonimo del 1968 e anche nella serie televisiva omonima. \u00c8 stata doppiatrice in alcuni lungometraggi animati della Disney come \"Robin Hood\" e \"Gli Aristogatti\".\nEra sposata con l'attore Leo Maguire ed \u00e8 stata sposata anche con il conduttore radiofonico Dave Cash dal 1977 al 2010.\nDoppiatrici italiane.\nNelle versioni in italiano dei suoi lavori, Monica Evans \u00e8 stata doppiata da:\nDa doppiatrice \u00e8 sostituita da: "}
{"id": "1478437", "revid": "33778", "url": "https://it.wikipedia.org/wiki?curid=1478437", "title": "Ugo Ciappina", "text": "Biografia.\nEsponente della ligera milanese, proviene da una famiglia originaria di Palmi in Calabria, partecip\u00f2 alla Resistenza italiana come staffetta partigiana nei GAP, i gruppi d'azione patriottica.\nCatturato dai nazifascisti, fu rinchiuso nel carcere di San Vittore, resistette alle torture e non trad\u00ec mai i propri compagni di lotta.\nIl fratello, Giuseppe Ciappina detto \"Navarro\" o \"Pastore\", fu dirigente del Partito Comunista clandestino di Como e ispettore delle Brigate Garibaldi. In seguito alle vicissitudini del fratello, Giuseppe Ciappina cambi\u00f2 il cognome in Giuseppe Coppeno. \nNel dopoguerra Ugo Ciappina, dopo aver svolto diversi mestieri, fra cui l'ascensorista in un albergo di lusso, partecip\u00f2 a diverse rapine compiute dalla \"Banda Dovunque\". La \"Banda Dovunque\" era composta da diversi rapinatori professionisti fra cui il veterano Joe Zanotti e l'ex emigrante in Francia Giuseppe Seno, l'ambiguo ex fascista Alfredo Torta e l'amico di Ugo Ciappina, ex studente di filosofia e partigiano, Ettore Bogni. La banda era detta \"Dovunque\" a causa dei suoi colpi effettuati in pi\u00f9 parti del nord Italia: Milano, Imola e Bologna fra il 1948 e il 1949; fu una delle prime a muoversi rapidamente con automobili veloci, come la Lancia Aprilia. Una Lancia Aprilia fu rubata a Napoli da uno dei componenti della banda, Mario il napoletano, all'attore napoletano Eduardo De Filippo.\nI componenti furono tutti catturati alla fine del 1949. Si scopr\u00ec che Ugo Ciappina ed Ettore Bogni avevano consegnato parte del bottino ad un fantomatico rivoluzionario comunista armeno, Calust Megherian, il quale aveva promesso di donarli al PCI. Tale fatto si rivel\u00f2 una montatura. La figura ambigua dell'armeno svan\u00ec nel nulla. Fu probabilmente una montatura politica per svalutare il PCI in piena guerra fredda. \nLe confessioni di Alfredo Torta fecero arrestare tutta la banda. In un covo su cui faceva riferimento Ciappina, situato in via Santa Maria Fulcorina, il numero civico vicino proprio alla sua casa, furono trovate numerose armi da guerra. Nel processo del 1952 la montatura fu smentita. Ugo Ciappina usc\u00ec di galera nel 1955. \nCiappina fu arrestato nuovamente nell'aprile del 1958, accusato di aver partecipato alla famosa rapina di via Osoppo. Fu condannato insieme ai complici, Enrico Cesaroni, Romano Perego, Vittorino Magro, Giovanni Berni, Ferdinando Russo, Luciano De Maria, Arnaldo Gesmundo, Arnaldo Bolognini, Eros Castiglioni. Ugo Ciappina fu scarcerato nel 1974.\nNegli anni seguenti fu arrestato altre volte, ma fu sempre assolto: nel 1981, per una rapina a Cosenza e nel 1984 per un \"colpo grosso\" in piazza Diaz a Milano, alla Cariplo. Nottetempo da un tombino i rapinatori bucarono muri e pareti e anche la cassaforte. L'ammontare della rapina fu di alcuni miliardi di lire. Gli autori furono tutti arrestati. Mesi dopo fu arrestato Ugo Ciappina, ma dopo due anni di dibattimenti fu assolto per insufficienza di prove.\nNel 2002 Ciappina fu bloccato all'alba in piazza Oberdan mentre scassinatori stavano bucando un muro e tentando di aprire la cassaforte del negozio di abbigliamento Tincati. Fu poi rilasciato e, in seguito, assolto. Il suo alibi resse. Agli inquirenti dichiar\u00f2 che si stava recando nella farmacia di turno ad acquistare le indispensabili pillole per la pressione.\nUgo Ciappina non ama essere intervistato. I media non sono mai riusciti ad allettarlo, nemmeno con alte somme di danaro; tuttavia a marzo 2019 ha rilasciato un'intervista a Andrea Galli per il Corriere della Sera."}
{"id": "1478439", "revid": "177966", "url": "https://it.wikipedia.org/wiki?curid=1478439", "title": "Rondella di San Giorgio", "text": "La rondella di San Giorgio \u00e8 un baluardo situato lungo le mura magistrali di Verona, sulla sinistra d'Adige, il cui progetto originario si deve a Teodoro Trivulzio, Giano Fregoso e Bernardino da Treviso, anche se la fortificazione fu ampiamente rimaneggiata nel corso dell'Ottocento.\nStoria e descrizione.\nPreesistente alla rondella era la cinta muraria scaligera, commissionata da Cangrande della Scala e realizzata tra 1321 e 1324 su progetto del maestro Calzaro, insieme alla prima porta San Giorgio e all'annessa Rocchetta. Tra 1522 e 1525 venne poi edificato il baluardo e le cortine connesse su progetto di Teodoro Trivulzio, Giano Fregoso e Bernardino da Treviso, nell'ambito del rafforzamento da parte della Repubblica di Venezia delle fortificazioni di Verona, che aveva l'obiettivo di renderle pi\u00f9 adatte all'introduzione della polvere da sparo. Nel 1808 vi furono estese demolizioni da parte dei soldati napoleonici per il recupero di materiale, episodio che obblig\u00f2 ad una pesante ristrutturazione della rondella da parte del Genio Militare austriaco nel 1840.\nSi tratta di un'opera a tracciato circolare (detta rondella) di muratura e terra, con postazione di artiglieria in casamatta (verso la cortina delle Boccare) e ordinamento per fucilieri, sia dietro il parapetto basso di terra (verso l'Adige) che dietro il parapetto alto di muratura (verso il colle di San Leonardo). Il muro perimetrale, a tracciato circolare, originariamente con paramento laterizio, si elevava in pendenza sino all'altezza della cordonatura di pietra, dopodich\u00e9 si innalzava in verticale e si conclude con il parapetto.\nCon il restauro absburgico il rivestimento \u00e8 stato ricostruito con un paramento di pietra a opus poligonale, inoltre un settore del coronamento cilindrico superiore, verso l'Adige, \u00e8 stato demolito sino alla cordonatura per disporvi il parapetto basso di terra, con le postazioni per fucileria. All'esterno del fianco destro, verso le Boccare, sono state aggiunte due casematte d'artiglieria, per battere il fossato lungo la cortina. Oltre il fossato magistrale, nel profilo di controscarpa, \u00e8 inserita una galleria continua, aggirante, conclusa da una casamatta per artiglieria nel punto in cui inizia il fosso della cortina."}
{"id": "1478440", "revid": "339392", "url": "https://it.wikipedia.org/wiki?curid=1478440", "title": "Der Stern", "text": ""}
{"id": "1478445", "revid": "599013", "url": "https://it.wikipedia.org/wiki?curid=1478445", "title": "Raphael de Oliveira (pallavolista 1979)", "text": ""}
{"id": "1478447", "revid": "132266", "url": "https://it.wikipedia.org/wiki?curid=1478447", "title": "Trattato di Firenze (1801)", "text": "Il trattato di Firenze fu l\u2019accordo di pace firmato da Napoleone Bonaparte e re Ferdinando IV di Napoli il 28 marzo 1801 a seguito della vittoria francese della Guerra della seconda coalizione.\nStoria.\nL'accordo prevedeva la piena indipendenza dei regni di Napoli e di Sicilia sotto l'autorit\u00e0 dei Borboni, solo due anni prima scacciati dal territorio continentale dalla rivoltosa Repubblica Napoletana, a condizione che l'esercito francese potesse occupare per un anno le citt\u00e0 di Pescara e la Terra d'Otranto, venendo mantenuto economicamente dai Borboni, e che il re indicesse l'amnistia e la grazia per i prigionieri politici giacobini.\nRe Ferdinando cedeva inoltre ai francesi, che li girarono al Regno d'Etruria, i territori che erano appartenuti al soppresso Stato dei Presidii, e alla Francia stessa Porto Longone e l'isola d'Elba."}
{"id": "1478450", "revid": "767487", "url": "https://it.wikipedia.org/wiki?curid=1478450", "title": "Pucheni", "text": "Pucheni \u00e8 un comune della Romania di 2.162 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 5 villaggi: Br\u0103d\u0103\u021bel, Mei\u0219oare, Pucheni, Valea Larg\u0103, V\u00e2rfureni."}
{"id": "1478457", "revid": "767487", "url": "https://it.wikipedia.org/wiki?curid=1478457", "title": "Raciu (D\u00e2mbovi\u021ba)", "text": "Raciu \u00e8 un comune della Romania di 3.352 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 3 villaggi: Raciu, Sili\u0219tea, \u0218u\u021ba Seac\u0103."}
{"id": "1478458", "revid": "729019", "url": "https://it.wikipedia.org/wiki?curid=1478458", "title": "Saltholm", "text": "Saltholm \"(isolotto del sale)\" \u00e8 un'isola nell'\u00d8resund, lo stretto che separa la Danimarca dalla Svezia. Si trova ad est dell'isola danese di Amager ed \u00e8 sotto il comune di T\u00e5rnby. A sud di Saltholm si trova l'isola artificiale di Peberholm, dove passa il Ponte sull'\u00d8resund che collega Copenaghen e Malm\u00f6.\nL'isola \u00e8 piatta (altezza massima: 5 metri sul livello del mare), \u00e8 lunga 7 km e larga 3.\nSaltholm vide la presenza dell'uomo fin dall'antichit\u00e0. Fu utilizzata come lazzaretto tra il 1709 e il 1711, periodo in cui Copenaghen fu colpita da peste e colera. Nel 1915 vide la presenza dei cannoni dell'artiglieria danese, a protezione della capitale. Negli anni sessanta e settanta fu ritenuta idonea per la costruzione dell'aeroporto di Copenaghen, ma le forti proteste costrinsero le autorit\u00e0 danesi a cambiare zona (l'aeroporto fu poi costruito vicino alla capitale, nell'isola di Selandia).\nAttualmente \u00e8 una riserva naturale per uccelli."}
{"id": "1478460", "revid": "1658919", "url": "https://it.wikipedia.org/wiki?curid=1478460", "title": "Arturo Silvestri", "text": "Soprannominato \"Sandokan\", da calciatore milit\u00f2 per cinque stagioni nel , con cui vinse due scudetti. Da allenatore guid\u00f2 i rossoneri per una stagione, vincendo la Coppa Italia.\nCarriera.\nGiocatore.\nClub.\nIn carriera ha totalizzato complessivamente 229 presenze e 8 reti in Serie A; 139 presenze e 10 reti in Serie B; 60 presenze e 3 reti in Serie C.\nSivestri esordisce a sedici anni con la maglia del San Don\u00e0 in Seconda Divisione. Con la maglia biancoceleste conquista due promozioni consecutive arrivando a giocare nel 1939 in Serie C. Sono due i campionati che disputa in Serie C, nel secondo gli eventi bellici costringeranno al ritiro la squadra sandonatese.\nLa carriera calcistica di Silvestri \u00e8 per\u00f2 solo agli inizi tanto che viene ceduto in Serie A alla Fiorentina con cui per\u00f2 non gioca mai dato che viene subito girato in Serie B al .\nIn nerazzurro disputa due campionati prima che gli eventi bellici lo vedano suo malgrado protagonista. Arruolato, partecip\u00f2 alla campagna di Albania venendo poi fatto prigioniero dai tedeschi. Alla fine della guerra torna a Pisa e ricomincia la sua carriera calcistica. Dopo aver partecipato con i nerazzurri al campionato di serie B passa nel 1947 al , approdando per la prima volta in Serie A. Esordisce nella massima serie il 14 settembre 1947 in Internazionale- 1-1.\nNel 1950 si trasferisce nelle file del Milan, con il quale si mette definitivamente in luce. \u00c8 una squadra rossonera stellare che poggiava sul celebre tridente Gre-No-Li e che in Silvestri trova un sicuro baluardo difensivo. Silvestri esordisce in rossonero il 10 settembre 1950 in Milan-Udinese (6-2). Con la squadra rossonera si aggiudica gi\u00e0 nel suo primo anno lo scudetto e la Coppa Latina. \u00c8 un momento molto significativo della storia rossonera dato che l'ultimo scudetto era datato 1907. Un secondo scudetto lo conquist\u00f2 nel 1954-55, l'ultima stagione nella quale gioc\u00f2 per la squadra rossonera sotto la guida di Ettore Puricelli. La sua ultima gara in maglia rossonera risale al 19 giugno 1955 contro la Pro Patria (1-1). Si congeda nello stesso anno dopo aver totalizzato 163 presenze e 7 reti.\nSilvestri chiude la carriera di calciatore nella stagione 1955-56 nelle file del Verona in Serie B.\nNazionale.\nArturo Silvestri sulla scia dei successi rossoneri arriv\u00f2 a vestire la maglia nella Nazionale nel 1951. All'et\u00e0 di trent'anni debutt\u00f2 l'8 aprile 1951 in -Italia (1-4). Complessivamente ha totalizzato tre presenze in maglia azzurra.\nAllenatore.\nIntraprende quindi la carriera di allenatore iniziando a in Serie C; lavora poi con le squadre di , Cagliari (ottenendo una promozione in Serie B nel 1962, una promozione in Serie A nel 1964 e un sesto posto nella massima serie nel 1964-1965 ), Milan (che sotto la sua guida vinse la Coppa Italia nel 1967) e Vicenza. Nel 1968 passa al Brescia e lo porta subito in Serie A ma nella stagione 1969-1970 viene esonerato. Riparte dal in Serie C e ottiene subito una promozione in Serie B nel 1971. Nel 1973 conquista la Serie A sulla panchina dei rossoblu. Termina la carriera di allenatore alla guida della Lucchese.\nNell'annata 1964-65 \u00e8 stato premiato con il Seminatore d'Oro. Durante la sua carriera da allenatore ha conquistato in totale sei promozioni.\nRiconoscimenti.\nIl Cagliari lo ha inserito nella sua Hall of Fame."}
{"id": "1478463", "revid": "767487", "url": "https://it.wikipedia.org/wiki?curid=1478463", "title": "R\u0103sc\u0103e\u021bi", "text": "R\u0103sc\u0103e\u021bi \u00e8 un comune della Romania di 2.322 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 2 villaggi: R\u0103sc\u0103e\u021bi e Vultureanca."}
{"id": "1478464", "revid": "287204", "url": "https://it.wikipedia.org/wiki?curid=1478464", "title": "Rascaeti", "text": ""}
{"id": "1478466", "revid": "181699", "url": "https://it.wikipedia.org/wiki?curid=1478466", "title": "TeleRadio Sud", "text": "TeleRadio Sud \u00e8 stata un'emittente televisiva locale italiana, attiva dal 1981 al 2013.\nStoria.\nTeleRadio Sud aveva sede a Siderno, in provincia di Reggio Calabria. L'emittente \u00e8 nata su iniziativa di Domenico Archin\u00e0 e di Enzo Archin\u00e0, hanno deciso di fondare una nuova televisione locale, dopo aver fatto una radio Radio Siderno La Cometa. Finora nell'etere della provincia di Reggio Calabria c'erano televisioni come TeleReggio, TVR Calabria, Telecalabria1, TVR Jonica, TeleJonica e Tele Radio Locri 102 - TRL 102. L'inizio delle trasmissioni \u00e8 nel lontano dicembre del 1981 dopo alcuni anni di prove sperimentali, la sede dell'emittente si trovava in Via Gramsci al quarto piano del palazzo dell'Olearia Archin\u00e0, il segnale dell'emittente raggiunse quasi tutta la Calabria e la Sicilia Orientale.\nC'\u00e8 stata una riapertura dell'emittente tra il 1999 e il 2002, ora \u00e8 riapparsa in prove tecniche quest'anno sul canale 24,44,47 e canale H (CZ) e nel comprensorio della Locride.\nNegli anni ottanta l'emittente ha avuto ben tre reti televisive, e si collegata a circuiti come Port Tv, Odeon TV, Italia 9 Network, Antenna Italia, Asso TV, Italia 3 e tante altre.\nNel palinsesto locale dell'emittente troviamo il telegiornale \"TG-TRS\", la rassegna stampa \"L'informatutto\", il programmi d'attualita come \"Primo Piano\" e \"Oggistudio\" e sportivi come \"Anteprima sport\", \"Telesport\" e \"Fuorigioco\", nella programmazione anche video musicali e le telecronache del calcio, del calcio femminile e di tutti gli altri sport, nel palinsesto si ricordano trasmissioni dei circuiti nazionali come \"Superclassifica Show\" con Maurizio Seymandi, \"Caccia al 13\", tra i conduttori Aristide Bava, Nico Noce, Pasquale Mui\u00e0, Domenico Agostini, giornalista e conduttore di varie rubriche e regista di vari servizi giornalistici e Saro Bella e vi collaboravano Gigi Malafarina e Vitaliano Fortunio giornalista spagnolo del giornale AS di Madrid. Cominciavano la loro carriera nell'emittente personaggi diventati poi noti in Italia come Enzo Romeo, Antonio Nicaso, Pietro Melia, Franco Bruno, Giovanni Scaramuzzino e Antonio Tassone, ricordando anche i tecnici che hanno lavorato i vari Giovanni Marcian\u00f2, Marco Baggetta, Bruno e Nicola Aversa. Ora dopo alterne vicende l'emittente \u00e8 tornata a trasmettere da gennaio 2008.L'emittente dopo 5 anni di lenta agonia e con una gestione da incompetenti e scelte non adatte al blasone della tv, ha terminato le proprie trasmissioni in via definitiva il 31 luglio 2013."}
{"id": "1478467", "revid": "729019", "url": "https://it.wikipedia.org/wiki?curid=1478467", "title": "Stazione di Sesto Fiorentino", "text": "La stazione di Sesto Fiorentino \u00e8 una fermata ferroviaria posta sul tronco comune alle linee Bologna-Firenze e Firenze-Lucca, situata nell'omonimo comune.\n\u00c8 caratterizzata da un elevato traffico passeggeri sia verso Bologna che verso Firenze.\nRete Ferroviaria Italiana la considera di categoria \"silver\".\nStoria.\nGi\u00e0 stazione, venne trasformata in fermata il 22 dicembre 2012.\nMovimento.\nla stazione \u00e8 frequentata in media da 1500-1650 persone ogni giorno, ma con punte al centro della settimana che possono raggiungere le 2320 unit\u00e0. il traffico passeggeri \u00e8 formato principalmente da studenti e lavoratori, che si spostano sia verso Prato e Pistoia, che verso Firenze: il flusso rimane piuttosto costante sia d'estate che d'inverno.\nLa stazione \u00e8 servita in totale da centoquarantaquattro treni regionali, e regionali veloci ogni giorno : nell'arco della giornata, nella stazione effettua servizio viaggiatori un convoglio ogni 8 minuti.\nNelle 24 ore in media, sono circa 11 le persone che salgono o scendono da ogni treno.\nStrutture ed impianti.\nIl fabbricato viaggiatori \u00e8 a pianta rettangolare con dimensioni di circa trenta metri per quindici. All'interno vi \u00e8 ubicato il bar con tavola calda e servizi igienici non attualmente operativo.\nIl primo piano dell'edificio \u00e8 stato adibito ad abitazione privata.\nIl piazzale dispone dei quattro binari passanti delle due linee ferroviarie: la Bologna-Firenze e la Firenze-Lucca.\nIn particolare il primo e il terzo sono utilizzati dai treni che si dirigono verso Firenze Santa Maria Novella, Firenze Rifredi, Firenze Campo di Marte, Montevarchi, Arezzo e Chiusi, il secondo e il quarto sono impiegati da quelli diretti agli scali di Prato Centrale, Vernio, Bologna Centrale, Pistoia, Lucca, Viareggio, e due volte al giorno, verso e da Pisa Centrale.\nNuovi treni.\nPer migliorare la mobilit\u00e0 tra Prato e Firenze, Trenitalia ha recentemente attivato sulla linea quattro coppie di treni regionali veloci: il servizio \u00e8 effettuato da elettrotreni ALe 426, cio\u00e8 treni ad alta frequentazione che possono trasportare un gran numero di passeggeri. Questi nuovi convogli fermano solo a Firenze Rifredi e a Sesto Fiorentino.\nServizi.\nLa stazione dispone di:"}
{"id": "1478471", "revid": "767487", "url": "https://it.wikipedia.org/wiki?curid=1478471", "title": "R\u0103zvad", "text": "R\u0103zvad \u00e8 un comune della Romania di 8.722 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 3 villaggi: Gorgota, R\u0103zvad, Valea Voievozilor."}
{"id": "1478472", "revid": "287204", "url": "https://it.wikipedia.org/wiki?curid=1478472", "title": "Razvad", "text": ""}
{"id": "1478475", "revid": "2180194", "url": "https://it.wikipedia.org/wiki?curid=1478475", "title": "Minarchismo", "text": "Il minarchismo (conosciuto anche come miniarchismo e minimal-statismo) \u00e8 una filosofia politica libertariana. \u00c8 variatamente definita da diverse interpretazioni, ma in senso stretto abbraccia l'idea dell'esistenza di uno Stato (contrariamente all'anarchia), le cui uniche funzioni sono solo atte a legittimare la protezione degli individui da aggressioni, furti, violazioni di contratti e frodi, che le uniche funzioni governative legittime sono i militari, la polizia e le corti. In un senso pi\u00f9 ampio, all'interno di funzioni anche quelle della protezione civile, le prigioni, i corpi esecutivi e le legislature come uniche funzioni governative legittime. Questi Stati sono generalmente definiti \"Stati minimi\" o \"Guardiani notturni\".\nI minarchici affermano che lo Stato non ha alcune autorit\u00e0 nell'usare il suo monopolio per interferire nelle libere transazioni tra gli individui, e vede in questo l'unica responsabilit\u00e0 per assicurare che siano salvaguardati i contratti tra individui e propriet\u00e0, attraverso un sistema di corti legali e forze dell'ordine. I sostenitori di questa ideologia credono generalmente che un approccio \"laissez-faire\" nell'economia sia il migliore nell'assicurare la prosperit\u00e0 economica.\nIl pensiero.\nI miniarchici sostengono la necessit\u00e0 da parte dello Stato di creare poca giurisdizione, e utilizzano espressioni come \"Stato minimo\" e \"guardiano notturno\" per indicare la funzione che a loro modo di vedere dovrebbe essere ricoperta dallo Stato, ossia appunto quella di semplice guardiano dei diritti di ogni uomo. Ovviamente la presenza di un'entit\u00e0 statale implica l'esistenza della tassazione, che secondo i miniarchici entro determinati limiti non andrebbe contro l'assioma di non-aggressione, come sostenuto dagli anarco-capitalisti, dato che verrebbe utilizzata per difendere i diritti di ogni uomo.\nAlcuni miniarchici utilizzano argomentazioni utilitaristiche, tra le quali possiamo certamente trovare i fondamentali contributi alla scuola austriaca di Ludwig von Mises. Altri argomenti usati dai minarchici sono il diritto naturale, il contratto sociale e l'egualitarismo. Importanti minarchici \"ante litteram\" sono Herbert Spencer, Leonard Read, Ludwig von Mises, James M. Buchanan, Ayn Rand, John Hospers, Robert Nozick, Frank Chodorov e George Reisman.\nEtimologia.\nI termini \"minarchismo\", \"minarchico\" e \"minarchia\" sono stati coniati dal filosofo agorista Samuel Edward Konkin III, usati per la prima volta nel suo manifesto \"An Agorist Primer\". La parola \"minarchia\" \u00e8 la fusione fra \"mini\" e \"-archy\".\nCritiche.\nMolti libertariani sostengono che la naturale evoluzione del libertarianismo sia solo l'anarco-capitalismo, mentre il miniarchismo contrasterebbe le basi della stessa teoria libertariana, dato che l'esistenza dello Stato implica il monopolio della forza, nonch\u00e9 il netto contrasto nei confronti dell'assioma di non-aggressione rappresentato dalla presenza della tassazione, per quanto bassa. Molti anarco-capitalisti sostengono il fallimento storico dello Stato minimo, e dei governi limitati, portando come esempio gli Stati Uniti d'America; sostengono quindi che ogni Stato, per quanto minimo, tender\u00e0 sempre ad espandersi e ad aumentare la propria sfera di controllo."}
{"id": "1478476", "revid": "767487", "url": "https://it.wikipedia.org/wiki?curid=1478476", "title": "Il seduttore", "text": "Il seduttore \u00e8 un film del 1954 diretto da Franco Rossi.\nTrama.\nAlberto \u00e8 un trentenne romano con la fissa del tradimento. La moglie lascia correre le sue scappatelle ma Alberto riesce a complicare la situazione tanto da vedersi costretto a dover fronteggiare contemporaneamente la moglie e le due amanti.\nLa critica.\nGian Luigi Rondi ne Il Tempo del 1\u00ba ottobre 1954 \"La farsa che \u00e8 diretta da Franca (\"sic\") Rossi con brio spigliato e sicuro, ha s\u00ec tutte le allegrie, i lazzi, le piacevolezze di uno scherzo, ma sovente rivela le cadenze della satira di costume, in un clima che sembra quel vitellonismo provinciale messo di moda in cinema l'altr'anno da Federico Fellini. Le ricrea, le ravviva, le sostiene, con una interpretazione che \u00e8 di certo fra le migliori di Alberto Sordi, finalmente raccolto in un personaggio costruito spesso anche dall'interno, con spontaneit\u00e0, calore, versatilit\u00e0 e non di rado sapienza. Al suo fianco il terzetto delle sedotte, Lea Padovani, Lia Amanda, Jacqueline Pierreux\"\nIncassi.\nIncasso accertato sino a tutto il 31 marzo 1959 \u00a3 314.074.618"}
{"id": "1478477", "revid": "28592", "url": "https://it.wikipedia.org/wiki?curid=1478477", "title": "Gorkovsky Avtomobilny Zavod", "text": ""}
{"id": "1478487", "revid": "116061021", "url": "https://it.wikipedia.org/wiki?curid=1478487", "title": "Registro dello stato civile", "text": "Il registro di stato civile \u00e8 un registro tenuto dagli enti locali statali, concernente informazioni riguardanti lo stato civile dei cittadini.\nIn Italia.\nLa sua tenuta \u00e8 obbligatoriamente prevista a carico del comune, presso un ufficio di stato civile che ha il compito di tenere i registri relativi ai cittadini residenti suddivisi per atti. Tali registri sono appunto detti registri di stato civile.\nGli atti relativi sono raccolti in archivi informatici e registri. Tali registri vengono tenuti in doppio originale e devono rispettare la conformit\u00e0 prevista dai moduli stabiliti da decreto del ministro dell'Interno.\nPreposto alla tenuta di tali registri \u00e8 l'ufficiale di stato civile dei comuni, che \u00e8 di norma il sindaco, quale ufficiale del Governo, che sovraintende alla tenuta dei registri di stato civile e di popolazione, anche se egli pu\u00f2 delegare tale funzione ad altri dipendenti a tempo indeterminato del comune, ma anche al presidente di circoscrizione comunale (qualora il territorio comunale sia diviso appunto in circoscrizioni), consigliere comunale o dal segretario comunale.\nTale funzione in assenza del sindaco viene coperta dal vicesindaco (o dal commissario straordinario nei comuni in amministrazione straordinaria).\nAi sensi dell'articolo 7, comma 5 della legge 29 dicembre 1990, n. 405 i certificati, le\ncopie e gli estratti dei registri dello stato civile e l'autenticazione delle sottoscrizioni delle corrispondenti dichiarazioni sostitutive sono esenti dall'imposta di bollo.\nAtti dello stato civile.\nAtti tipici dello stato civile sono:\nTali atti vengono iscritti o trascritti nei registri comunali. Sono atti pubblici di cui art. 2699 del codice civile, in quanto redatti da pubblico ufficiale a ci\u00f2 autorizzato, quale \u00e8 l'ufficiale dello stato civile. Il contenuto redatto dall'USC fa fede fino a querela di falso, mentre quanto dichiarato dai dichiaranti fa fede fino a prova contraria.\nAi sensi dell'art. 450 del codice civile, i registri dello stato civile sono pubblici. Lo scopo dei registri \u00e8 proprio quello de rendere pubbliche informazioni a chiunque, in quanto \u00e8 proprio il motivo per cui sono stati istituiti tali registri. Gli ufficiali dello stato civile devono rilasciare gli estratti e i certificati con le indicazioni previste della legge. Essi devono altres\u00ec eseguire, negli atti affidati alla loro custodia, le indagini domandate da privati.\nSi pu\u00f2 richiedere al Comune che detiene l'atto il rilascio di:\n\u00c8 un certificato dove viene indicato il nome del titolare, con data e luogo di nascita e le informazioni relative al tipo di certificato: se certificato di matrimonio, viene anche indicato il luogo e data del matrimonio, nonch\u00e9 il coniuge. Se si tratta di certificato di morte, viene indicata data e luogo di morte.\nOltre ai dati presenti nel certificato, vengono riportate le annotazioni integrative riportate nell'atto custodito nei registri. Per esempio, nell'estratto di nascita potrebbe essere indicato il matrimonio o la morte. Nell'estratto di matrimonio pu\u00f2 essere indicata la separazione\nLa copia integrale consiste in un documento autenticato che riporta integralmente tutto quanto \u00e8 indicato sull'atto originale. Di norma \u00e8 una semplice fotocopia.\nL'estratto per copia integrale, a differenza degli altri atti, ai sensi del DLgs 196/2003 art. 177 comma 3, pu\u00f2 essere rilasciato se ricade almeno una delle seguenti condizioni: \nIn Italia \u00e8 consentito inoltre rilasciare un Estratto di Nascita come da modello internazionale previsto nella Convenzione di Vienna. Tale estratto \u00e8 riproducibile senza n\u00e9 legalizzazione n\u00e9 traduzione.\nConvenzione internazionale.\nL'Italia fa parte insieme ad altri paesi Europei della Commissione internazionale dello stato civile, che ha prodotto una Convenzione relativa alla codifica delle espressioni che figurano nei documenti dello stato civile reciprocamente riconosciuta, che fornisce codici comune e tabelle di traduzione tra le varie lingue dei paesi membri, tra le quali anche una traduzione in inglese non ufficiale."}
{"id": "1478488", "revid": "599013", "url": "https://it.wikipedia.org/wiki?curid=1478488", "title": "Antonio Ferraro (pallavolista)", "text": "Gioca nella Volo Virtus Lamezia nel ruolo di libero."}
{"id": "1478489", "revid": "767487", "url": "https://it.wikipedia.org/wiki?curid=1478489", "title": "Filo da torcere", "text": "Filo da torcere (\"Every Which Way but Loose\") \u00e8 un film del 1978 diretto da James Fargo; il film ha avuto un seguito dal titolo \"Fai come ti pare\" (1980).\nTrama.\nLa partenza improvvisa di Lynn, una cantante country che gli aveva infranto il cuore, induce Philo, camionista di Los Angeles che non disdegna di arrotondare il proprio reddito con qualche incontro di boxe clandestina (quella classica non fa per lui perch\u00e9 \"ci sono troppe regole\"), a seguire le sue tracce sino in Colorado. Lo aiutano nella ricerca l'amico Orville, Echo (una venditrice ambulante di meloni) e Clyde, l'affettuoso orang-utan che un tempo il nostro eroe aveva, a suon di pugni, riscattato dalla prigionia in uno zoo-safari. Non lo fermeranno n\u00e9 \"Le vedove nere\", una scalcinata banda di bikers con tanto di simbologie nazistoidi, n\u00e9 una coppia male in arnese di sbirri vendicativi. Solo l'amara scoperta della vera natura della donna amata porr\u00e0 fine al suo sogno."}
{"id": "1478490", "revid": "775372", "url": "https://it.wikipedia.org/wiki?curid=1478490", "title": "Distretto di Limassol", "text": "Il distretto di Limassol \u00e8 un distretto di Cipro, che ha come capoluogo la citt\u00e0 omonima.\nTra il distretto e il mare \u00e8 racchiuso un territorio d'oltremare del Regno Unito, la base militare di Akrotiri."}
{"id": "1478494", "revid": "124986499", "url": "https://it.wikipedia.org/wiki?curid=1478494", "title": "Biki", "text": " \u00c8 stata una delle pi\u00f9 celebri sarte italiane tra gli anni quaranta e gli anni sessanta. Il suo atelier milanese, luogo d'incontro di molte personalit\u00e0 della cultura, \u00e8 stato anche frequentato da Maria Callas, della cui \"trasformazione\" Biki \u00e8 stata la principale artefice.\nIl suo pseudonimo (consigliatole da Gabriele D'Annunzio), che \u00e8 anche il marchio della sua casa di moda, deriva dal soprannome \"Bicchi\" (derivato da \"birichina\") datole da Giacomo Puccini (la Leonardi era figlia di Fosca, che era figlia di primo letto di Elvira, poi compagna e moglie del celebre compositore). Sin dall\u2019infanzia, all\u2019inizio del Novecento, Elvira Leonardi \u201cBicchi\u201d vive dunque in un ambiente raffinato, aristocratico, ricco, colto, tra musica, teatro, arte e un diffuso gusto naturale per l\u2019eleganza, naturalmente anche nel vestire.\nBiografia.\nGli esordi.\nDiciottenne, frequenta il bel mondo, la Scala, i Visconti di Modrone, la famiglia Toscanini, Franca Florio, il sarto Lucien Lelong, il fotografo Horst P. Horst, Isadora Duncan. Nella necessit\u00e0 di lavorare, da sempre appassionata di abiti, alla fine del 1933 incontra ad un pranzo Vera Borea, che ha un piccolo atelier a Parigi, e propone a lei e Gina Cicogna di occuparsi delle sue collezioni sportive e balneari per l'Italia. Il progetto non va in porto, ma le due decidono comunque di aprire in societ\u00e0 un atelier di biancheria intima d'imitazione francese, particolarmente richiesto ora che, per volont\u00e0 del regime fascista, che imponeva l'autarchia, le importazioni dalla Francia, e lo stesso impiego di teline francesi, non dovevano superare il 50% del vendibile. Il loro marchio, \"Domina\", \u00e8 inventato da Gabriele D'Annunzio, che \u00e8 presente anche alla sfilata d'esordio nella primavera del 1934, nell'atelier di via del Senato n\u00ba 8. D'Annunzio fa incetta di biancheria per l'amante di turno, la pianista Luisa Baccara, ma, indebitatissimo, non pu\u00f2 pagare altrimenti che con una fiorita lettera di complimenti.\nIn proprio.\nSciolta l'associazione con la Cicogna, Biki si mette in proprio, lasciando da parte la biancheria e cominciando a ideare modelli di lusso (abiti di gala e da gran sera) e tailleurs. La prima sfilata \u00e8 del 5 maggio 1936 (stesso giorno della proclamazione dell'impero da parte di Benito Mussolini). La sua casa, per tutti gli anni cinquanta e sessanta, \u00e8 frequentata da tutte le maggiori personalit\u00e0 del mondo della cultura, dello spettacolo e della finanza; diventa, per eccellenza, la sarta delle grandi signore milanesi. Nel 1936 sposa il collezionista d\u2019arte e antiquario Robert Bouyeure (avranno una figlia, Roberta).\nNel dopoguerra, Biki si associa al Centro italiano della moda di Marinotti della Snia Viscosa, fruendo dell\u2019organizzazione delle sfilate coordinate dall\u2019uomo che sosteneva presso le case di moda l\u2019uso delle nuove fibre sintetiche e artificiali..\nConosce Maria Callas nel 1951 in casa di Wally Toscanini; pi\u00f9 tardi la stessa Biki, curiosamente, ricorder\u00e0 come la futura primadonna (e sua maggior \"testimonial\") la colpisse proprio per la sciatteria del suo abbigliamento. In questo suo \"decennio d'oro\" \u00e8 affiancata dal genero Alain Reynaud (gi\u00e0 allievo di Jacques Fath), che firma collezioni proprie dal 1957. Caratteristici del suo stile sono gli accostamenti di colori, la ricchezza e un generale rifarsi alla foggia del Cinquecento.\nGli anni del boom economico.\nPi\u00f9 in generale, Biki \u00e8, con Germana Marucelli e Jole Veneziani, l'artefice del \"made in Italy\", specialmente a partire dagli anni sessanta. Ma \u00e8 anche una delle primissime sarte ad allearsi con l'alta moda: tra il 1960 e il 1966 collabora con il Gruppo Finanziario Tessile creando la linea Cori-Biki. Alla morte della madre, risposatasi a suo tempo con Mario Crespi, il maggiore dei tre fratelli che hanno la totale propriet\u00e0 del Corriere della Sera, eredita una fetta consistente di quell'impero editoriale, ma continua a lavorare alacremente.\n\u00c8 ormai stabilita definitivamente in via s. Andrea, prima in un atelier vicino a via Montenapoleone, poi in un altro quasi all'angolo di via della Spiga. Qui rester\u00e0 fino alla morte.\nDopo il Sessantotto.\nNell'ultima fase della sua carriera, in un clima culturale molto mutato, lancia una moda molto pi\u00f9 sobria; fanno una certa sensazione suoi abiti da sera confezionati in tweed, una novit\u00e0 assoluta. Nel corso degli anni, oltre a mantenere una propria sceltissima, affezionata clientela, \u00e8 stata attiva anche come giornalista e consulente di ditte di confezioni. Negli ultimi anni novanta collaborava con lei la figlia Roberta. Nel 1999, con la morte della fondatrice, la maison \u00e8 stata chiusa.\nBiki riposa con la famiglia al Cimitero Monumentale di Milano, nella tomba 192 del Riparto VI; dal 2015 il suo nome, assieme a quello di molte altre illustri personalit\u00e0, \u00e8 iscritto nel Famedio cittadino, nello stesso cimitero.\nA Milano le \u00e8 stato intitolato il \"Passaggio Biki\", raccordo pedonale tra le vie \"Tortona\" e \"Ventimiglia\" nei pressi della Stazione di Porta Genova.\nArchivio.\nLa documentazione relativa alla vita e all'attivit\u00e0 creativa di Biki, di propriet\u00e0 della famiglia Reynaud, \u00e8 depositata temporaneamente presso le Civiche raccolte storiche del Comune di Milano, nel fondo archivistico \"Leonardi Bouyeure Elvira\""}
{"id": "1478500", "revid": "729019", "url": "https://it.wikipedia.org/wiki?curid=1478500", "title": "Castello di Sarmato", "text": "Il castello di Sarmato \u00e8 un ampio complesso fortificato sito nel paese di Sarmato, in provincia di Piacenza. Posto nella bassa val Tidone, non lontano sia dal Tidone che dal Po nella pianura Padana.\nStoria.\nForse fondato dai barbari \"Sarmati\", sicuramente presidio Longobardo il castello di Sarmato venne eretto verso l'anno mille. Posto nei pressi dell'incrocio di due percorsi: la via Emilia pavese e la via Francigena; era un importante avamposto, con Castel San Giovanni e Borgonovo Val Tidone, nella funzione strategica di difesa dei territori piacentini (guelfi) dai pavesi (ghibellini). La prima data certa \u00e8 il 1216 quando qui si radunarono le milizie milanesi e piacentine che conquistarono le fortificazioni ghibelline sulle alture nei pressi di Rovescala.\nNel 1270 la fortezza, allora difesa dalla famiglia Pallastrelli, fu attaccata e seriamente danneggiata dalle milizie del Signore di Bardi, conte Ubertino Landi. Nel 1376 il castello venne concesso da Galeazzo II Visconti, allora Signore di Milano, al nobile Bartolomeo Seccamelica che lo aveva appena acquistato dai Pallastrelli, poi tramite l'unica figlia rimasta pass\u00f2 alla famiglia Scotti e brevemente a quella degli Arcelli conti della Val Tidone.\nNel 1441 Filippo Maria Visconti, duca di Milano, d\u00e0 il castello di Sarmato in feudo con titolo di contea ad \"Alberto III Scotti Douglas\". Il castello rimarr\u00e0 alla famiglia Scotti Douglas fino all'abolizione dei feudi.\nNel 1447 Alberto Scotti, impegnato a difendere Piacenza, affida il castello di Sarmato ed il feudo al parente Luigi Dal Verme, conte di Bobbio e Voghera e signore di Pianello Val Tidone, Borgonovo Val Tidone, Castel San Giovanni e di tutta la val Tidone (dopo il subentro feudale agli Arcelli) da sempre alleato di Milano e dei Visconti. Il neo duca di Milano Francesco Sforza, vuole il dominio di Piacenza, alleata di Venezia, nemica del ducato di Milano. Inizia quindi la guerra alla fine del 1447 occupando Piacenza e cacciando i veneziani. Luigi Dal Verme alleato di Milano e parente dello Sforza, non pu\u00f2 che schierarsi contro il cugino Alberto Scotti che aveva scelto difendendo Piacenza l'alleanza con la nemica Venezia. Al termine della guerra, Alberto Scotti si appella al duca di Milano rivendicando il possesso e chiedendo la restituzione del feudo di Sarmato e del castello, ma lo Sforza aveva gi\u00e0 accordato quel feudo al Dal Verme. Gli Sforza attesero la morte nel 1493 del conte Taddeo Dal Verme, titolare dopo la morte del fratello Luigi della signoria di Castel San Giovanni e della val Tidone, prima di riconsegnare il paese agli Scotti.\nQuindi dal 1493 Alberto Scotti riacquista il dominio sul feudo e sul castello di Sarmato. Ad Alberto succeder\u00e0 il figlio Bartolomeo e nel 1498, alla sua morte, Sarmato passa al figlio Nicol\u00f2. La propriet\u00e0 ai conti Scotti e a questa nobile famiglia resta sino al 1819 quando, con la scomparsa dell'ultimo discendente maschio, passa agli eredi conti Zanardi Landi di Veano.\nIl Castello di Sarmato \u00e8 tuttora residenza dei conti Zanardi Landi, attuali proprietari che hanno iniziato un lavoro di graduale recupero e valorizzazione.\nIl borgo.\nIl complesso interamente edificato in laterizio \u00e8 circondato da mura, ancora ben evidenti anche se recano in parte i segni del tempo, che erano contornate da un fossato. Racchiudono un piccolo borgo di pianta rettangolare, che si articola in due strade perpendicolari, con abitazioni, l'oratorio di San Carlo Borromeo, il castello, la rocchetta, cui si accedeva tramite ponte levatoio, di cui si vedono ancora chiaramente i cardini. \nLe porte.\nTre sono i contrafforti di accesso al borgo protetti da costruzioni difensive. L'ingresso principale \u00e8 a sud, protetto da un rivellino merlato con due archi, uno per il passaggio pedonale e l'altro, a sesto acuto, per quello carrabile che erano dotati di ponte levatoio. Gli altri due contrafforti fortificati si trovano uno ad est, ospita il municipio, e l'altro ad ovest chiamato \"la rocchetta, \"che era sede della guarnigione militare.\nIl castello.\nRivolto verso nord, a difesa del piacentino dalle incursioni lombarde, si affaccia sull'antico letto del Po. Ha pianta a forma di U ed \u00e8 il risultato di ampliamenti del mastio costruito nel XIII secolo su una preesistente torre longobarda. Ampliato e trasformato in residenza signorile dai conti Scotti Douglas prima e dai conti Zanardi Landi \u00e8 dotato di un parco all'italiana racchiuso all'interno delle mura. Il corpo di fabbrica \u00e8 affiancato da una torretta di segnalazione a base pentagonale irregolare, che costituisce un unicum nell'architettura difensiva del Ducato di Parma e Piacenza\nLa via Francigena.\nAll'ingresso dell'abitato di Sarmato vi \u00e8 una piccola costruzione chiamata il casino, era l'antico \"ospitale dei pellegrini\" che transitavano sulla via Francigena. Costruito sull'incrocio tra la via Romea e la strada che conduce al Po dove, in localit\u00e0 Veratto, vi era il porto che traghettava i pellegrini in alternativa al \"Guado di Sigerico\" nella vicina Calendasco.\nSan Rocco, Gottardo e il cagnolino.\nLa storia di San Rocco, la sua santit\u00e0, le sue vicende in Sarmato si diffusero in tutta la cristianit\u00e0 ad opera di pellegrini che qui sostavano, legando per sempre l'immagine del paese piacentino all'agiografia ed all'iconografia stessa del santo taumaturgo. La leggenda narra che San Rocco da Montpellierdi ritorno dal suo viaggio di pellegrinaggio a Roma si ammal\u00f2 di peste mentre assisteva i contagiati ricoverati nell'ospedale di Santa Maria di Betlemme in Piacenza. Fuoriuscito dalla citt\u00e0, si rifugi\u00f2 in una capanna o (secondo altra narrazione) in una spelonca nel bosco vicino a Sarmato, a poche decine di metri dal castello di Sarmato e non lontano dall'importante Transitum Padi, il guado di Calendasco sulla via Francigena. Un cagnolino che ogni giorno rubava una pagnotta dalle cucine del castello di Sarmato, si allontanava con il panino in bocca, dalle cucine. Gottardo Pallastrelli, signore del maniero, accortosi di questo fatto insolito, segu\u00ec il cane di nascosto, ed in questo modo incontr\u00f2 il santo, a cui detto cagnolino (che alcune tradizioni chiamano Reste) portava la pagnotta. Gottardo assistette Rocco sino alla guarigione di quest'ultimo e quando San Rocco, guarito, ripart\u00ec, Gottardo lasci\u00f2 i suoi beni per divenire anch'egli pellegrino sull'esempio del suo amico. San Rocco \u00e8 il santo patrono di Sarmato, la ricorrenza si festeggia il 16 agosto. Nel paese sono conservate tuttora la fontana che San Rocco sgorg\u00f2 invocato Dio dalla nuda roccia, l'oratorio Seicentesco e la grotta dei colloqui con Dio, dedicate al santo patrono, e meta di devozione e culto.\nAperture, visite guidate e manifestazioni periodiche.\nIl castello di Sarmato \u00e8 aperto alle visite guidate ogni domenica e festivi, ed in eventi particolari."}
{"id": "1478503", "revid": "287204", "url": "https://it.wikipedia.org/wiki?curid=1478503", "title": "Suore della Provvidenza", "text": ""}
{"id": "1478505", "revid": "791279", "url": "https://it.wikipedia.org/wiki?curid=1478505", "title": "Matt Pike", "text": "\u00c8 il cantante e chitarrista degli High on Fire e degli Sleep.\nBiografia.\nPike si \u00e8 trasferito in California dopo aver passato alcuni anni in un istituto militare mentre viveva con la madre a Golden, Colorado. Si auto-dichiar\u00f2 un \"delinquente minorile\" e ha spesso rubato autoradio per mantenere una dipendenza da droghe in via di sviluppo. Una volta arrivato nella Silicon Valley e resosi conto che la scena punk e metal era molto pi\u00f9 attiva che a Denver, strinse velocemente parecchie amicizie e inizi\u00f2 a frequentare concerti. Pike si un\u00ec a una band chiamata Asbestos Death. Dopo aver suonato alcuni concerti nell'area, il gruppo svilupp\u00f2 un suono ancora pi\u00f9 pesante e rallentato. Definiti doom metal dalla stampa, il quartetto inizi\u00f2 a ottenere un certo seguito e cambi\u00f2 il nome in Sleep.\nSleep.\nDopo l'abbandono del chitarrista Justin Marler, gli Sleep continuarono come trio, mantenendo vivo il gusto per i suoni pesanti. Sleep's Holy Mountain mise in evidenza il lavoro di Pike come una sorta di erede di Tony Iommi: il suo stile era caratterizzato da riff influenzati dai Black Sabbath, che ebbero un enorme impatto sulla scena stoner metal/doom metal. Nel 1997 la band si sciolse dopo che la London Records rifiut\u00f2 di pubblicare il loro nuovo album: Dopesmoker/Jerusalem era un monolite di pi\u00f9 di cinquanta minuti e venne considerato non commerciabile. I componenti del gruppo inoltre mal sopportavano la crescente pressione che i fan e i media stavano loro imponendo.\nPike reag\u00ec particolarmente male allo scioglimento della band e cadde in depressione. Dopo breve tempo, per\u00f2, decise che non era finita e inizi\u00f2 a invitare diversi amici a suonare nel suo garage. La scelta ricadde su Desmond Kensel (batteria) e George Rice (basso). Nell'arco di sei mesi le jam si trasformarono in una vera e propria nuova band, evolvendosi dal semplice bisogno di suonare ancora la chitarra.\nIl 9 maggio 2009 a Minehead in Inghilterra all'ATP festival, si riuniscono gli Sleep per la performance di \"Sleep's Holy Mountain\", la loro opera pi\u00f9 significativa, presentandosi con la formazione classica (Cisneros, Pike, Hakius). Ma con alla batteria Jason Roeder dei Neurosis.\nIl 20 aprile 2018 esce il primo album dopo la reunion, The Sciences, il quarto della band.\nHigh on Fire.\nNel 1998, dalle ceneri degli Sleep nacquero quindi gli High on Fire, caratterizzati dalla stessa pesantezza degli Sleep, ma dotati di maggiore velocit\u00e0 e aggressivit\u00e0. Pike \u00e8 contemporaneamente chitarrista e cantante. La band \u00e8 al momento attiva e costantemente in tour.\nScum Angel/Kalas.\nPike \u00e8 stato anche il frontman dei Kalas, band psichedelica della Bay Area (precedentemente Scum Angel). Pike non suonava la chitarra ma era solamente cantante e impiegava uno stile fortemente melodico. I Kalas si sono sciolti nell'ottobre del 2006, dopo aver pubblicato un solo album omonimo.\nEquipaggiamento.\nPike non ha praticamente cambiato equipaggiamento dall'epoca degli Sleep. Possiede due o tre Gibson Les Paul che suona negli High on Fire, di cui una Les Paul Standard cherry-sunburst che ha utilizzato in tutte le sue band precedenti.\nNei tour recenti Pike ha utilizzato una chitarra First Act a nove corde: le tre corde pi\u00f9 gravi (E, A e D) sono normali, ma le tre pi\u00f9 acute (G, B e E) sono raddoppiate come in una dodici corde, in modo da poter suonare delle armonie sulle parti solistiche. La First Act ha costruito questo modello appositamente per Pike.\nDurante gli esordi con gli Sleep Pike ha usato amplificatori Laney e Orange, ma lui e Cisneros scoprirono i Green Matamp mentre erano in tour in Inghilterra e da allora ne sono completamente invaghiti. In alcune foto pu\u00f2 essere visto suonare amplificatori Laney e Marshall, mentre nel video del brano \u201cDragonaut\u201d degli Sleep suona un amplificatore Hiwatt.\nInizialmente l'unica aggiunta che fece dopo gli Sleep fu un preamplificatore Soldano (per avere pi\u00f9 guadagno) alla testata Green. Pike inviava il segnale dal Matamp e dal Soldano a un amplificatore allo stato solido per dare abbastanza potenza alle sue casse Green. Durante il periodo di Blessed Black Wings \u00e8 passato a una massiccia testata Soldano SLO-100.\nFino al 2006 ha utilizzato solo la testata Soldano per alimentare due casse Green. Le testate Matamp hanno bisogno di regolare manutenzione e portarle in tour \u00e8 piuttosto rischioso. Matt Pike \u00e8 in possesso di alcuni degli ultimi amplificatori Green che i fondatori della Matamp (Mat Mathias e Dave Green) abbiano mai toccato."}
{"id": "1478510", "revid": "124123", "url": "https://it.wikipedia.org/wiki?curid=1478510", "title": "Blake Morrison", "text": " Il suo pi\u00f9 grande successo \u00e8 il romanzo memoriale best seller \"And When Did You Last See Your Father?\", da cui di recente, nel 2007, \u00e8 stato tratto un film. \nDal 2003, Morrison \u00e8 professore di 'Creative and Life Writing' al Goldsmiths College. \u00c8 membro della Royal Society of Literature."}
{"id": "1478513", "revid": "767487", "url": "https://it.wikipedia.org/wiki?curid=1478513", "title": "Ladri sprint", "text": "Ladri sprint (\"Fitzwilly\") \u00e8 un film del 1967 diretto da Delbert Mann, basato sul romanzo di Poyntz Tyler del 1960 \"A Garden of Cucumbers\" e adattato per lo schermo da Isobel Lennart. Il titolo originale si riferisce al soprannome del suo protagonista, Claude Fitzwilliam, una mente insolitamente intelligente e colta di un maggiordomo interpretato da Dick Van Dyke. La protagonista del film \u00e8 Barbara Feldon al suo debutto cinematografico.\nTrama.\nClaude Fitzwilliam fa da maggiordomo a Miss Victoria Woodworth, un'anziana ereditiera. Fitzwilliam guidato il personale domestico affinch\u00e9 effettuino numerosi furti, razzie e truffe ai danni della signora. A far da spalla agli imbrogli di Fitzwilliam c'\u00e8 Judit Nowell, la quale lo porta a complicare i suoi piani con industriosi tentativi di boicottaggio.\nProduzione.\nIl film fu prodotto dalla The Mirisch Corporation.\nDistribuzione.\nDistribuito dalla United Artists, il film usc\u00ec nelle sale cinematografiche USA presentato a New York il 20 dicembre 1967."}
{"id": "1478514", "revid": "363629", "url": "https://it.wikipedia.org/wiki?curid=1478514", "title": "Lentivirus", "text": "I Lentivirus o Lentivirinae sono un genere di virus compreso nella famiglia dei \"Retroviridae\". Sono virus provvisti di peplos e con capside isometrico; il loro genoma, come quello di tutti i \"Retroviridae\", \u00e8 formato da due molecole di RNA monocatenario a polarit\u00e0 positiva.\nIl genere dei lentivirus comprende un sottogenere di retrovirus caratterizzati dall'estrema lentezza dei loro processi replicativi, tanto che talvolta la replicazione di questi virus pu\u00f2 avvenire a distanza di anni dal contagio, ma privi di potenziale onc\u00f2geno.\nI lentivirus oggi sono utilizzati come vettori di geni in terapia genica per la cura dell'Ada Scid.\nA tale categoria appartengono i virus dell'HIV umano, HIV-1 ed HIV-2, agenti causa dell'AIDS.\nMolti di questi virus sono stati individuati dapprima in specie animale, in particolar modo nei primati, in cui non sono per\u00f2 causa di quadro patologico da immunodeficienza, quadro che provocano invece nell'uomo con maggiore o minore intensit\u00e0. La colonizzazione dei primati da parte dei lentivirus viene datata fra gli 11 e i 16 milioni di anni fa."}
{"id": "1478515", "revid": "775372", "url": "https://it.wikipedia.org/wiki?curid=1478515", "title": "Distretto di Famagosta", "text": "Il distretto di Famagosta \u00e8 un distretto di Cipro, che ha come capoluogo la citt\u00e0 omonima.\nGran parte del territorio del distretto \u00e8 occupato dalla repubblica turca di Cipro del Nord (distretto di Gazima\u011fusa). Esiste un'amministrazione di distretto in esilio nella parte del distretto della Repubblica di Cipro, con una popolazione di 37.738 abitanti."}
{"id": "1478520", "revid": "1494169", "url": "https://it.wikipedia.org/wiki?curid=1478520", "title": "Assietta", "text": ""}
{"id": "1478522", "revid": "339392", "url": "https://it.wikipedia.org/wiki?curid=1478522", "title": "Amyrlin Seat", "text": ""}
{"id": "1478523", "revid": "59785", "url": "https://it.wikipedia.org/wiki?curid=1478523", "title": "Distretto di Larnaca", "text": "Il distretto di Larnaca \u00e8 uno dei 6 distretti di Cipro ed ha come capoluogo Larnaca.\nParte del suo territorio \u00e8 stato occupato dalla Repubblica di Cipro del Nord ed \u00e8 compreso nel distretto di Lefko\u015fa."}
{"id": "1478527", "revid": "775372", "url": "https://it.wikipedia.org/wiki?curid=1478527", "title": "Distretto di Nicosia", "text": "Nicosia \u00e8 un distretto di Cipro, che ha come capoluogo la citt\u00e0 omonima.\nParte del territorio del distretto \u00e8 occupato dalla repubblica turca di Cipro del Nord (distretto di Lefko\u015fa)."}
{"id": "1478531", "revid": "1718925", "url": "https://it.wikipedia.org/wiki?curid=1478531", "title": "Ji (arma)", "text": "Il Ji (\u621f) \u00e8 un'antica arma inastata cinese, ad oggi ancora in uso nelle arti marziali cinesi, normalmente considerata la versione sinica dell'alabarda occidentale.\nIl \"Ji\" \u00e8, in buona sostanza, un'evoluzione della lancia di metallo \"Mao\" (\u77db) ottenuta combinando quest'ultima con l'ascia-daga (\"G\u0113\"). Il Ji fu creato tra l'epoca della dinastia Yin e quello della dinastia Shang. Anticamente era decorata con monete e nastri colorati di seta.\nIl \"Ji\" interamente in bronzo fu utilizzato ampiamente dalla dinastia Zhou occidentale e quella in ferro apparve nel periodo degli stati combattenti. Durante la dinastia Qin e la dinastia Han il \"Ji\" divenne un'arma importantissima utilizzata sia dalle forze di cavalleria che di fanteria. Gradualmente scomparve dai campi di battaglia tra il periodo della dinastia J\u00ecn e l'epoca delle Dinastie del Nord e del Sud. Nel contempo, per\u00f2, il \"Ji\" inizi\u00f2 ad essere ampiamente utilizzato durante le dimostrazioni popolari. Durante la dinastia Sui e la dinastia Tang, l'arma fu definitivamente relegata alla pratica spettacolistica, all'esercizio fisico e alle cerimonie onorifiche, perdendo una valenza bellica vera e propria.\nVarianti.\nNel corso della storia sono stati prodotti numerosi tipi di questa arma: "}
{"id": "1478540", "revid": "775372", "url": "https://it.wikipedia.org/wiki?curid=1478540", "title": "Distretto di Pafo", "text": "Il distretto di Pafo (o distretto di Paphos) \u00e8 un distretto di Cipro, che ha come capoluogo la citt\u00e0 omonima.\nGeografia fisica.\nSituato nella parte occidentale dell'isola, il distretto \u00e8 interamente parte della Repubblica di Cipro. La sua costa \u00e8 frastagliata e caratterizzata da molte insenature. Il territorio pu\u00f2 essere diviso tra pianura costiera, area collinare e una zona montagnosa. Nella zona nord-occidentale del distretto si trova la penisola di Akamas."}
{"id": "1478548", "revid": "48344", "url": "https://it.wikipedia.org/wiki?curid=1478548", "title": "Esercito del Brasile", "text": ""}
{"id": "1478549", "revid": "59785", "url": "https://it.wikipedia.org/wiki?curid=1478549", "title": "Distretto di Kyrenia", "text": "Il distretto di Kyrenia (noto anche col nome turco di Girne) \u00e8 un distretto di Cipro, che ha come capoluogo la citt\u00e0 omonima.\nDescrizione.\nTutto il distretto, il pi\u00f9 piccolo dell'isola, \u00e8 territorio della repubblica turca di Cipro del Nord. L'organizzazione sotto riportata esiste solo \"de iure\", e si riferisce alla Repubblica di Cipro. Esiste un'amministrazione di distretto in esilio nella Repubblica di Cipro."}
{"id": "1478551", "revid": "767487", "url": "https://it.wikipedia.org/wiki?curid=1478551", "title": "Acid King", "text": "Gli Acid King sono un gruppo stoner/doom metal di San Francisco.\nBiografia.\nGli Acid King sono stati fondati nel 1993 dalla frontwoman Lori S, a cui presto si aggiunsero il batterista Joey Osbourne e il bassista Peter Lucas. Il nome della band \u00e8 ispirato al libro \u2018' Say You Love Satan'\u2019 di David St. Clair. In particolare, deriva dal personaggio di Ricky Kasso (soprannominato Acid King) che commise un omicidio a sfondo satanico a Northport, New York, nel 1984.\nIl gruppo ha sviluppato e mantenuto uno stile molto personale nella propria carriera, caratterizzato da accordature ribassate, distorsioni altissime e tempi rallentati. Sono influenzati dai Black Sabbath, dal doom metal e dal rock psichedelico.\nDalla formazione gli Acid King hanno pubblicato tre album in studio e tre EP, cambiando diversi bassisti.\nDiscografia.\nApparizioni su compilation.\n\"Not Fragile\" e \"Motorhead\" incluse nella ristampa di \"Busse Woods\""}
{"id": "1478567", "revid": "1865216", "url": "https://it.wikipedia.org/wiki?curid=1478567", "title": "Gemelli (ornamento)", "text": "Un gemello da polso \u00e8 un bottone doppio ornamentale usato per chiudere i polsini di camicie con polsi alla francese che non hanno bottoni fissi. Questi polsini invece di avere un bottone su un lato e un occhiello sull'altro, hanno due occhielli in cui si infila il gemello che serve come elemento di congiunzione dei due lembi. \nSi diffusero nel corso dell'Ottocento quando la chiusura dei polsini, che allora si usavano fortemente inamidati, richiedeva un collegamento pi\u00f9 solido di quello fornito da un piccolo bottone e un'asola.\nSono composti da due parti piatte uguali con un elemento di raccordo, mobile o fisso, o da una parte piatta e un traversino posteriore. La parte piatta pu\u00f2 avere forme diverse, di materiale anche pregiato come oro e pietre preziose, che rendono i gemelli un vero e proprio gioiello. Alcuni modelli portano le iniziali del proprietario o stemmi e simboli di appartenenza a club e societ\u00e0 sportive. Ve ne sono anche in tessuto intrecciato, simili a piccole palline colorate.\nI gemelli non sono di uso comune, le camicie che li richiedono sono considerate capi di abbigliamento eleganti."}
{"id": "1478570", "revid": "235890", "url": "https://it.wikipedia.org/wiki?curid=1478570", "title": "Costante di attenuazione", "text": ""}
{"id": "1478579", "revid": "119015407", "url": "https://it.wikipedia.org/wiki?curid=1478579", "title": "Il pazzo mondo di Go Nagai", "text": " \u00e8 una serie di 3 OAV pubblicati in VHS nel 1991, aventi come protagonisti i principali personaggi delle opere di G\u014d Nagai in versione super deformed. In Italia i VHS sono stati pubblicati dalla Dynamic Italia nel 2000.\nI 3 episodi sono usciti anche in un DVD il 22 giugno 2007 in Giappone.\nIn Italia, nel marzo 2013, \u00e8 stato pubblicato da Yamato Video un box completo da collezione contenente i 3 DVD degli episodi e solo per la prima tiratura limitata, un booklet contenente schizzi ed altro materiale sulla miniserie.\nTrama.\nCome Akira Fudo si sveglia, si ritrova trasformato in una forma che pensa non si possa proprio adattare a quella d'un eroe quale lui \u00e8. Ma egli non \u00e8 l'unico ad esser cambiato: insieme a Ryo e Miki si mette in viaggio per ripristinare le cose com'erano correttamente all'inizio, e per scoprire cos'abbia mai potuto causare un tal cambiamento. Durante la loro avventura, si troveranno di fronte diversi altri personaggi del mondo delle opere di G\u014d Nagai."}
{"id": "1478582", "revid": "547034", "url": "https://it.wikipedia.org/wiki?curid=1478582", "title": "Catasto fiorentino", "text": "Il Catasto fiorentino fu promulgato con legge della Repubblica di Firenze il 22 maggio 1427.\nLa storia.\nUna tassazione o estimo del Comune si trova gi\u00e0 ricordato a Firenze negli ultimi decenni del sec. XIII. Nel 1378 un tentativo di promulgare una tavola o estimo pubblico, pi\u00f9 capillare e pi\u00f9 preciso, incontr\u00f2 l'efficace opposizione delle famiglie cittadine pi\u00f9 potenti. Per\u00f2, in seguito alla guerra contro Filippo Maria Visconti, la Repubblica valut\u00f2 il costo del conflitto in tre milioni e mezzo di fiorini e previde settantamila fiorini al mese come spesa corrente per sostenere le milizie. Pertanto non fu possibile evitare una nuova tassazione, da imporre non ad arbitrio, ma proporzionalmente e con apposita legge. Ne furono promotori Rinaldo degli Albizi e Niccol\u00f2 da Uzzano, con l'appoggio di Giovanni di Bicci de' Medici.\nIl decreto fu promulgato il 22 maggio 1427. Nel \"proemio\" si dichiarava tra l'altro di voler seguire la voce e il desiderio del popolo di Firenze e di voler porre un rimedio all'ineguaglianza delle imposizioni. Si ordinava pertanto che ogni cittadino dovesse dichiarare sotto il suo Gonfalone il proprio nome e quello delle persone componenti la famiglia, l'et\u00e0, il lavoro e il mestiere di ciascuno, i beni immobili e mobili posseduti dentro o fuori il dominio fiorentino e anche altrove, le somme di denaro, i crediti, i traffici, le mercanzie, gli schiavi, i buoi, i cavalli, gli armenti e i greggi. Chiunque avesse occultato i propri beni sarebbe stato soggetto alla confisca degli stessi.\nLe portate furono divise in 4 libri, uno per quartiere, a cura di 10 cittadini su 60 estratti a sorte: furono i cosiddetti ufficiali del Catasto che dovevano calcolare le rendite e regolare e distribuire le tasse. La stima doveva essere annotata a pie' di ciascuna posta e il totale in fondo alla pagina. Dalla stima poi si dovevano detrarre gli aggravi (canoni, livelli, obblighi e debiti), la pigione delle case abitate e delle botteghe, il valore delle cavalcature necessarie, le bocche di famiglia da alimentare. Ne risultava cos\u00ec un ammontare netto da tassare di 10 soldi per ogni 100 fiorini. In seguito l'imposta si fece progressiva: da 100 fiorini in gi\u00f9 si pagava a ragione del tre per cento; da 100 a 1000 il cinque per cento. Se non risultava un ammontare imponibile, gli ufficiali concordavano la \"rata\" con il cittadino. Il Catasto non si poteva correggere e per questo doveva essere rinnovato ogni tre anni.\nLa Repubblica ordin\u00f2 nella stessa maniera i catasti dei contadini, delle Universit\u00e0 delle Arti, dei forestieri abitanti dentro il dominio e di ogni altra persona \"ordinariamente non tenuta al pagamento delle gravezze\" (Capponi, p. 487).\nNaturalmente questa tassazione incontr\u00f2 il malcontento dei fiorentini abbienti - che videro aumentate notevolmente le cifre dovute - e il desiderio di rivalsa dei cittadini poveri che, nonostante le facilitazioni, chiesero la retroattivit\u00e0 per chi nel passato non aveva pagato secondo il nuovo metodo impositivo. Ma quest'ultima controversia si risolse per una saggia mediazione di Giovanni dei Medici che disse:\nL'ammontare della somma \"da levare per via del Catasto\" fu di 25500 fiorini d'oro per la citt\u00e0.\nNel dominio di Firenze, gli abitanti di San Gimignano e di Volterra, che rivendicavano una propria indipendenza, fecero resistenza al Catasto; in particolare gli ambasciatori di Volterra furono presi e imprigionati alle Stinche. Tornati nella loro citt\u00e0, il malcontento rimase grande. Nel 1429 Giusto Landini capeggi\u00f2 la ribellione dei Volterrani. L'epilogo fu tragico. L'esercito di Firenze si mosse per sedare la ribellione e giunse sotto le mura della citt\u00e0 e il Landini venne ucciso a tradimento dai suoi concittadini il 7 novembre 1429.\nBibliografia.\nGino Capponi. \"Storia della repubblica di Firenze\". Tomo I., Firenze, 1875 (ristampa del maggio 1990)."}
{"id": "1478591", "revid": "38120", "url": "https://it.wikipedia.org/wiki?curid=1478591", "title": "Il Pazzo Mondo di Go Nagai", "text": ""}
{"id": "1478594", "revid": "1522738", "url": "https://it.wikipedia.org/wiki?curid=1478594", "title": "Tenebroso", "text": ""}
{"id": "1478598", "revid": "156746", "url": "https://it.wikipedia.org/wiki?curid=1478598", "title": "I Canti di Ossian", "text": ""}
{"id": "1478599", "revid": "156746", "url": "https://it.wikipedia.org/wiki?curid=1478599", "title": "Canti ossianici", "text": ""}
{"id": "1478601", "revid": "2105177", "url": "https://it.wikipedia.org/wiki?curid=1478601", "title": "L'occhio del mondo", "text": "L'occhio del mondo (\"The Eye of the World\" in originale) \u00e8 il primo libro del ciclo \"La Ruota del Tempo\", una serie di romanzi fantasy scritta dall'autore americano Robert Jordan. Il romanzo \u00e8 composto da un prologo e da 53 capitoli.\nIn Italia il romanzo \u00e8 stato pubblicato da Arnoldo Mondadori Editore nell'ottobre 1992; in seguito a partire dal 2002 le nuove edizioni sono state pubblicate dall'editore Fanucci.\nNell'edizione americana il volume \u00e8 stato pubblicato anche diviso in due parti, intitolate rispettivamente \"From the Two Rivers\" e \"To the Blight\", la prima delle quali con l'aggiunta di un secondo prologo intitolato \"Ravens\" ed incentrato sul giovane personaggio di Egwene al'Vere.\nTrama.\nPrologo: Montedrago.\nIl prologo introduce i personaggi di Lews Therin Telamon, il Drago di quella che poi venne detta Epoca Leggendaria, vittorioso comandante delle Forze della Luce, ed il suo antagonista principale, il Reietto Ishamael. Lews Therin Telamon, colpito dalla pazzia per la Contaminazione di \"Saidin\" ha sterminato la sua intera famiglia (perci\u00f2 verr\u00e0 ricordato come Kinslayer: \"sterminatore del proprio sangue\") e in un momento di lucidit\u00e0 indotta da Ishamael, si rende conto di quanto ha fatto. Perci\u00f2 preso dalla disperazione si suicida con l'Unico Potere, creando la vetta altissima di Montedrago e la vicina isola di Tar Valon.\nSecondo prologo: \"Ravens\".\nQuesto secondo prologo aggiuntivo, venne pubblicato nell'edizione divisa in due de \"L'occhio del mondo\"; non \u00e8 ancora stato pubblicato in Italia. \u00c8 ambientato nei Fiumi Gemelli ed incentrato sulla giovanissima Egwene al'Vere che fa la spola tra il fiume ed il campo di tosatura delle pecore, per portare l'acqua ai tosatori. Lungo il cammino la ragazzina fa alcune considerazioni, si stupisce della presenza cos\u00ec numerosa di corvi tra gli alberi, inoltre si ferma ad osservare di nascosto alcuni degli altri protagonisti (Rand al'Thor, Mat Cauthon e Perrin Aybara, pi\u00f9 altri ragazzini), mentre vengono loro raccontate delle storie sull'Epoca Leggendaria.\nDai Fiumi Gemelli a Shadar Logoth.\nLe vicende prendono avvio dal villaggio di Emond's Field, nella zona isolata e campagnola dei Fiumi Gemelli. Laggi\u00f9 i tre protagonisti maschili principali Rand al'Thor, Matrim Cauthon e Perrin Aybara vengono contattati dalla Aes Sedai Moiraine Damodred e dal suo Custode al'Lan Mandragoran, perch\u00e9 sono tre \"ta'veren\". Dopo che il villaggio \u00e8 stato attaccato dalla Progenie dell'Ombra, l'Aes Sedai induce i ragazzi a seguirla per sfuggire ad un triste destino. In questa loro fuga avventurosa vengono accompagnati da una loro amica, Egwene al'Vere che scopre di poter incanalare l'Unico Potere, e da un menestrello girovago Thom Merrilin.\nNella citt\u00e0 di Baerlon i ragazzi subiscono nuove minacce, sia da parte di un Myrddraal che dai Manti Bianchi. Inoltre i loro sogni continuano ad essere minacciati dalle incursioni di Ba'alzamon. Nel frattempo Rand fa conoscenza con un altro personaggio Min Farshaw, una giovane donna con virt\u00f9 profetiche. Sempre a Baerlon i ragazzi vengono raggiunti dalla Sapiente del loro villaggio, Nynaeve al'Meara che vorrebbe indurli a tornare a casa, ma poi \u00e8 costretta a seguirli. Fuggendo dalla citt\u00e0 e quindi dall'inseguimento dei Trolloc, Moiraine decide infine di far nascondere il gruppo nella citt\u00e0 fantasma di Shadar Logoth.\nLa citt\u00e0 malefica di Shadar Logoth \u00e8 dominata da due esseri estremamente pericolosi: il primo \u00e8 l'ambiguo Mordeth, il quale induce Mat a trafugare un pugnale d\u2019oro con rubino. Invece l'altro essere \u00e8 l'entit\u00e0 nebulosa di Mashadar, che vaga nella notte in cerca di prede. Moiraine aveva predisposto delle protezioni per difendersi da tali entit\u00e0. Ma inaspettatamente i Trolloc penetrano nella citt\u00e0 fantasma, sotto lo stimolo dei Myrddraal. Perci\u00f2, incalzati dai nemici e minacciati da Mashadar, alla fine i protagonisti si dividono in tre piccoli gruppi, che si danno come obiettivo di ricongiungersi a Caemlyn, la capitale del regno di Andor.\nDa Shadar Logoth a Caemlyn.\nIl primo gruppo \u00e8 formato da Rand, Mat e Thom, che trovano rifugio su un vascello fluviale, capitanato da Bayle Domon, che li trasporta fino alla citt\u00e0 di Ponte Bianco. Il secondo gruppo \u00e8 composto da Egwene e Perrin, che sono riusciti a guadare il fiume Arinelle e perci\u00f2 decidono di cercare di raggiungere Caemlyn a piedi. Infine Moiraine, Lan e Nynaeve proseguono a cavallo, alla ricerca dei ragazzi.\nSul battello fluviale Thom insegna ai ragazzi un po' del suo mestiere (acrobazie a Mat e suonare il flauto a Rand). Inoltre i due giovani protagonisti mostrano i primi segni del loro cambiamento: Rand si comporta in modo strano, rischiando di rompersi il collo saltando dal pennone, mentre Mat comincia ad incupirsi sotto l'influsso del pugnale malefico di Shadar Logoth. Giunti a Ponte Bianco, Thom affronta un Myrddraal per permettere ai ragazzi di fuggire. Rand e Mat credendolo morto, si mettono in strada, per raggiungere a piedi Caemlyn: si guadagnano da vivere come possono, spesso mettendo a frutto gli insegnamenti di Thom, inoltre sfuggono a numerosi agguati orditi dagli Amici delle Tenebre.\nPerrin ed Egwene attraversano una landa spopolata, nel tentativo di raggiungere a piedi la capitale. Lungo la strada fanno amicizia con Elyas Machera ed alcuni lupi e Perrin scopre la sua affinit\u00e0 con questi animali. Sempre lungo il loro percorso fanno sosta presso un gruppo di carri di Calderai e stringono amicizia con alcuni di loro. In seguito, allontanatisi dai carri, affrontano la minaccia costituita da enormi stormi di corvi assassini, che imperversano sulle colline, trovando infine rifugio in uno \"Stedding\" Ogier abbandonato. L\u00ec per\u00f2 Egwene e Perrin vengono catturati dai Figli della Luce ed il lupo Hopper resta ucciso.\nMoiraine, Lan e Nynaeve giunti nel frattempo a Ponte Bianco scoprono il passaggio dei ragazzi e l'intervento del Myrddraal. Inoltre Nynaeve mostra il suo interesse per Lan e scopre di essere anche lei una potente incanalatrice. Moiraine decide di concentrarsi sui ragazzi dei quali ha una traccia. Riesce cos\u00ec a raggiungere il campo dei Manti Bianchi e con una spettacolare operazione di salvataggio, Egwene e Perrin vengono liberati.\nDa Caemlyn all'Occhio del Mondo.\nSu consiglio di Thom, una volta giunti a Caemlyn, Rand e Mat chiedono ospitalit\u00e0 alla locanda \u201cLa benedizione della Regina\u201d gestita da Basel Gill. Mat, sempre pi\u00f9 preda dell'influenza nefasta del pugnale, confina se stesso nella sua stanza, mentre Rand va all'esplorazione della citt\u00e0. Per assistere alla processione del Falso Drago catturato, Logain Ablar, Rand si arrampica su un muro del Palazzo Reale; da l\u00ec per\u00f2 cade e finisce nei giardini, dove incontra l'erede al trono, Elayne Trakand ed i suoi fratelli. Rand viene dunque portato al cospetto della regina Morgase e dell'Aes Sedai Rossa Elaida. Morgase benevolmente crede alla sua storia e lo fa liberare.\nTornato alla locanda, dove ha fatto anche amicizia con l'Ogier Loial, Rand incontra nuovamente tutti i suoi amici, che guidati da Moiraine, sono riusciti infine a rintracciarlo. Moiraine constata la gravit\u00e0 della situazione di Mat, quindi argina temporaneamente con il suo potere, quello del pugnale maledetto, in vista di una sua completa guarigione a Tar Valon.\nMa la situazione precipita: Caemlyn \u00e8 circondata e percorsa da nemici, mentre da pi\u00f9 voci giungono minacce all'Occhio del Mondo. Moiraine perci\u00f2 decide di compiere un tentativo disperato per raggiungerlo, usando le pericolosissime Vie Ogier.\nAttraverso le Vie, minacciati da \"Machin Shin\", il Vento Nero, una entit\u00e0 malevola che vaga famelica in quei passaggi, Rand e compagni giungono alla porta di Fal Dara, nello Shienar. Laggi\u00f9 vengono accolti da Lord Agelmar Jagad, che si sta preparando ad affrontare una inarrestabile invasione della Progenie dell'Ombra. Nella fortezza di Fal Dara inoltre si ritrova il personaggio di Padan Fain, il venditore ambulante conosciuto all'inizio della storia e che Rand ha intravisto come un mendicante a Baerlon e a Caemlyn. Padan Fain devastato dalla follia, li ha inseguiti fino Fal Dara, dove viene catturato e dove confessa i suoi crimini: si scopre cos\u00ec che in realt\u00e0 era anche lui un Amico delle Tenebre, messo sulle tracce dei ragazzi.\nL'Occhio del Mondo.\nMoiraine e Lan guidano quindi i ragazzi dentro la Macchia, alla ricerca dell'Occhio del Mondo. Si scopre cos\u00ec che Lan \u00e8 il re del perduto regno di Malkier, inghiottito dalla Macchia. Lan e Nynaeve mettono allo scoperto i loro sentimenti reciproci, ma Lan respinge la donna, perch\u00e9 sposare lui, significherebbe sposare un uomo destinato a morire presto. Intanto il gruppo viene perseguitato dagli esseri che imperversano nella Macchia, ma grazie alla \"necessit\u00e0\", vengono raggiunti da Someshta, l'Uomo Verde, l'ultimo dei Nym, che li conduce finalmente all'Occhio del Mondo: il mitilico luogo si rivela essere un serbatoio di \"Saidin\" purissimo, che cio\u00e8 \u00e8 stato completamente ripulito dalla contaminazione del Tenebroso durante la Frattura del Mondo da molti Aes Sedai che si sono sacrificati nell'impresa.\nFuori dall'Occhio per\u00f2 vengono minacciati da due Reietti: Aginor e Balthamel. Quest'ultimo viene eliminato dall'Uomo Verde, che sacrifica s\u00e9 stesso nell'impresa. Ma Aginor ha facile gioco nel tramortire Moiraine e Lan, mentre tutti gli altri fuggono. Aginor infine raggiunge Rand che sta fuggendo, ma preso dall'euforia, assorbe troppo \"Saidin\" dall'Occhio e quindi si auto consuma. Invece Rand per la prima volta inizia ad incanalare consapevolmente e \"viaggiando\" arriva in tempo a distruggere la Progenie dell'Ombra che sta travolgendo gli Shienaresi nella Battaglia del Passo Tarwin. Infine Rand sconfigge Ba'alzamon in quello che in seguito verr\u00e0 chiamato \"Tel'Aran'Rhiod\". Nel frattempo Moiraine ha recuperato sul fondo dell'Occhio, ormai svuotato, un cofanetto che contiene il Corno di Valere, un sigillo di \"cuendillar\" rotto della prigione del Tenebroso e lo stendardo del Drago Rinato. Il gruppo ritorna quindi a Fal Dara, dove viene accolto tra i festeggiamenti per la vittoria al Passo."}
{"id": "1478603", "revid": "1543377", "url": "https://it.wikipedia.org/wiki?curid=1478603", "title": "La grande caccia", "text": "La grande caccia (titolo originale: \"The Great Hunt\") \u00e8 il secondo libro del ciclo fantasy \"La Ruota del Tempo\" scritto dall'americano Robert Jordan. L'edizione originale inglese \u00e8 stata pubblicata da Tor Books il 15 novembre 1990; la prima edizione italiana \u00e8 stata pubblicata da Interno Giallo - Mondadori nel settembre 1993; la seconda edizione italiana \u00e8 stata pubblicata da Fanucci Editore nel maggio 2003, mentre nel 2006 \u00e8 uscita l'edizione tascabile (collezione TIF Extra).\nNel 2004 \"La grande caccia\" fu nuovamente pubblicato negli Stati Uniti in due parti, \"The Hunt Begins\" e \"New Threads in the Pattern\".\n\"La grande caccia\" \u00e8 formata da un prologo e da 50 capitoli. Tre giovani eroi, Rand al'Thor, Mat Cauthon e Perrin Aybara, tutti e tre ta'veren, si uniscono ad alcuni soldati shienaresi nella loro ricerca per riprendere il Corno di Valere dalle mani del nemico. Allo stesso tempo, Egwene al'Vere, Nynaeve al'Meara ed Elayne Trakand si recano alla Torre Bianca di Tar Valon per iniziare ad imparare a diventare Aes Sedai. Infine uno strano popolo chiamato Seanchan e proveniente da una terra lontana, inizia un'inarrestabile invasione delle coste occidentali della Randland.\nTrama.\nPrologo.\nNel prologo iniziale, Jordan descrive una scena che coinvolge Ba'alzamon e i suoi seguaci, un gruppo di influenti Amici delle Tenebre, che ha luogo a Shayol Ghul; sono presentati molti indizi e frammenti di informazione che precedono eventi futuri del libro. Nel prologo vengono anche mostrate due Aes Sedai, una delle quali \u00e8 Liandrin. Il prologo dimostra ai lettori quanto profonda sia l'influenza di Ba'alzamon, perfino in luoghi che i protagonisti ritengono sicuri.\nLa caccia al Corno.\nSeguendo gli eventi del volume precedente (\"L'occhio del mondo\"), il libro si apre con il gruppo dei protagonisti che si trova riunito nella citt\u00e0-fortezza di Fal Dara nello Shienar, verso cui si sta dirigendo l'Amyrlin Seat Siuan Sanche. Poco dopo il suo arrivo, la fortezza viene attaccata da Trolloc e Myrddraal, e il prigioniero Padan Fain viene fatto evadere; inoltre anche il pugnale contaminato di Mat, la cui maledizione lo ucciderebbe se dovesse trovarsene separato per troppo tempo, e il Corno di Valere, vengono presi dai nemici. Dopo l'attacco, Rand al'Thor \u00e8 convocato dall'Amyrlin Seat e gli viene detto che lui \u00e8 il Drago Rinato, cosa che Rand nega insistentemente (sebbene sia indiscutibilmente esatto). L'Amyrlin comunque convince Rand che se vuole salvare il suo amico Mat, deve per forza mettersi alla caccia di chi ha trafugato il pugnale contaminato, vale a dire una banda di Trolloc, di Myrddraal e di Amici delle Tenebre, guidati dal fuggitivo Padan Fain.\nLa ricerca del Corno viene ufficialmente affidata a lord Ingtar Shinowa, un ufficiale shienarese, che conduce un piccolo drappello di soldati e che, secondo le istruzioni dell'Amyrlin Seat, include anche Rand al'Thor, Mat Cauthon, Perrin Aybara e l'ogier Loial; per l'inseguimento, si fanno guidare da Hurin, uno Shienarese con la particolare abilit\u00e0 di \"fiutare\" tracce di passata violenza. Poco pi\u00f9 avanti nel loro percorso, Rand, Loial e Hurin si separano accidentalmente dal resto del gruppo: durante il sonno vengono trasportati in un'altra dimensione attraverso una Pietra Portale (questo luogo \u00e8 un mondo alternativo rispetto a quello reale, \u00e8 desertico ed in un certo senso distorto). \nRand ipotizza che la Pietra si sia attivata quando lui per sbaglio deve aver incanalato nel sonno, e la sua lotta interiore per accettare la sua abilit\u00e0 con il Potere \u00e8 un elemento fondamentale del libro. Nel mondo alternativo, Rand incontra Ba'alzamon e si ritrova un primo marchio dell'airone impresso sul suo palmo, mentre la sua spada diventa incandescente. In seguito i tre trovano un'altra Pietra Portale grazie all'aiuto di una donna misteriosa, chiamata Selene, che afferma di essere una nobile di Cairhien; Rand riesce ad usare la Pietra ed a ritornare insieme con Loial, Hurin e Selene nel proprio mondo, sebbene molto pi\u00f9 avanti nel tempo e nello spazio rispetto a Fain o al gruppo di Ingtar (per un gioco dello spazio/tempo tra le varie dimensioni). Perci\u00f2 Rand e compagni, si nascondono ed aspettano che gli Amici delle Tenebre li raggiungano, quindi riescono infine ad intrufolarsi nel campo di Fain ed a recuperare sia il Corno che il pugnale.\nIl gruppo guidato da Ingtar, pur ignorando il come ed il perch\u00e9 della scomparsa di Rand, continua a dar la caccia a Padan Fain con l'aiuto di Perrin, che si finge un fiutatore come Hurin: in realt\u00e0 egli sta usando la sua abilit\u00e0 di \"fratello dei lupi\" per chiedere agli altri lupi nelle vicinanze in quale direzione si stia muovendo il gruppo di Fain. Lungo la via il gruppo viene raggiunto dall'Aes Sedai Verin Mathwin e poi si incontra con un Aiel che sta cercando \"Colui che viene con l'alba\".\nNel frattempo Egwene al'Vere e Nynaeve al'Meara hanno lasciano Fal Dara nello stesso momento in cui lo hanno fatto Rand e gli altri cacciatori; le due giovani donne viaggiano con l'Amyrlin Seat ed il suo seguito fino a Tar Valon ed iniziano ad essere istruite sull'Unico Potere. Alla Torre Bianca, Egwene fa amicizia con Elayne Trakand, un'altra novizia e con Min Farshaw: entrambe le due ragazze sono delle spasimanti di Rand; inoltre Egwene fa conoscenza con i due fratelli di Elayne, Gawyn Trakand e Galad Damodred, che studiano da custodi. Nei primi tempi alla Torre Nynaeve passa la prova per diventare Ammessa: ella deve camminare attraverso un ter'angreal formato da tre archi, ognuno dei quali le mostra una visione che esemplifica i terribili sacrifici che un'Aes Sedai dovrebbe saper affrontare, in modo da poter selezionare quali candidate possiedono abbastanza forza di volont\u00e0 da poterlo diventare. Ogni visione \u00e8 peggiore della precedente: nella prima Nynaeve deve combattere con il Reietto Aginor; nella seconda deve abbandonare la sua gente ad Emond's Field in un momento di bisogno; nella terza deve rinunciare ad una vita di felicit\u00e0 con il suo amore Lan Mandragoran. Dopo la prova Nynaeve diventa un'Ammessa, un grado sotto le Aes Sedai ed uno sopra le novizie.\nCairhien.\nMentre il suo gruppo si sta dirigendo verso la citt\u00e0 capitale di Cairhien, Rand intravede il gigantesco sa'angreal Choedan Kal, ma viene fermato appena un momento prima che possa incanalare attraverso di esso. Quella notte, Selene lascia il gruppo senza alcun preavviso. Dopo essere arrivati a Cairhien, Rand ritrova il menestrello Thom Merrilin, che lui aveva creduto morto dopo uno scontro con un Myrddraal ne \"L'occhio del mondo\". Nella citt\u00e0, Rand e Loial vengono attaccati dai Trolloc e, durante la loro fuga, distruggono la Casa Capitolare della Gilda degli Illuminatori, una societ\u00e0 di persone molto gelose dei loro segreti sull'arte dei fuochi d'artificio. Mentre Rand e Loial sono assenti, il Corno e il pugnale vengono di nuovo rubati; pi\u00f9 tardi, la nuova apprendista e amante di Thom, Dena, viene uccisa per il coinvolgimento di Thom con le vicende di Rand.\nGrazie alla guida di Perrin, Mat, Verin Sedai, Ingtar ed i suoi uomini si riuniscono a Rand nella citt\u00e0 di Cairhien, venendo a sapere che purtroppo il Corno \u00e8 stato portato a Capo Toman, nella citt\u00e0 portuale di Falme. Poich\u00e9 le Vie Ogier risultano impraticabili, Rand tenta di guidarli attraverso una Pietra Portale, sperando di giungere a Falme pi\u00f9 velocemente; tuttavia, sebbene la Pietra li conduca a destinazione, Rand non riesce ad usarla correttamente, il tempo impiegato risulta pari a diversi mesi ed i viaggiatori hanno delle visioni terribili su tutti gli sviluppi che avrebbe potuto avere la loro vita. Inoltre, durante il loro viaggio, i Seanchan hanno occupato Falme, e Geofram Bornhald, capitano dei Figli della Luce, si sta preparando a respingerli con la forza.\nFalme e Capo Toman.\nAlla Torre Bianca Liandrin Sedai racconta ad Egwene, Nynaeve, Elayne e Min che Rand e i suoi amici sono in pericolo; perci\u00f2, per salvarli, le quattro ragazze viaggiano con Liandrin fino a Capo Toman attraverso le Vie Ogier. Quando arrivano, Min viene catturata dai Seanchan e ad Egwene viene messo un a'dam (un ter'angreal a forma di collare), strumento utilizzato dai Seanchan per controllare le donne in grado di incanalare e farle diventare \"Damane\"; Nynaeve ed Elayne riescono invece a scappare.\nUna volta giunti nei pressi di Falme, Rand si separa da Verin e dai soldati, guidando in citt\u00e0 Ingtar, Hurin, Perrin ed un sempre pi\u00f9 malato Mat, nel tentativo di recuperare il Corno di Valere ed il pugnale. A Falme Rand e compagni s'intrufolano nell'edificio in cui \u00e8 tenuto il Corno, ma vengono costretti a combattere, inoltre Rand \u00e8 anche costretto a duellare ed uccidere Turak (Sommo Signore Seanchan) prima di poter scappare con il Corno e il pugnale. Inseguiti dagli invasori, Ingtar svela a Rand di essere un Amico delle Tenebre, ma si redime sacrificandosi per permettere agli altri di fuggire.\nIntanto Elayne, Min e Nynaeve salvano Egwene dai Seanchan e tentano di lasciare la citt\u00e0. Proprio in quel momento per\u00f2 i Manti Bianchi decidono di attaccare, intrappolando tra loro e i Seanchan, sia le ragazze che il gruppo di Rand. In un ultimo disperato tentativo, Mat soffia dentro il Corno di Valere e richiama cos\u00ec gli Eroi del Corno, guidati da Artur Hawkwing, tra i quali si trova anche Birgitte Silverbow; questo atto stabilisce tra Mat e il Corno un legame permanente che pu\u00f2 essere rotto solo con la sua morte. I Figli sono facilmente sconfitti dalle \"damane\" Seanchan, ma gli Eroi del Corno travolgono i Seanchan, che si ritirano sulle loro navi e fuggono lontano.\nNel frattempo, Rand combatte un nuovo duello con Ba'alzamon in una strana dimensione, che appare come un'immagine ingigantita sopra il cielo di Falme e cattura l'attenzione di tutti. Rand non riesce a penetrare le difese di Ba'alzamon, ed \u00e8 cos\u00ec forzato ad offrire la sua vita per quella dell'avversario: aprendo le sue difese e permettendo a Ba'alzamon di colpirlo a morte, anche Rand gli assesta un colpo mortale; Rand non rimane ucciso, ma riceve una ferita maligna, inguaribile, che lo tormenter\u00e0 anche nei libri successivi, oltre che un nuovo marchio dell'airone sull'altra mano."}
{"id": "1478604", "revid": "1522738", "url": "https://it.wikipedia.org/wiki?curid=1478604", "title": "Il drago rinato", "text": "Il drago rinato (titolo originale: \"The Dragon Reborn\") \u00e8 un romanzo fantasy del 1991 scritto dallo statunitense Robert Jordan, terzo capitolo della serie \"La Ruota del Tempo\".\nL'edizione originale inglese \u00e8 stata pubblicata da Tor Books il 15 ottobre 1991; la prima edizione italiana \u00e8 stata pubblicata da Interno Giallo - Mondadori nel febbraio 1995; \u00e8 stato riedito da Fanucci Editore nel 2003 mentre nel 2006 \u00e8 uscita l'edizione tascabile (collezione TIF Extra).\n\"Il drago rinato\" consiste in un prologo e 56 capitoli.\nDalle Montagne di Nebbia a Tear.\nRand al'Thor, dichiarato Drago Rinato dall'Aes Sedai Moiraine Damodred alla fine del libro precedente (\"La grande caccia\"), viene attaccato dai Trolloc nel suo rifugio sulle Montagne di Nebbia. In seguito Rand lascia in segreto il rifugio, per recarsi a Tear a dimostrare sia a s\u00e9 stesso, che al mondo, di essere realmente il Drago Rinato: infatti secondo una profezia, solo il vero Drago Rinato potrebbe riuscire ad impugnare \"Callandor\" (un sa'angreal custodito a Tear) ed espugnare la fortezza della citt\u00e0, la Pietra di Tear. Lungo la via Amici delle Tenebre e Segugi Neri gli danno la caccia vanamente.\nMoiraine, il suo Custode Lan Mandragoran, Perrin Aybara e Loial inseguono Rand; essi riescono a ricostruire il percorso di Rand seguendo la scia di eventi improbabili che, come potente \"ta'veren\", egli si lascia alle spalle. Lungo la strada incontrano anche una Cacciatrice del Corno, Faile Bashere, combattono contro un Uomo Grigio, i Segugi Neri e scoprono inoltre che il Reietto Sammael governa il regno e la citt\u00e0 di Illian, da cui perci\u00f2 devono fuggire.\nDa Tar Valon a Tear.\nMat Cauthon viene portato a Tar Valon dall'Aes Sedai Verin Mathwin, che riaccompagna alla Torre Bianca Nynaeve al'Meara, Egwene al'Vere, Elayne Trakand, per\u00f2 alle porte della citt\u00e0 le giovani donne si scontrano con i Figli della Luce. Anche Hurin \u00e8 con loro, ma subito dopo il loro arrivo, egli parte per Fal Dara per fare rapporto a Re Easar dello Shienar.\nL'Amyrlin Seat, Siuan Sanche, dopo aver punito le tre giovani donne per la loro fuga, consente ad Egwene ed Elayne di affrontare e passare il test per diventare Ammesse. Quindi assegna a Nynaeve ed Egwene (ed in seguito anche ad Elayne) il compito di trovare le componenti dell'Ajah Nera che sono fuggite rubando dei \"ter'angreal\" ed uccidendo alcune persone; una pista porta anche le tre Ammesse fino a Tear.\nNel frattempo, sempre alla Torre Bianca, tramite l'uso di un potente \"sa'angreal\", Mat viene guarito una volta per tutte dalla corruzione causata dall'influenza del Pugnale di Shadar Logoth. Ancora non completamente guarito, Mat sconfigge contemporaneamente Galad Damodred e Gawyn Trakand (loro armati di spade e lui di un bastone da combattimento); questo gli procura abbastanza soldi da poter tentare di scappare da Tar Valon. Inoltre Elayne lo incarica di recare una lettera a sua madre, la regina Morgase di Andor, in cui le spiega che dovr\u00e0 lasciare la Torre per un po' di tempo, senza per\u00f2 rivelare il motivo o la destinazione del viaggio; intanto Egwene e Nyaneve procurano a Mat una lettera dell'Amyrlin in persona, che gli garantisce un ampio salvacondotto.\nMat trova Thom Merrilin in una locanda, e insieme scappano da Tar Valon dirigendosi a Caemlyn, dove Mat consegna la lettera e scopre per caso, un complotto di lord Gaebril, l'amante di Morgase, per uccidere la principessa Elayne, erede al trono di Andor. Cercando di prevenire l'omicidio, Mat si mette all'inseguimento delle tre Ammesse, che sono gi\u00e0 sulla via per Tear.\nIntanto, lungo la via per Tear, Egwene, Nynaeve ed Elayne sono costrette a fare una sosta forzata sul fiume Erinin, incontrano delle Fanciulle della Lancia (tra le quali fa la sua prima comparsa Aviendha) quindi affrontano degli uomini che cercano di rapirle ed anche un Fade.\nNella Pietra di Tear.\nA Tear Nynaeve, Egwene ed Elayne vengono tradite da Juilin Sandar, un cacciatore di ladri, che si trovava sotto l'influenza di una forma di coercizione da parte di Liandrin, dell'Ajah Nera e perci\u00f2 esse vengono imprigionate nella Pietra di Tear.\nNella stessa notte in cui Rand penetra nella Pietra, e che gli Aiel l'attaccano, anche Mat riesce ad intrufolarsi nella fortezza, assieme al pentito Juilin, per liberare le sue tre amiche. Nel frattempo Faile cade in una trappola dell'Ajah Nera pensata per Moiraine, e Perrin rischia la sua vita nel \"Tel'aran'rhiod\" per salvarla.\nNel Cuore della Pietra, Rand ed il Reietto Be'lal (che governa Tear sotto il nome di Alto Signore Samon) duellano e Rand sta per essere sconfitto, ma Moiraine, interviene in tempo: interrompe il duello ed uccide Be'lal con il fuoco malefico. Immediatamente da \"Tel'aran'rhiod\" appare Ba'alzamon, che mette fuori gioco Moiraine ed attacca Rand; Rand afferra Callandor, provando cos\u00ec di essere davvero il Drago Rinato, e con quella lo uccide.\nRand pensa di avere eliminato Shai'tan in persona, ma Moraine spiega che il Tenebroso non \u00e8 un essere umano e che perci\u00f2 non poteva essere veramente lui, bens\u00ec un uomo che si spacciava per Ba'alzamon. Egwene, ricordando una profezia che Verin le aveva illustrato, deduce che l'uomo ucciso da Rand potrebbe essere Ishamael. Infine gli Aiel, che nel frattempo hanno occupato la Pietra di Tear, rivelano di essere anche conosciuti come il Popolo del Drago, mentre Berelain riporta a Rand un inquietante messaggio di Lanfear.\nParticolarit\u00e0.\nTra i libri de \"La Ruota del Tempo\", \"Il Drago Rinato\" \u00e8 unico in quanto ha solo una manciata di capitoli narrati dal punto di vista del protagonista della saga, Rand al'Thor (3 capitoli su 43, da quando lascia il campo Shienarese al suo arrivo a Tear), infatti quasi tutti i capitoli sono narrati dal punto di vista dei suoi amici ed alleati, o dei suoi oppositori. La particolarit\u00e0 di questa scelta narrativa viene ulteriormente sottolineata dal fatto che Rand oltre che essere il protagonista assoluto della saga, come Drago Rinato \u00e8 proprio colui che d\u00e0 il titolo al libro stesso. Tuttavia, sebbene compaia direttamente in ben pochi capitoli, la sua figura \u00e8 comunque costantemente presente: infatti tutti i personaggi principali nel libro si muovono verso il grande finale, per cercare di aiutarlo o di ostacolarlo, di raggiungerlo oppure di catturarlo od ucciderlo."}
{"id": "1478605", "revid": "1782831", "url": "https://it.wikipedia.org/wiki?curid=1478605", "title": "L'ascesa dell'Ombra", "text": "L'ascesa dell'Ombra (titolo originale: \"The Shadow Rising\") \u00e8 il quarto libro del ciclo fantasy \"La Ruota del Tempo\" scritto dall'americano Robert Jordan. L'edizione originale inglese \u00e8 stata pubblicata da Tor Books il 15 settembre 1992; la prima edizione italiana \u00e8 stata pubblicata da Fanucci Editore nel maggio 2004, mentre nel 2006 \u00e8 uscita l'edizione tascabile (collezione TIF Extra).\nCon i suoi 58 capitoli (ma senza prologo) e le sue 393.823 parole nell'edizione inglese, \"L'ascesa dell'Ombra\" \u00e8 il libro pi\u00f9 lungo del ciclo.\nNella Pietra di Tear.\nAll'inizio del libro, tutti i personaggi principali si trovano nella Pietra di Tear (la fortezza della citt\u00e0), dove Rand al'Thor ha appena dimostrato al mondo, nel finale del libro precedente, di essere veramente il Drago Rinato, adempiendo alla profezia che affermava che solo lui avrebbe potuto impugnare \"Callandor\" (un potente sa'angreal) e prendere la Pietra. Nel periodo dentro alla Pietra Rand si lascia con Egwene ed inizia a flirtare con Elayne. Perrin approfondisce il suo interesse con Faile ma infine litiga con lei, mentre intanto Berelain cerca di sedurlo. Mat invece si d\u00e0 al gioco ed alle bevute. Moiraine e le ragazze interrogano le Sorelle Nere catturate, per cercare di capire i loro piani. All'improvviso delle bolle di Male colpiscono la fortezza, mettendo in serio pericolo la vita dei tre Ta'veren.\nIn seguito, la misteriosa Selene, incontrata nel secondo libro, si rivela essere Lanfear, una dei Reietti ed intima a Rand di unirsi a lei, per conquistare il potere. Mentre i due discutono, la Pietra di Tear viene invasa da Trolloc e Myrddraal (Lanfear dichiara di non aver niente a che fare con loro: sembrerebbe infatti che abbia mandato la propria Progenie dell'Ombra a combattere gli attaccanti); Rand interviene comunque in tempo ed usa Callandor per creare una tempesta di fulmini che uccide tutti i Trolloc e i Myrddraal nella fortezza.\nRand quindi manifesta la propria intenzione di seguire il Popolo del Drago (gli Aiel) fin nella loro terrad'origine, il Deserto Aiel, ed Egwene al'Vere e Moiraine Damodred decidono di seguirlo. Mat Cauthon, non sapendo cosa fare, trova delle risposte nel ter'angreal degli Aelfinn nella Pietra di Tear, in cui gli viene detto di seguire Rand nel Deserto. Perrin Aybara, in seguito a voci su problemi nei Fiumi Gemelli (la patria sua, di Rand e di Mat), sceglie di tornare laggi\u00f9 Loial, Faile Bashere ed altri vanno con lui. Elayne Trakand, Nynaeve al'Meara, Thom Merrilin e Juilin Sandar decidono di recarsi a Tanchico, la capitale di Tarabon, per continuare a dare la caccia all'Ajah Nera. Infine Min Farshaw giunge a Tar Valon a fare rapporto all'Amyrlin Seat Siuan Sanche, ma per errore d\u00e0 il via ad una serie di eventi a catena che porteranno alla deposizione dell'Amyrlin ed alla divisione delle Aes Sedai in seno alla Torre Bianca. Cos\u00ec da questo punto in avanti \"L'ascesa dell'Ombra\" segue quattro gruppi differenti di personaggi, in quattro linee narrative principali.\nNel Deserto Aiel.\nRand usa una Pietra Portale per trasportare il gruppo che lo segue, da Tear al Deserto Aiel, dove delle Sapienti ed alcuni esponenti dei clan Taardad e Shaido li stanno aspettando. Le Sapienti Aiel mandano Aviendha, Rand e Moiraine nel Rhuidean, e permettono a Mat di seguire Rand; tutti e quattro i personaggi entrano, in tempi diversi, in alcuni dei ter'angreal presenti nella misteriosa citt\u00e0 perduta. Aviendha e Moiraine quando escono da un ter'angreal formato da cerchi di metallo, risultano conoscere alcuni eventi del futuro. Rand entra tra le Colonne di Vetro al centro della citt\u00e0 dove scopre attraverso la sua linea di sangue, la vera storia degli Aiel e dal quale infine esce con due draghi tatuati su entrambe le braccia, che lo identificano come Colui che Viene con l'Alba, il \"Car'a'carn\", il \"Capo dei Capi\" di tutti gli Aiel. Mentre Rand si trovava tra le colonne, Mat \u00e8 invece entrato in un altro ter'angreal, simile al portale in cui era entrato a Tear, che lo porta per\u00f2 dai misteriosi Eelfinn; quando ne esce, i suoi vuoti di memoria risultano riempiti dai ricordi di molti uomini morti da lungo tempo, che gli danno una straordinaria conoscenza dell'arte bellica ed una non indifferente fluenza nel parlare la Lingua Antica; inoltre gli vengono dati una lancia, chiamata Ashandarei ed un medaglione ter'angreal che lo protegge dall'Unico Potere. Rand, uscendo dal suo ter'angreal, trova Mat impiccato ad Avendesora, ma riesce a salvarlo.\nDurante il viaggio verso la Fortezza delle Rocce Fredde le Sapienti assegnano ad Aviendha il compito di insegnare a Rand gli usi e i costumi degli Aiel. Il viaggio \u00e8 teso sia perch\u00e9 gli Shaido li seguono da vicino e li minacciano, sia perch\u00e9 un luogo di sosta \u00e8 stato attaccato dai Trolloc; inoltre sulla via, viene loro incontro un gruppo di mercanti, che poi li segue alla Fortezza. A Rocce Fredde avviene un'altra incursione Trolloc e Rand decide di chiamare a raccolta tutti i capi clan ad Al'cair Dal.\nAd Al'cair Dal, sia Rand al'Thor che Couladin degli Aiel Shaido, mostrano i draghi su entrambe le braccia e dichiarano di essere Colui che Viene con l'Alba. Rand \u00e8 perci\u00f2 costretto a rivelare la storia segreta degli Aiel nell'Epoca Leggendaria che gli era stata mostrata nel ter'angreal del Rhuidean, cos\u00ec da dimostrare che egli vi \u00e8 davvero entrato e che Couladin \u00e8 un impostore; ci\u00f2 costringe quattro capi clan a dichiararlo il Ca'ra'carn, il capo dei capi, la rivelazione per\u00f2 provoca anche un tumulto tra gli Aiel, e per evitare lo scoppio di ulteriori violenze Rand provoca lo scoppio di un acquazzone, un evento mai accaduto nel Deserto Aiel dalla Frattura del Mondo.\nDopo i tumulti, Rand insegue il Reietto Asmodean, che si era travestito da menestrello ed aveva viaggiato con i mercanti incontrati nel Deserto. Asmodean cerca di trovare nel Rhuidean i \"ter'angreal\" che fungono da chiave di accesso per i Choedan Kal, i pi\u00f9 potenti \"sa'angreal\" mai costruiti. Rand ed Asmodean quindi combattono nel Rhuidean, distruggendo mezza citt\u00e0. Rand alla fine grazie all\"'angreal\" che indossa, riesce a sconfiggere Asmodean, tagliando il suo collegamento con il Tenebroso; Lanfear si presenta a loro e rinnova l'invito a Rand di unirsi a lei per dominare il mondo, quindi la bellissima donna scherma Asmodean in modo che il Reietto possa incanalare solo un minimo di \"Saidin\" e cos\u00ec sia costretto ad insegnare a Rand ad usare l'Unico Potere (cosa che solo un incanalatore maschio esperto pu\u00f2 fare), poich\u00e9 l'Ombra ormai lo creder\u00e0 un traditore.\nQuando Rand ritorna ad Al'cair Dal, trova che la maggior parte degli Aiel, eccetto gli Shaido e pochi altri, lo hanno riconosciuto come il Car'a'carn e si sono uniti a lui.\nNei Fiumi Gemelli.\nNei Fiumi Gemelli, Perrin scopre che la sua gente \u00e8 oppressa dalle incursioni dei Trolloc, guidati dall'Assassino, e dalle indagini inquisitorie dei Figli della Luce, aiutati da Padan Fain che fa credere loro che Perrin sia un Amico delle Tenebre. Nella sua terra trova anche due Aes Sedai, Verin Mathwin e Alanna Mosvani, e i loro Custodi Tomas e Ihvon: all'apparenza le due Sorelle si trovano laggi\u00f9 in cerca di ragazze da portare alla Torre Bianca per addestrarle come Aes Sedai, dato che sia Egwene che Nynaeve sono entrambe dei Fiumi Gemelli ed entrambe si sono mostrate molto potenti.\nCon l'aiuto dei due fuggiaschi, Tam al'Thor ed Abell Cauthon (i padri di Rand e Mat), Perrin guida la gente della sua terra a combattere contro i Trolloc, e gli abitanti del villaggio cominciano a chiamarlo lord Perrin e Perrin Occhidoro (questo soprannome deriva dai suoi occhi gialli, derivanti dal suo potere di parlare con i lupi), titoli di cui lui cerca invano di scoraggiare l'uso. Prima della vittoria finale, Perrin sposa Faile, e caccia lord Luc, dopo aver scoperto che questi (un Cacciatore del Corno che aiuta con le sue conoscenze di guerra gli abitanti dei Fiumi Gemelli nella loro guerra contro i Trolloc) \u00e8 in realt\u00e0 l'Assassino.\nA Tanchico.\nElayne, Nynaeve, Thom e Juilin salpano con una nave del Popolo del Mare per Tanchico, nel Tarabon; mentre sono a bordo, scoprono alcuni usi di quel popolo: in particolare, scoprono che le Cercavento sono in realt\u00e0 donne in grado di incanalare, e che il Popolo del Mare attende l'avvento del Coramoor, che si rivela essere il Drago Rinato (cio\u00e8 Rand). Dopo essere approdate a Tanchico, Elayne e Nynaeve incontrano nuovamente Bayle Domon e fanno amicizia con la Seanchan Egeanin, inoltre intralciano i piani della Reietta Moghedien e dell'Ajah Nera. Anzitutto riescono ad impadronirsi di uno speciale \"a'dam\" maschile che sarebbe possibile utilizzare per soggiogare Rand. Quindi liberano la Panarca di Tarabon, Amathera, che era tenuta soggiogata da Temaile Kinderode e da altre Sorelle Nere; infine riescono anche a recuperare un sigillo ancora integro della prigione del Tenebroso a Shayol Ghul. Tra le altre cose Nynaeve e Moghedien si scontrano direttamente, e Nynaeve scopre cos\u00ec che ha la stessa forza di una Reietta; Nynaeve riesce a catturarla ma alla fine sia Moghedien, che le Sorelle Nere riescono a fuggire.\nNella Torre Bianca.\nMin Farshaw giunge alla Torre Bianca a fare rapporto all'Amyrlin Siuan Sanche, come Moiraine le aveva ordinato di fare; il suo arrivo e la sua presenza vengono per\u00f2 notate da Elaida, che cos\u00ec inizia a sospettare che Siuan Sanche, stia nascondendo qualcosa che riguarda il Drago Rinato. Min resta nella Torre per un certo periodo, sotto le spoglie di Elmindreda, una ragazza sciocca e frivola, incapace di scegliere tra due pretendenti. Elaida alla fine riesce a raccogliere un consistente gruppo di sostenitrici sia tra le Aes Sedai che tra le Adunanti nel Consiglio (in realt\u00e0 \u00e8 inconsapevole di essere sostenuta soprattutto dall'Ajah Nera) e quindi riesce a provocare la deposizione di Siuan, che viene anche quietata assieme a Leane Sharif, la sua Custode degli Annali. Elaida viene quindi eletta come Amyrlin dal Consiglio della Torre Bianca; per\u00f2 almeno un terzo delle Aes Sedai fedeli alla vecchia Amyrlin rifiutano la sua elezione, si ribellano e fuggono. Min si nasconde e, con l'aiuto della cuoca Laras, libera Siuan e Leane dalla loro cella. Min, Siuan e Leane vengono riconosciute da Gawyn Trakand, in precedenza fedele alla Torre, mentre tentano di lasciare Tar Valon; il ragazzo \u00e8 riluttante ad aiutare Siuan, poich\u00e9 la considera responsabile della scomparsa di Egwene e di sua sorella Elayne, ma alla fine cede di fronte alle insistenze di Min. Le tre donne, cavalcando verso la libert\u00e0, incontrano Logain, un Falso Drago domato, che alla fine le segue."}
{"id": "1478607", "revid": "1543377", "url": "https://it.wikipedia.org/wiki?curid=1478607", "title": "I fuochi del cielo", "text": "I fuochi nel cielo (\"The Fires of Heaven\") \u00e8 il quinto romanzo del ciclo fantasy \"La Ruota del Tempo\" scritto dall'americano Robert Jordan. L'edizione originale inglese \u00e8 stata pubblicata da Tor Books il 15 ottobre 1993; la prima edizione italiana \u00e8 stata pubblicata da Fanucci Editore nel novembre 2004, mentre nel 2007 \u00e8 uscita l'edizione tascabile (collezione TIF Extra).\n\"I fuochi nel cielo\" consta di un prologo e 56 capitoli.\nTrama.\nAll'inizio del libro il Drago Rinato ed i suoi amici (Mat, Moiraine, Lan, Egwene, Aviendha) si trovano ancora nella citt\u00e0 del Rhuidean; laggi\u00f9 vengono attaccati dai segugi neri e poi vengono informati che gli Shaido si stanno muovendo in forze contro le Terre Bagnate, lasciando una scia di morte.\nInseguendo gli Aiel Shaido, che hanno attraversato la Dorsale del Mondo e stanno saccheggiando Cairhien, Rand al'Thor (Drago Rinato e Car'a'carn) conduce oltre la Dorsale anche i quattro clan Aiel che lo hanno riconosciuto e gli sono fedeli. I due eserciti formati dagli Aiel si scontrano nella seconda battaglia di Cairhien, di gran lunga la pi\u00f9 grande battaglia campale di tutta la Randland dai tempi di Artur Hawkwing, circa 1000 anni prima. Nel frattempo, da una torre di osservazione, Rand, Egwene ed Aviendha colpiscono gli Shaido con l'Unico Potere, finch\u00e9 un Reietto non abbatte la torre stessa. Inoltre, all'inizio della battaglia Mat Cauthon, con le sue conoscenze di tattica militare derivategli dal suo viaggio oltre la soglia degli Eelfinn ne \"L'ascesa dell'Ombra\", suggerisce un piano di battaglia molto vantaggioso e quindi salva alcune truppe locali da un'imboscata degli Shaido; guidando poi quelle truppe per tutto il giorno, vince numerose battaglie, ed uccide personalmente il capo degli Shaido, Couladin, che si era proclamato anche lui Car'a'carn. Gli Shaido sconfitti, si ritirano a nord, verso la zona del Pugnale di Kinslayer.\nIl Drago Rinato entra trionfalmente a Cairhien rimettendo ordine tra la nobilt\u00e0 locale e gli Alti Signori Tarenesi, inviati da lui in precedenza. In seguito, un infuriato Rand, credendo la regina Morgase di Andor uccisa dal Reietto Rahvin, che si cela sotto le spoglie di lord Gaebril, si prepara a Viaggiare a Caemlyn con un piccolo squadrone d'assalto Aiel, per vendicarla. Prima di iniziare il viaggio per\u00f2, Rand viene indotto da Moiraine a recarsi ai moli di Cairhien, dove la Reietta Lanfear, venendo a sapere che Rand ha avuto un rapporto sessuale con Aviendha, pazza di gelosia tenta di ucciderlo; Moiraine afferra Lanfear ed entrambe cadono oltre la soglia degli Eelfinn, che esplode, uccidendole apparentemente. \nNel frattempo Nynaeve al'Meara ed Elayne Trakand, accompagnate da Thom e Juilin, viaggiano attraverso terre piene di pericoli, nel tentativo di trovare il rifugio segreto delle Aes Sedai che si sono ribellate ad Elaida. Sotto la minaccia costante di Moghedien, dall'Ajah Nera, dei seguaci del Profeta Masema, dei servitori di Elaida e dei Manti Bianchi, lungo la via trovano rifugio nel serraglio di Valan Luca; nel frattempo Birgitte Silverbow diventa Custode di Elayne e quindi vengono aiutate a fuggire dalla citt\u00e0 di Samara in rivolta, grazie all'aiuto di Galad Damodred. Nynaeve infine riesce a ricordare da una visione sfuggevole nel Tel'aran'rhiod, che le ribelli si trovano nella citt\u00e0 di Salidar, perci\u00f2 il loro variegato gruppo finalmente raggiunge le sorelle ribelli.\nDopo la scomparsa di Moiraine, Rand attacca dunque Caemlyn e Mat, Asmodean ed Aviendha vanno con lui; ma Rahvin ha predisposto delle trappole che colpiscono proprio gli amici del Drago Rinato. Colto dalla furia, Rand insegue Rahvin fin nel \"Tel'aran'rhiod\" ma viene pericolosamente intrappolato in quel mondo parallelo.\nDopo che sono arrivate a Salidar, Nynaeve ha un nuovo scontro con la Reietta Moghedien, ma questa volta riesce ad intrappolarla, utilizzando un a'dam nel Tel'aran'rhiod, quindi la costringe a recarsi a Caemlyn ad aiutare Rand. Grazie a questo aiuto insperato, Rand si libera della trappola di Rahvin e lo distrugge con il fuoco malefico.\nPoco dopo, Asmodean viene ucciso da una figura che lui riconosce, ma che \u00e8 rimasta sconosciuta ai lettori.\nParticolarit\u00e0.\nIn questo libro non compare del tutto Perrin Aybara, uno dei tre maggiori protagonisti dell'intera saga."}
{"id": "1478610", "revid": "1522738", "url": "https://it.wikipedia.org/wiki?curid=1478610", "title": "Il signore del caos", "text": "Il signore del caos (titolo originale: \"Lord of Chaos\") \u00e8 il sesto libro del ciclo fantasy \"La Ruota del Tempo\" scritto dall'americano Robert Jordan. L'edizione originale inglese \u00e8 stata pubblicata da Tor Books il 15 ottobre 1994; la prima edizione italiana \u00e8 stata pubblicata da Fanucci Editore il 23 novembre 2005, mentre nel 2008 \u00e8 uscita l'edizione tascabile (collezione TIF Extra).\n\"Il signore del caos\" consta di un prologo, 55 capitoli ed un epilogo (\u00e8 il primo libro del ciclo ad averlo); le sue 1024 pagine (nell'edizione inglese) ne fanno il libro con pi\u00f9 pagine, ma non il pi\u00f9 lungo: il quarto libro infatti, \"L'ascesa dell'Ombra\", pur avendo 16 pagine in meno, \u00e8 lungo 3.359 caratteri in pi\u00f9.\nTrama.\nNel prologo del libro si scopre che il Tenebroso vuole disseminare il caos, incolpandone il Drago Rinato; inoltre due dei Reietti precedentemente morti, sono stati reincarnati in Aran'gar ed Osan'gar.\nLa deposta regina di Andor, Morgase Trakand, giunge in Amadicia per cercare aiuto per recuperare il trono; tuttavia, il Lord Capitano Comandante dei Figli della Luce, Pedron Niall, con la scusa di ospitarla nel suo palazzo, la tratta come se fosse sua prigioniera.\nIn risposta all'amnistia proclamata da Rand al'Thor, per tutti gli uomini in grado di incanalare, Mazrim Taim (un uomo che in precedenza era stato un Falso Drago ed aveva portato distruzione nelle Marche di Confine) si presenta a lui. Taim stringe un'alleanza con il Drago Rinato e questi gli fa addestrare un gruppo di uomini capaci di incanalare, che verranno poi chiamati Asha'man, e troveranno sede nella Torre Nera. A Caemlyn giungono intanto le due Aes Sedai Verin Mathwin ed Alanna con un folto gruppo di ragazze dei Fiumi Gemelli, da addestrare alla Torre Bianca. Rand le va ad incontrare ed Alanna lo lega come Custode contro la sua volont\u00e0, provocando la sua furia.\nRand, che viaggia di continuo tra Caemlyn e Cairhien, viene contattato nel frattempo sul piano diplomatico da entrambe le fazioni di Aes Sedai: il gruppo delle ribelli di Salidar spedisce un'ambasciata di nove sorelle a Caemlyn, accompagnata da Min Farshaw e guidata da Merana; nel frattempo il gruppo fedele ad Elaida e rimasto nella Torre Bianca manda una delegazione a Cairhien, composta ufficialmente da sei Aes Sedai (in realt\u00e0 altre trentatr\u00e9 arrivano nei pressi della citt\u00e0 e rimangono nascoste, con intenti poco nobili).\nAd Emond's Field, Perrin Aybara, dopo la sua totale assenza nel quinto libro (\"I fuochi del cielo\") in cui viene solo nominato dagli altri personaggi, sente l'attrazione fra ta'veren e cos\u00ec parte per Caemlyn per raggiungere Rand, assieme a Faile, Loial e molti altri. Egwene intanto guarisce dall'attacco subito da Lanfear nel libro precedente e prosegue la sua istruzione presso le Sapienti Aiel a Cairhien. Assiste di nascosto al primo incontro tra la delegazione della Torre e Rand, quindi casualmente si imbatte in Gawyn che fa loro da scorta assieme ai Cuccioli; Egwene e Gawyn iniziano segretamente una relazione amorosa, finch\u00e9 lei non viene convocata con urgenza dalle Aes Sedai ribelli. A Salidar Nynaeve ed Elayne sfruttano i loro talenti e le conoscenze carpite da Moghedien, loro prigioniera, per guadagnare influenza presso le sorelle ed indurle ad appoggiare Rand. Inoltre scoprono attraverso Tel'Aran'Rhiod che ad Ebou Dar si trova un importante Ter'angreal che potrebbe ristabilire il clima impazzito per il tocco del Tenebroso. Nynaeve inoltre riesce anche a guarire pi\u00f9 o meno completamente Logain, Siuan e Leane dal loro taglio all'Unico Potere.\nRitenendo erroneamente le Aes Sedai di Salidar poche ed intimorite, Rand vi invia Mat Cauthon con la sua Banda della Mano Rossa, per recuperare Elayne Trakand cos\u00ec da metterla sul trono di Andor (pensando che Morgase sia realmente morta) e magari ottenere l'alleanza delle Aes Sedai ribelli. Mat scopre per\u00f2 che Egwene al'Vere \u00e8 stata nominata nuova Amyrlin Seat delle sorelle ribelli e che queste ultime sono almeno trecento e ben organizzate con un loro esercito pronto a scagliarsi sulla Torre Bianca. Infine, quando Egwene manda Nynaeve al'Meara ed Elayne ad Ebou Dar (in Altara) a recuperare un \"ter'angreal\" con cui rompere il controllo del Tenebroso sul clima, Mat le segue.\nRand, poco dopo essere stato raggiunto da Perrin a Caemlyn, viene turbato da alcuni eventi inaspettati: anzitutto un misterioso attentato colpisce un membro della delegazione delle Aes Sedai provenienti da Salidar, perci\u00f2 la delegazione, incolpando erroneamente il Drago dell'attentato, reagisce cercando di intimorirlo, ma fallisce miseramente; in secondo luogo il numero di sorelle a Caemlyn si \u00e8 pericolosamente innalzato a tredici per l'arrivo di Bera e Kiruna. Di conseguenza Rand, infastidito dal loro atteggiamento ed intimorito dal loro numero e da alcune visioni di Min, si sposta a Cairhien. Ma \u00e8 proprio laggi\u00f9 dove viene segretamente rapito dalle Aes Sedai dell'ambasciata di Elaida, che vuole strettamente controllarlo in vista dell'Ultima Battaglia, per poi eventualmente domarlo.\nLe fedeli di Elaida, approfittando della confusione della Festa delle Luci, cominciano il loro viaggio di ritorno a Tar Valon, sotto la scorta dei Cuccioli di Gawyn; lungo la via, Rand viene segregato in una stretta cassa e poi violentemente e ripetutamente picchiato, a causa dei suoi tentativi di fuga; il trattamento subito avr\u00e0 effetti duraturi sulla sua psiche (aggraver\u00e0 infatti l'influenza di Lews Therin Telamon nella mente di Rand). \nVenendo a sapere del rapimento, Perrin guida una forza mista di alleati e seguaci di Rand all'inseguimento delle Aes Sedai, fino a partecipare alla Battaglia dei pozzi di Dumai, vinta solo grazie all'intervento degli Asha'man. Alla fine della battaglia, le nove Aes Sedai ribelli di Salidar vengono costrette a giurare fedelt\u00e0 al Drago Rinato inginocchiandosi davanti al simbolo dimenticato avverando cos\u00ec le profezie. Al contrario le ventitr\u00e9 Aes Sedai della Torre catturate vengono date in custodia alle Sapienti Aiel.\nNell'epilogo una inviata di Moghedien, Falion, a Ebou Dar alla ricerca della coppa che cercano anche Nynaeve e Elayne si convince della sua reale esistenza ed inizia ad organizzarsi. Herid si rilassa nello studio di Fel osservando un gholam che si nutre del povero Fel. Un cavaliere che si allontana da Ebou Dar ripensa ad un commento pronunciato da Mat una sera in una locanda mentre giocavano a dadi sulla Figlia delle Nove Lune. Nell'accampamento delle fuggiasche della torre Moghedien riceve una sorpresa inaspettata, una donna si presenta nella sua tenda accendendo una torcia con l'Unico Potere. Si presenta con il nome Aran'gan che la libera dall'a'dam e le dice che deve incontrare il Sommo Signore a Shayol Ghul. Dopo poco Egwene si reca nella tenda di Moghedien per accorgersi che \u00e8 fuggita. Nel pozzo del destino Demandred chiede al Sommo Signore se si \u00e8 comportato bene e riceve una risata come risposta."}
{"id": "1478611", "revid": "1782831", "url": "https://it.wikipedia.org/wiki?curid=1478611", "title": "La corona di spade", "text": "La corona di spade (titolo originale: \"A Crown of Swords\") \u00e8 il settimo libro del ciclo fantasy \"La Ruota del Tempo\" scritto dallo scrittore statunitense Robert Jordan. Il libro \u00e8 formato da un prologo e 41 capitoli.\nTrama.\nLa trama del libro \u00e8 formata da tre principali sottotrame:"}
{"id": "1478613", "revid": "1782831", "url": "https://it.wikipedia.org/wiki?curid=1478613", "title": "Il sentiero dei pugnali", "text": "Il sentiero dei pugnali (titolo originale: \"The Path of Daggers \") \u00e8 l'ottavo libro del ciclo fantasy \"La Ruota del Tempo\" scritto dal romanziere statunitense Robert Jordan. Il libro \u00e8 formato da un prologo e 31 capitoli ed \u00e8 il pi\u00f9 corto della serie. In Italia \u00e8 edito da Fanucci.\nAl momento della sua uscita, il libro sal\u00ec immediatamente alla prima posizione della lista delle vendite dei migliori best seller, stilata dal prestigioso New York Times, dove poi rimase per alcuni mesi; fu perci\u00f2 il primo libro della Ruota del Tempo ad ottenere questa posizione.\nTrama.\nElayne Trakand, Nynaeve al'Meara, Aviendha e le altre numerose incanalatrici al loro seguito (Aes Sedai, Cercavento, Donne della Famiglia) si recano nella campagna dell'Altara e finalmente usano la Coppa dei Venti, il ter'angreal in grado di sistemare il clima impazzito per il tocco del Tenebroso. Quindi fuggono in Andor, di fronte all'avanzata dei Seanchan. Lungo la strada una Sorella Nera, rimasta sconosciuta, assassina Adeleas Namelle ed Ispan Shefar. Giunte finalmente a Caemlyn Elayne rivendica il Trono del Leone, quale legittima erede di Morgase.\nPerrin Aybara da Cairhien si sposta nel Ghealdan, nel sud del continente, con un numeroso e variegato seguito, tra cui Berelain. \u00c8 stato incaricato dal Drago Rinato di porre un freno agli eccessi dell'autoproclamato Profeta del Drago, Masema Dagar. Inoltre deve prendere contatti con la regina Alliandre di Ghealdan, che ha scritto una lettera al Drago, chiedendo discretamente protezione ed alleanza: quando si incontrano, di fronte al potere da ta'veren di Perrin, la regina si proclama sua vassalla. Alla fine del libro per\u00f2, la moglie di Perrin, Faile ed altre donne che l'accompagnano (compresa la stessa regina Alliandre e Morgase che si finge una cameriera), vengono catturate dagli Aiel Shaido.\nLe Aes Sedai ribelli ad Elaida muovono con il loro esercito da Salidar verso il confine tra l'Andor ed il Murandy. Laggi\u00f9 hanno un importante incontro con un gruppo di nobili ed in seguito la giovane Amyrlin, Egwene al'Vere, e la sua fida consigliera, Siuan Sanche, riescono a manipolare le Aes Sedai, cos\u00ec da far proclamare una dichiarazione di guerra ad Elaida: grazie a questa Egwene ottiene poteri molto pi\u00f9 vasti e dimostra di non essere un fantoccio nelle mani delle Adunanti. Ora perci\u00f2 si preparano a \"viaggiare\" ed a porre Tar Valon sotto assedio.\nRand al'Thor, con centinaia di Asha'man ed altre numerose e composite truppe, respinge con spettacolari azioni l'invasione Seanchan nell'Altara. Alla fine, per\u00f2, sia le truppe Seanchan che quelle di Rand subiscono notevoli perdite a causa dell'uso improprio di \"Callandor\" che, essendo difettosa, provoca un momento di disastrosa follia nel Drago. Le perdite conducono perci\u00f2 ad una situazione di stallo. Al suo ritorno a Cairhien Rand subisce un attentato da parte di alcuni Asha\u2019man traditori, ma per pochi istanti si salva, grazie probabilmente al suo essere un forte ta'veren.\nNote.\nMat Cauthon, uno degli altri protagonisti della saga, \u00e8 assente da questo libro, a causa delle ferite che ha subito al termine del libro precedente. L'autore aveva gi\u00e0 compiuto una simile operazione con un altro protagonista, Perrin Aybara, completamente assente nel libro quinto."}
{"id": "1478614", "revid": "1782831", "url": "https://it.wikipedia.org/wiki?curid=1478614", "title": "Nuova Primavera", "text": "Nuova Primavera \u00e8 il prequel della saga de \"La Ruota del Tempo\", una serie di quattordici romanzi fantasy scritti dal romanziere statunitense Robert Jordan. \u00c8 stato pubblicato in Italia dalla Fanucci Editore.\nTrama.\n\u00c8 l'alba di una giornata gelida e nevosa e mentre al di l\u00e0 delle Mura Lucenti di Tar Valon infuria la battaglia che porter\u00e0 alla conclusione della cosiddetta Guerra Aiel, all'interno della Torre Bianca, Moiraine e Siuan, che sono ancora due Ammesse, fanno da assistenti all'Amyrlin Seat Tamra Ospenya ed alla sua Custode degli Annali, Gitara Moroso, entrambe provenienti dall'Ajah Azzurra. Gitara, dotata del talento della predizione ad un certo momento scatta in piedi ed annuncia trafelata che il Drago \u00e8 Rinato sulle pendici di Montedrago, compiendo una profezia antica di tremila e quattrocento anni; l'anziana Aes Sedai quindi muore per l'emozione dell'evento. L'Amyrlin Seat, Tamra Ospenia, ordina alle due giovani donne di non far parola con nessuno, su quanto hanno appena udito.\nNel frattempo, sul campo di battaglia, al'Lan Mandragoran, re titolare del Malkier, una nazione inghiottita dalla Grande Macchia, sta per affrontare gli Aiel, al comando di scarse truppe ed \u00e8 stoicamente convinto che dovr\u00e0 alla fine morire dinanzi al numero soverchiante degli avversari; all'ultimo momento per\u00f2, non solo gli Aiel si ritirano, ma addirittura, passando davanti a Lan, gridano in suo omaggio il nome che gli hanno attribuito: \"Aan'allein\" che nella lingua antica significa \"un uomo che \u00e8 tutta una nazione\". Si scoprir\u00e0 in seguito che gli Aiel si sono ritirati perch\u00e9 \u00e8 stato raggiunto il loro scopo: hanno finalmente ucciso il re Laman Damodred di Cairhien, vendicando quindi l'affronto dello sradicamento di Avendoraldera per motivi futili.\nNelle settimane successive, nella Torre Bianca, Siuan e Moiraine completano la loro istruzione per diventare Aes Sedai, mentre l'Amyrlin Seat organizza segretamente la ricerca del piccolo Drago, anzitutto mandando le Ammesse (quindi anche le due protagoniste) a fare un censimento di tutti i piccoli neonati nelle vicinanze e quindi incaricando segretamente cinque anziane e prestigiose sorelle di cinque diverse Ajah (Bianca, Verde, Gialla, Grigia e Marrone, ma non quella Rossa), di indagare sui dati raccolti. Le due amiche, facendo supposizioni sul comportamento di Tamra, ipotizzano che l'Amyrlin voglia proteggere il piccolo dall'Ajah Rossa, che notoriamente ha un comportamento piuttosto sbrigativo nei confronti di tutti gli incanalatori maschi.\nDopo una prova severa, finalmente Moiraine e Siuan ottengono lo scialle e scelgono di entrare nell'Ajah Azzurra. Subito dopo per\u00f2 l'Amyrlin muore e Moiraine \u00e8 costretta ad andarsene in gran segreto da Tar Valon, perch\u00e9 molte Aes Sedai vorrebbero candidarla alla successione al trono vacante di Cairhien, poich\u00e9 lei appartiene alla dinastia reale dei Damodred. Siuan invece \u00e8 costretta a restare alla Torre Bianca per occuparsi del servizio spionistico dell'Ajah Azzurra. La giovane Moiraine decide quindi di partecipare alla ricerca del piccolo Drago, utilizzando gli appunti del censimento che lei e l'amica hanno copiato, perci\u00f2 si dirige verso le Marche di Confine.\nAnche al'Lan Mandragoran, assieme al suo fido tutore ed attendente Bukama, sta ritornando verso le Marche di Confine. Lungo la strada, a Canluum, i due incontrano un vecchio conoscente, Ryne, e Lan sopravvive per miracolo ad un assalto in una locanda. Bukama sospetta che l'attacco sia stato orchestrato dalla vecchia amante di Lan, Lady Edeyn, che cerca di far risollevare il Malkier. Nella stessa citt\u00e0 arriva anche Moiraine, che incontra alcune altre Aes Sedai, che per\u00f2 non la riconoscono; tra di esse vi sono per\u00f2 anche due che la riconoscono ma non ne fanno parola: Merean, la ex Maestra delle Novizie e soprattutto Cadsuane, che cerca di tenerla sotto controllo. Intanto Moiraine viene segretamente raggiunta anche da Siuan, che terrorizzata le racconta di avere scoperto che l'Ajah Nera ha eliminato tutte le cercatrici di Tamra e che probabilmente la stessa morte della Amyrlin sia da attribuire alle sorelle nere. Le amiche si danno quindi appuntamento a Chachin, la capitale di Kandor, dove dovranno indagare su un piccolo candidato.\nLungo la strada per Chachin, Moiraine si imbatte in Lan, Ryne e Bukama; i rapporti tra la giovane donna e Lan sono pessimi, ma comunque i tre uomini decidono, cavallerescamente, di scortarla, poich\u00e9 lei ha mantenuto segreto il fatto di essere una Aes Sedai. Lungo la strada subiscono un nuovo attentato, ma Moiraine svela il suo potere di Aes Sedai e li salva. La giovane donna pensa che dietro l'attentato ci sia qualcuno che voglia eliminarla, perch\u00e9 lei \u00e8 una possibile candidata al trono di Cairhien; al contrario Lan invece pensa che possa essere qualcuno che voglia eliminare lui. Proseguendo lungo la via raccolgono le notizie di strane morti, che colpiscono persone fino a quel momento ritenute molto fortunate. Una volta giunti nella capitale di Kandor, il gruppo si separa: Moiraine ritrova Siuan, mentre Lan (con i suoi accompagnatori) si installa nel Palazzo Reale, accolto con tutti gli onori dovuti al suo rango. L\u00ec Lan incontra Lady Edeyn, che smentisce di aver cercato di eliminarlo, ma anzi vorrebbe convincerlo a sposare sua figlia ed a raccogliere finalmente tutti i Malkieri in esilio, per andare a riconquistare la patria perduta.\nAnche Moiraine e Siuan, fingendosi una nobildonna Cairhienese con la sua cameriera, arrivano al Palazzo Reale, per cercare il piccolo che potrebbe essere il Drago Rinato. A palazzo per\u00f2 la situazione precipita. Bukama viene ucciso e Lan subisce un altro attentato con l'Unico Potere, perci\u00f2 infuriato va a chiederne conto a Moiraine. Si scopre cos\u00ec che dietro a tutti quei fatti si celano Merean, che \u00e8 una sorella nera, e Ryne, che \u00e8 un amico delle tenebre. Mentre Lan riesce per miracolo a battere Ryne nel corso di un duello con la spada, Moiraine fa altrettanto con Merean, ma purtroppo ormai il Re di Kandor, suo figlio e la figlia di Edeyn, sono gi\u00e0 stati uccisi.\nSiuan intanto riesce finalmente a dare una spiegazione a tutta la serie di strane morti: le sorelle dell'Ajah Nera hanno scoperto che il Drago \u00e8 rinato, ma non sono riuscite a scoprire che \u00e8 ancora un neonato, perci\u00f2 stanno cercando di eliminare tutti gli uomini o ragazzi che sembrano troppo fortunati (come Lan o il figlio del Re di Kandor), infatti questo potrebbe indicare che siano capaci di incanalare o di essere \"ta'veren\". Subito dopo gli eventi a palazzo, Moiraine raggiunge Lan fuori dalla citt\u00e0 e lo convince a rivedere il suo modo di lottare contro l'Ombra, perci\u00f2, anzich\u00e9 continuare a combattere in maniera solitaria e suicida contro la Macchia, lo invita a diventare il suo Custode ed a proseguire assieme a lei la ricerca del Drago Rinato."}
{"id": "1478622", "revid": "174925", "url": "https://it.wikipedia.org/wiki?curid=1478622", "title": "Ciclo dei Fianna", "text": ""}
{"id": "1478625", "revid": "37401", "url": "https://it.wikipedia.org/wiki?curid=1478625", "title": "Apollinarismo", "text": ""}
{"id": "1478630", "revid": "767487", "url": "https://it.wikipedia.org/wiki?curid=1478630", "title": "Provincia di Abancay", "text": " \nLa provincia di Abancay \u00e8 una provincia del Per\u00f9 nella regione di Apur\u00edmac. Ha come capoluogo la citt\u00e0 omonima.\nGeografia antropica.\nSuddivisioni amministrative.\nLa provincia di Abancay comprende 9 distretti:"}
{"id": "1478634", "revid": "1632387", "url": "https://it.wikipedia.org/wiki?curid=1478634", "title": "Celesty", "text": "I Celesty sono stati una band melodic power metal nata nel 1998 a Sein\u00e4joki, Finlandia\nBiografia.\nPrecedentemente noti come \"Celesti\", si sono formati su idea del batterista Jere Luokkam\u00e4ki.\nNel 1999 Tapani Kangas entra nel gruppo nelle vesti di chitarrista e la band entra in studio per la registrazione del primo demo, a cui segu\u00ec per\u00f2 il licenziamento del cantante Tommi Riotola.\nNell'anno 2000 Kangas e Katajam\u00e4ki si arruolarono con l'esercito e Luokkam\u00e4ki rimane l'unico componente del gruppo.\nA primavera del 2000 entra nella band il chitarrista Juha-Pekka Alanen e alla fine dello stesso anno viene pubblicato il secondo demo intitolato \"Warrior of Ice\", grazie al quale cominciarono ad avere una buona reputazione, soprattutto in Finlandia e nei paesi nordici.\nNel 2001 viene trovato un nuovo tastierista in Juha M\u00e4enp\u00e4\u00e4. Dopo un paio di concerti assieme ai Sonata Arctica, ed alcuni piccoli concerti in Finlandia, a marzo del 2002 la band entra nuovamente in studio per la registrazione del terzo demo \"Time Before the Ice\" con il quale i Celesty sfondano definitivamente nei mercati Finlandesi.\nDopo la stipulazione di un contratto con la Arise Records nella primavera del 2002, il gruppo entra nei \"Fantom Studios\" per la registrazione del loro album di debutto. Durante queste sessioni di registrazione.\nDopo l'album \"Vendetta\" il cantante Antti Railio lascia la band e viene sostituito dal fratello di \nTarja Turunen (ex dei Nightwish), Tony Turunen, e iniziano la registrazione del nuovo album. Durante le registrazioni del nuovo album la band decide di ritirarsi salutando i fan attraverso il loro sito internet."}
{"id": "1478636", "revid": "773636", "url": "https://it.wikipedia.org/wiki?curid=1478636", "title": "Chiesa di San Martino (Cana, Roccalbegna)", "text": "La chiesa di San Martino si trova a Cana, nel comune di Roccalbegna, in provincia di Grosseto.\nStoria.\nCitata gi\u00e0 nelle nel 1276-1277 ed elevata al rango di pieve nel 1532, \u00e8 stata ricostruita in forme moderne nel 1970.\nVi si conserva una \"Madonna del Conforto\" di gusto beccafumiano, icona assai venerata proveniente dalla vicina chiesa omonima ed in onore della quale ogni primo settembre si celebra una festa popolare."}
{"id": "1478637", "revid": "1005847", "url": "https://it.wikipedia.org/wiki?curid=1478637", "title": "Provincia di Andahuaylas", "text": "La provincia di Andahuaylas \u00e8 una provincia del Per\u00f9, la pi\u00f9 popolosa nella regione di Apur\u00edmac. Il capoluogo della provincia \u00e8 Andahuaylas.\nGeografia antropica.\nSuddivisioni amministrative.\nLa peovincia \u00e8 suddivisa in 19 distretti: "}
{"id": "1478639", "revid": "327653", "url": "https://it.wikipedia.org/wiki?curid=1478639", "title": "Cerintianesimo", "text": ""}
{"id": "1478641", "revid": "1776051", "url": "https://it.wikipedia.org/wiki?curid=1478641", "title": "Angelo Salmoiraghi", "text": "Biografia.\nNel 1866 con lo scoppio della terza guerra di indipendenza si arruol\u00f2 giovanissimo nel Corpo Volontari Italiani di Giuseppe Garibaldi; combatt\u00e9 nella campagna in Trentino contro gli austriaci. Subito dopo essersi laureato al Politecnico di Milano sotto la guida di Ignazio Porro, entr\u00f2 nella Filotecnica. Qui sal\u00ec in breve a funzioni di responsabilit\u00e0, fino ad acquisirne la propriet\u00e0, trasformando il nome della ditta in \"Filotecnica-Salmoiraghi\". Sotto la sua guida la ditta si svilupp\u00f2 notevolmente, fino ad acquisire un ruolo di primo piano tra i produttori di strumenti ottici e di precisione. Inoltre, fu la prima ditta a produrre macchine per cucire in Italia.\nIl suo ruolo divenne importante anche nella societ\u00e0 civile e tra i colleghi del mondo dell'industria. Fu pertanto nominato presidente della Camera di Commercio di Milano. Nel 1901 divenne il primo presidente della neocostituita Unioncamere. Nel marzo del 1912 fu nominato Senatore nel gruppo dell'Unione democratica sociale."}
{"id": "1478642", "revid": "254059", "url": "https://it.wikipedia.org/wiki?curid=1478642", "title": "Antabamba", "text": "Antabamba \u00e8 una citt\u00e0 del Per\u00f9, capoluogo della provincia di Antabamba nella regione di Apur\u00edmac."}
{"id": "1478645", "revid": "767487", "url": "https://it.wikipedia.org/wiki?curid=1478645", "title": "Provincia di Antabamba", "text": "La provincia di Antabamba \u00e8 una provincia del Per\u00f9 nella regione di Apur\u00edmac. Ha come capoluogo la citt\u00e0 omonima.\nDistretti.\nLa provincia di Antabamba comprende 7 distretti:"}
{"id": "1478650", "revid": "1305772", "url": "https://it.wikipedia.org/wiki?curid=1478650", "title": "Vanoni", "text": ""}
{"id": "1478651", "revid": "124016460", "url": "https://it.wikipedia.org/wiki?curid=1478651", "title": "Carlisle", "text": "Carlisle (IPA ) \u00e8 una citt\u00e0 del Regno Unito nella contea inglese di Cumbria. \u00c8 il pi\u00f9 grande insediamento nella contea di Cumbria ed \u00e8 sede dei centri amministrativi del Consiglio della Citt\u00e0 di Carlisle e del Consiglio della Contea di Cumbria.\nGeografia.\nCarlisle \u00e8 situata alla confluenza dei fiumi Eden, Caldew e Petteril, a dal confine con la Scozia.\nStoria.\nFu fondata nel IX secolo a.C. dal leggendario re Leil, che le diede il nome di Caerluel (Citt\u00e0 di Luel). I Romani, nella stessa area, fondarono Luguvallium, uno dei capisaldi del Vallo di Adriano.\nSociet\u00e0.\nAl censimento del 2011, risulta che Carlisle abbia una popolazione pari a abitanti, ma comprendendo anche gli agglomerati urbani si pu\u00f2 arrivare ad una popolazione di 130.000 abitanti.\nInfrastrutture e trasporti.\nCarlisle \u00e8 servita dall'autostrada M6.\nSport.\nLa squadra di calcio della citt\u00e0 \u00e8 il Carlisle United."}
{"id": "1478652", "revid": "628767", "url": "https://it.wikipedia.org/wiki?curid=1478652", "title": "Chalhuanca", "text": "Chalhuanca \u00e8 una cittadina del Per\u00f9, nella regione di Apur\u00edmac.\n\u00c8 il capoluogo della provincia di Aymaraes."}
{"id": "1478655", "revid": "486946", "url": "https://it.wikipedia.org/wiki?curid=1478655", "title": "Electro rock", "text": ""}
{"id": "1478658", "revid": "3082", "url": "https://it.wikipedia.org/wiki?curid=1478658", "title": "Concilio di Serdica", "text": ""}
{"id": "1478660", "revid": "1494169", "url": "https://it.wikipedia.org/wiki?curid=1478660", "title": "Crescita zero", "text": ""}
{"id": "1478661", "revid": "767487", "url": "https://it.wikipedia.org/wiki?curid=1478661", "title": "Adamsville (Alabama)", "text": "Adamsville \u00e8 una cittadina (4.965 ab. al censimento del 2000) della contea di Jefferson in Alabama (USA).\nGeografia fisica.\nAdamsville \u00e8 situata a 33\u00b035'25\" N, 86\u00b056'57\" O; L'U.S. Census Bureau certifica che Adamsville occupa un'area totale di 50,8\u00a0km\u00b2, di cui 50,8\u00a0km\u00b2 di terra e 0.1% di acqua.\nSociet\u00e0.\nEvoluzione demografica.\nAl censimento del 2000, risultano 4.965 abitanti, 1.930 nuclei familiari e 1.464 famiglie residenti in citt\u00e0. La densit\u00e0 della popolazione \u00e8 di 97.8 ab./km\u00b2. Ci sono 2.042 alloggi con una densit\u00e0 di 40.2/km\u00b2. La composizione etnica della citt\u00e0 \u00e8 75.79% bianchi, 22.82% neri o afroamerican, 0.40% nativi americani, 0.14% asiatici, 0.18% di altre razze, e 0.66% meticci. Lo 0.52% della popolazione \u00e8 ispanica.\nDei 1.930 nuclei familiari, il 37.1% ha figli di et\u00e0 inferiore ai 18 anni che vivono in casa, il 59.1% sono coppie sposate che vivono assieme, il 13.5% \u00e8 composto da donne con marito assente, e il 24.1% sono non-famiglie. Il 21.7% di tutti i nuclei familiari \u00e8 composto da singoli e il 9.1% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,56 mentre la dimensione media di una famiglia \u00e8 di 2.97.\nLa suddivisione della popolazione per fasce d'et\u00e0 \u00e8 la seguente: 23.1% sotto i 18 anni, 8,0% dai 18 ai 24, 27.6% dai 25 ai 44, 25.1% dai 45 ai 64, e 16.1% oltre i 65 anni. L'et\u00e0 media \u00e8 39 anni. Per ogni 100 donne ci sono 90.9 uomini. Per ogni 100 donne sopra i 18 anni ci sono 88.2 uomini.\nIl reddito medio di un nucleo familiare \u00e8 di 39.563$, mentre per le famiglie \u00e8 di 46.270$. Gli uomini hanno un reddito medio di 36.188$ contro i 22.292$ delle donne. Il reddito pro capite della citt\u00e0 \u00e8 di 18.496$. Il 5.1% della popolazione e il 6.4% delle famiglie \u00e8 sotto la soglia di povert\u00e0. Sul totale della popolazione il 10.3% dei minori di 18 anni e il 9.1% di chi ha pi\u00f9 di 65 anni vive sotto la soglia di povert\u00e0."}
{"id": "1478662", "revid": "697352", "url": "https://it.wikipedia.org/wiki?curid=1478662", "title": "Rivoluzione agricola", "text": ""}
{"id": "1478663", "revid": "33689", "url": "https://it.wikipedia.org/wiki?curid=1478663", "title": "Ecthelion II", "text": ""}
{"id": "1478668", "revid": "254059", "url": "https://it.wikipedia.org/wiki?curid=1478668", "title": "Aplao", "text": "Aplao (in quechua \"Aplaw\") \u00e8 una cittadina del Per\u00f9, capoluogo della provincia di Castilla, nella regione di Arequipa."}
{"id": "1478669", "revid": "1573940", "url": "https://it.wikipedia.org/wiki?curid=1478669", "title": "Chilopoda", "text": "I chilopodi (Chilopoda ), comunemente noti come centopiedi, sono una classe di artropodi del subphylum dei miriapodi.\nDescrizione.\nCaratterizzati dall'avere un corpo depresso, un tronco con 19-180 segmenti di norma recanti ciascuno un paio di zampe (talora qualcuno pu\u00f2 mancare) di cui per\u00f2 il primo paio \u00e8 sempre modificato in uncini veleniferi detti forcipule. Le zampe sono laterali. Ogni metamero \u00e8 fornito di un tergite, lamina dorsale sclerificata che forma la volta, e di uno sternite, lamina ventrale sclerificata che forma il pavimento di ogni metamero.\nBiologia.\nI movimenti sono veloci, sono tutti predatori. Vivono in ambienti bui ed umidi (tipicamente nel suolo). \nTassonomia.\nLa classe dei Chilopoda comprende i seguenti ordini:"}
{"id": "1478673", "revid": "452822", "url": "https://it.wikipedia.org/wiki?curid=1478673", "title": "Caccia (sport)", "text": "La caccia indica determinate azioni di gioco in diversi sport sferistici che sono: \nGeneralmente si verifica una caccia quando un pallonista, rispondendo alla battuta, non potendo respingere il pallone in modo regolare lo prende tra le mani dopo il primo rimbalzo e prima che superi la linea di fondo del campo di gioco. Dopo tale azione di gioco, l'arbitro segna sul terreno, tracciando una linea con gesso o ponendo una bandierina, dove il pallone \u00e8 stato arrestato.\nPer quanto concerne le differenze di regolamento si leggano le voci delle discipline segnalate."}
{"id": "1478677", "revid": "729019", "url": "https://it.wikipedia.org/wiki?curid=1478677", "title": "Pol\u00edcia Militar do Brasil", "text": "La pol\u00edcia Militar do Brasil (Italiano: \"polizia militare\") \u00e8 una delle forze di polizia in Brasile.\nSebbene la traduzione letteralmente \"polizia militare\", sottintendendo compiti di normale gendarmeria, in circostanze normali questa forza ha compiti di polizia e ordine pubblico, sotto l'autorit\u00e0 del governatore dello Stato federato. Infatti ogni stato federato del Brasile ha un proprio corpo di Pol\u00edcia militar, che effettua compiti di polizia preventiva, a differenza dei corpi di \"Pol\u00edcia Civil\" che si occupano del lavoro investigativo e forense.\nDescrizione generale.\nIn base all'articolo 144 della Costituzione brasiliana del 1988, la PM \u00e8 considerata un corpo ausiliare e una potenziale riserva delle forze militari federali. Queste possono comunque essere costrette al servizio federale in uno statuto simile al \"posse comitatus\".\nQuesta polizia non ha compiti di polizia militare all'interno delle forze armate brasiliane, riservata alla Polizia dell'Esercito (\"Pol\u00edcia do Ex\u00e9rcito\"), alla Polizia della Marina (\"Pol\u00edcia da Marinha\") e alla Polizia dell'Aeronautica (\"Pol\u00edcia da Aerona\u00fatica\").\nC'\u00e8 anche una forza nazionale di sicurezza (\"For\u00e7a Nacional de Seguran\u00e7a\"), creata sotto la presidenza di Luiz In\u00e1cio Lula da Silva. Questa forza di polizia \u00e8 costituita dai pi\u00f9 qualificati agenti di ogni stato e viene usata solo quando il governatore di uno Stato chiede aiuto per controllare una crisi significativa. Fu usata per la prima volta durante la rivolta nelle strade dello Stato dell'Esp\u00edrito Santo.\nOrganizzazione.\nI singoli corpi statali sono solitamente divisi in battaglioni (\"Batalh\u00f5es de Pol\u00edcia Militar - BPM\"); i battaglioni sono solitamente divisi in compagnie (\"Companhias - Cia\"); le compagnie sono a propria volta suddivise in \"distaccamenti\" (\"Destacamento Policial Militar - DPM\"). Ogni corpo statale pu\u00f2 effettuare le proprie scelte riguardo a equipaggiamento, uniformi, stemma e inno. Ogni battaglione in un corpo pu\u00f2 avere il proprio stemma.\nI corpi statali hanno solitamente i propri corpi speciali per il controllo delle sommosse e per gli eventi speciali, il Battaglione d'Urto (\"Batalh\u00e3o de Choque\"). Questi contengono anche distaccamenti particolari per operazioni speciali, affari interni, unit\u00e0 cinofile, ecc. Alcuni hanno unit\u00e0 di cavalleria (\"Cavalari\"). In alcuni stati le unit\u00e0 hanno nomi differenti.\nGradi.\nLa classificazione gerarchica della polizia militare \u00e8 simile a quella nell'esercito, con alcune modifiche in ogni Stato."}
{"id": "1478680", "revid": "986213", "url": "https://it.wikipedia.org/wiki?curid=1478680", "title": "Elisabetta di Maiorca", "text": "Origine.\nEra figlia secondogenita del re di Maiorca, conte di Rossiglione e di Cerdagna, signore di Montpellier e principe d'Acaia, Giacomo III il Temerario e della principessa di Aragona Costanza d'Aragona.\nBiografia.\nDopo la morte del padre sopraggiunta durante la battaglia di Llucmajor (1349) fu fatta prigioniera da Pietro IV il Cerimonioso, re d' Aragona, insieme alla seconda moglie del padre e dunque regina madre, \"Violante de Villaragut\" ed a suo fratello Giacomo, che durante la battaglia di cui sopra era rimasto ferito. Furono condotti in Aragona e rinchiusi nel castello di J\u00e1tiva. mentre Giacomo rimaneva a Jativa, Elisabetta e la matrigna furono relegate nel convento delle Clarisse di Valencia.Mentre la matrigna venne liberata nel 1352, Elisabetta che da un documento dell'epoca pare fosse di alta statura (\"una donna de statura gigantesca\") fu resa libera solo nel 1358, a patto che rinunciasse ad ogni rivendicazione sul regno di Maiorca e le contee pirenaiche..\nNel frattempo la matrigna, Violante de Villaragut, si era adoperata per trovare un marito ad Elisabetta,cos\u00ec, il 4 settembre 1358, a Montpellier, spos\u00f2 il marchese del Monferrato, Giovanni II (1321-1372), figlio del marchese Teodoro I e di Argentina Spinola, figlia del signore di Genova Opicino Spinola.\nElisabetta, con la matrigna e il di lei marito, Otto von Braunschweig-Grubenhagen, si trasferirono in Monferrato.\nNel 1362, fu liberato anche il fratello, Giacomo IV.\nNel 1372, Elisabetta, rimasta vedova di Giovanni del Monferrato, si rec\u00f2 presso il fratello Giacomo IV, supportandolo nelle sue aspirazioni e, nel 1375, alla morte del fratello, gli subentr\u00f2 come regina titolare di Maiorca e come contessa titolare di Rossiglione e di Cerdagna, ma il re d'Aragona, il cugino, Pietro IV il Cerimonioso continu\u00f2 a negarle la restituzione dei feudi.\nTra il 1375 e il 1376, Elisabetta si rispos\u00f2, segretamente, con il cavaliere tedesco \"Conrad von Reischach zu Jungnau\", da cui si separ\u00f2 alcuni anni dopo.\nDopo la separazione dal secondo marito, Elisabetta visse in Francia, a Parigi, dove, nel 1379 circa, in cambio del castello di Gallargues e di una rendita annua, cedette a Luigi d'Angi\u00f2, tutti i suoi diritti sul regno di Maiorca e sulle contee di Rossiglione e di Cerdagna, oltre che sul principato di Acaia.\nMor\u00ec nel suo castello di Gallargues, nel 1406, e bench\u00e9 per molti anni si fosse adoperata per rientrare in possesso del regno di Maiorca e delle contee, senza riuscire nell'intento, con lei si estinse la casa di Aragona-Maiorca e nessuno dei suoi sei figli reclam\u00f2 pi\u00f9 per l'usurpazione di Pietro il Cerimonioso.\nDiscendenza.\nElisabetta a Giovanni diede cinque figli:\nElisabetta a Corrado diede un figlio:"}
{"id": "1478681", "revid": "1005847", "url": "https://it.wikipedia.org/wiki?curid=1478681", "title": "Provincia di Aymaraes", "text": "La provincia di Aymaraes \u00e8 una provincia del Per\u00f9 nella regione di Apur\u00edmac. Ha come capoluogo la citt\u00e0 di Chalhuanca.\nDistretti.\nLa provincia di Aymaraes comprende 17 distretti:"}
{"id": "1478682", "revid": "1318658", "url": "https://it.wikipedia.org/wiki?curid=1478682", "title": "Goffredo Bellonci", "text": "Biografia.\nAllievo di Giosu\u00e8 Carducci, si laure\u00f2 in lettere all'universit\u00e0 di Bologna. Trasferito a Roma nel 1907, fu redattore del \u00abGiornale d'Italia\u00bb e collabor\u00f2 ad altri quotidiani nazionali, come il \u00abResto del Carlino\u00bb e \u00abIl Messaggero\u00bb e fu inviato corrispondente dall'estero. Si occup\u00f2 anche di arte e in particolare di letteratura e di teatro, e fu presidente dell'Istituto internazionale per la storia del teatro e del Centro nazionale di ricerche teatrali. Fu anche consigliere dell'UNESCO. Ader\u00ec al Partito Liberale Democratico. \nAntonio Gramsci, che non lo stimava, lo defin\u00ec \u00ab una macchietta del giornalismo letterario, un Bouvard delle idee e della politica \u00bb.\nSpos\u00f2 la scrittrice Maria Villavecchia, assieme alla quale fond\u00f2, nel 1947, il premio letterario Strega."}
{"id": "1478700", "revid": "287204", "url": "https://it.wikipedia.org/wiki?curid=1478700", "title": "Silene (botanica)", "text": "Silene \u00e8 un genere di piccole piante erbacee spermatofite dicotiledoni, appartenenti alla famiglia delle Caryophyllaceae.\nSistematica.\nIl genere \"Silene\" \u00e8 molto vasto: comprende oltre 300 specie; per lo pi\u00f9 erbacee, annue, bienni o perenni. Di queste in Italia se ne contano almeno una sessantina spontanee della nostra flora. Anche la famiglia delle Caryophyllaceae \u00e8 molto articolata comprendendo oltre 2000 specie distribuite su circa 60 generi.\nEssendo il genere \"Silene\" abbastanza ampio, alcune classificazioni (Fiori) lo dividono in 4 sezioni:\n\u00c8 da prendere comunque nota che tali suddivisioni non sempre sono accettate dalla maggioranza dei botanici. In effetti nel tempo pi\u00f9 di qualche specie \u00e8 stata assegnata a generi diversi quali \"Lychnis\", \"Cucubalus\", e \"Saponaria\". Ad esempio attualmente la pianta chiamata volgarmente Fior di cuculo nelle varie classificazioni la si trova sia come \"Lychnis flos-cuculi\" che \"Silene flos-cuculi\".\nPer ultimo \u00e8 da segnalare che diverse specie di \"Silene\" essendo pi\u00f9 differenziate delle altre da alcuni autori sono inquadrate in generi diversi:\nPer la determinazione della specie \u00e8 utile tenere conto di alcune caratteristiche morfologiche quali:\nEtimologia.\nIl nome del genere (\"Silene\") si riferisce alla forma del palloncino del fiore. Si racconta che Bacco avesse un compagno di nome Sileno con una gran pancia rotonda. Ma probabilmente questo nome \u00e8 anche connesso con la parola greca \u201csialon\u201d (= saliva); un riferimento alla sostanza bianca attaccaticcia secreta dal fusto di molte specie del genere.\nIn francese il nostro genere si chiama \u201cSil\u00e8ne\u201d o \u201cSormillet\u201d, in tedesco si chiama \u201cLeimkraut\u201d e in inglese \u201cCatchfly\u201d.\nMorfologia del genere.\nIl genere \"Silene\" comprende piante annuali, biennali o perenni. Normalmente sono erbacee ma a volte anche suffruticose (come \"Silene fruticosa\" indigena sui muri vecchi dell'Italia insulare). Le forme biologiche pi\u00f9 usuali sono: H scap (Emicriptofite scapose) e T scap (Terofite scapose).\nRadici.\nLa radice pu\u00f2 essere sia a fittone che secondaria da rizoma.\nFusto.\nIl fusto generalmente e eretto e ascendente (a parte i casi in cui \u00e8 prostrato) e poco foglioso. Pu\u00f2 essere pubescente e a volte \u00e8 vischioso. \nFoglie.\nIn genere le foglie sono lanceolate; qualche volta lineari, qualche volta spatolate.\nInfiorescenza.\nLe infiorescenze non sono mai molto dense e i fiori sono piuttosto grandi (alcuni centimetri). Le forme pi\u00f9 tipiche delle infiorescenze sono quelle a dicasio oppure a monocasio con varie morfologie intermedie.\nFiori.\nI fiori sono ermafroditi o poligami (sullo stesso individuo sono presenti fiori di uno solo sesso), eteroclamidati (perianzio con calice e corolla ben separati), pentameri (calice e corolla formata da 5 elementi). Le \u201cSilene\u201d presentano dei fiori bianchi, giallastri, rosei o rossi.\nFrutti.\nI frutti sono capsule secche (persistenti), deiscenti e dentate in cima. Il numero dei denti \u00e8 doppio del numero dei pistilli (6 o 10). I frutti contengono numerosi piccoli semi reniforni (a forma di rene).\nDistribuzione e habitat.\nLe varie specie nel mondo sono diffuse un po' dovunque: Europa, Asia, parte dell'Africa e molte sono naturalizzate nell'America settentrionale.\nSul nostro territorio nazionale la diffusione di questo genere \u00e8 molto vasta. Va dai quasi 3000 della \"Silene acaulis\" al piano con la diffusissima \"Silene vulgaris\". Dal nord al sud comprese le isole.\nUsi.\nAlcune specie essendo molto comuni sui prati (sia in pianura che in montagna) hanno una certa importanza come foraggio. Altre sono coltivate nei giardini (vedere le variet\u00e0 descritte nel paragrafo: \u201cDescrizione di alcune specie del genere\u201d). Alcune (\"Silene vulgaris\" e altre) sono usate nella cucina popolare, dove pu\u00f2 essere consumata nelle frittate e nei ravioli di magro. Altre trovano impiego nella medicina popolare (ad esempio nell'Abissinia quale tenifugo).\n\u00c8 da ricordare ancora che alcuni lepidotteri (famiglia: Coleophoridae \u2013 genere: \"Coleophora\" \u2013 specie: \"C. apicialbella, C. nutantella, C. otitae, C. silenella\") si nutrono delle piante del genere \"Silene\" in modo esclusivo, altri invece alternano vari generi.\nSpecie del genere.\nDescrizione di alcune specie.\nPer le seguenti specie \u00e8 disponibile la scheda dettagliata del fiore:\nQui di seguito descriviamo alcune specie di particolare importanza (per un elenco pi\u00f9 approfondito vedere il paragrafo \u201cElenco specie\u201d).\nElenco specie.\nElenco delle specie pi\u00f9 conosciute (i corrispondenti nomi di origine italiana sono indicati in grassetto; sono inoltre evidenziate le specie del Nord America:\nIbridi.\nAlcuni ibridi del genere \"Silene\" :"}
{"id": "1478702", "revid": "1785948", "url": "https://it.wikipedia.org/wiki?curid=1478702", "title": "1\u00ba Reggimento fanteria &quot;San Giusto&quot;", "text": "Il 1\u00ba Reggimento fanteria \"San Giusto\" \u00e8 stata un'unit\u00e0 militare dell'Esercito Italiano costituita nell'ambito delle milizie del Ducato di Savoia nel 1624 e sciolta solo nel 2008.\n1624-1943: tre secoli di storia.\nIl 1\u00ba Reggimento \"San Giusto\" \u00e8 stato il pi\u00f9 antico dei reggimenti dell'Esercito Italiano, risalendo le sue origini al 1624 quando venne costituito quale Reggimento \"Fleury\", formato con truppe francesi dal marchese Trivier de Fleury al servizio di Carlo Emanuele I di Savoia. Nel 1625 partecip\u00f2 alla guerra contro la Francia e nel 1625-1626 fu impiegato nei combattimenti in Valtellina.\nGuerra di successione di Mantova e del Monferrato.\nAll'epoca i reggimenti prendevano il nome del loro comandante e nel 1631, quando a Fleury successe Francesco di Mesmeis signore di Marolles, l'unit\u00e0 mut\u00f2 nome in Reggimento \u201cMarolles\u201d e nello stesso anno prese parte alla guerra franco-piemontese.\nNel 1628-1631 prese parte alle campagne nella guerra di successione di Mantova. Nel 1635 combatt\u00e9 a Candia Lomellina e Luserna. Nel 1640 assunse la denominazione di Reggimento francese \"di sua altezza reale\". Nel 1659 prese parte alla guerra austro-spagnola con il nome di Reggimento \"De Challes\" su 10 compagnie di savoiardi. Nell'ambito delle riforme militari del duca Carlo Emanuele II, che riordin\u00f2 l'esercito ducale basandolo su reggimenti nazionali, l'unit\u00e0 venne ridenominata Reggimento \"di Savoia di sua altezza reale\", diventando il secondo reggimento per anzianit\u00e0 dopo il Reggimento Guardie. Quale segno di onore e distinzione il Reggimento portava al collo una fettuccia di colore rosso, colore predominante dello stemma di Casa Savoia: per tale motivo il reggimento \u00e8 anche noto come \u201cCravattes Rouges\u201d (cravatte rosse).\nLa guerra della \"Grande Alleanza\".\nNella prima met\u00e0 del XVIII secolo l'Europa fu scossa da un susseguirsi di conflitti e il reggimento partecip\u00f2 a vari fatti d'arme e prese parte alle battaglie della guerra della Lega di Augusta (1690-97), combattendo nella battaglia di Staffarda nella quale l'Esercito sabaudo fu sconfitto dai francesi comandati dal generale Catinat.\nLa guerra di successione spagnola.\nTra il 1703 ed il 1713 il reggimento partecip\u00f2 agli scontri della guerra di successione spagnola (1701-1713) contro i francesi.\nIl Reggimento combatt\u00e9 in varie battaglie tra cui la battaglia di Luzzara che ebbe luogo il 15 agosto 1702.\nNel 1704 il Reggimento si batt\u00e9 durante l'assedio di Vercelli da parte dell'esercito del duca di Vendome.\nNel 1706 il reggimento partecip\u00f2 alla battaglia di Torino contro i soldati franco-spagnoli. I reggimenti che vi presero parte, in ordine di anzianit\u00e0, furono i seguenti: Guardie, Savoia, Aosta, Monferrato, Piemonte, Croce Bianca, Saluzzo, Chablais, Fucilieri, Nizza, Cortanze, Trinit\u00e0 e Maffei.\nAlla fine della guerra, i Savoia, con il trattato di Utrecht, si videro restituito il contado di Nizza e ricevettero la Sicilia, e con essa il titolo di re per Vittorio Amedeo II di Savoia ed i suoi successori, oltre a tutta l'alta valle di Susa, Pinerolo e parti del territorio milanese.\nNel 1713 re Vittorio Amedeo II nel suo viaggio in Sicilia per prendere possesso dei nuovi territori siciliani, venne seguito dal II battaglione del reggimento a cui si aggiunsero poi anche gli altri. Nel 1719 il reggimento combatt\u00e9 a Messina contro gli spagnoli.\nNel 1720 re Vittorio Amedeo II, con il trattato dell'Aia (20 febbraio 1720), ottene l'isola di Sardegna con il titolo di re di Sardegna in cambio della Sicilia e il Reggimento al completo torn\u00f2 ad avere sede in Piemonte.\nLa guerra di successione polacca.\nNel 1733-1735 il reggimento partecip\u00f2 alle campagne d'armi della guerra di successione polacca al fianco dei francesi a cui il Regno di Sardegna si era alleato contro l'Austria.\nLa guerra di successione austriaca.\nNel 1742-1748 il Reggimento prese parte alle campagne d'armi della guerra di successione austriaca.\nNel 1798 il Reggimento venne sciolto e, con elementi dei Reggimenti di Aosta e di Lombardia, conflu\u00ec nella 1\u00aa Mezza brigata di linea, sciolta nel 1799.\nNel 1800 venne ricostituito quale Reggimento \"Savoia\" e partecip\u00f2 assiduamente alle campagne contro la Francia, per essere poi sciolto dopo la battaglia di Marengo.\nNel 1814, con la restaurazione del Regno di Sardegna, il reggimento venne ricostituito. L'anno successivo divent\u00f2 Brigata \"Savoia\". Nel 1831 la Brigata si struttur\u00f2 su due reggimenti \u201cgemelli\u201d, il 1\u00ba e 2\u00ba Fanteria, dei quali il 1\u00b0 \u00e8 l'erede e prosecutore dell'antico reggimento.\nNel Risorgimento.\nNel 1848 partecip\u00f2 alla Prima guerra d\u2019Indipendenza, meritandosi sul campo una medaglia d'argento al valor militare per le operazioni in Lombardia. Nel 1855-56 partecip\u00f2 alla Guerra di Crimea contro la Russia inquadrato nella 3\u00aa Divisione di Riserva.\nNel 1859 partecip\u00f2 alla Seconda guerra d\u2019Indipendenza, distinguendosi particolarmente nella battaglia di Madonna della Scoperta dove si guadagn\u00f2 una medaglia di bronzo al valor militare. Il capitano garibaldino Giulio Adamoli cos\u00ec descrive l'azione della Brigata \"Savoia\":\nNel 1860, in seguito alla cessione della Savoia alla Francia, mut\u00f2 denominazione in 1\u00ba Reggimento fanteria (Brigata \"Re\"). Nel biennio 1860-61 partecip\u00f2 alla campagna di repressione del brigantaggio nell'Italia centro-meridionale. Nel 1866 partecip\u00f2 alla Terza guerra d\u2019Indipendenza.\n1\u00ba Reggimento fanteria \"Re\".\nNel 1871 assunse la denominazione di 1\u00ba Reggimento fanteria \"Re\". Durante la prima Campagna d\u2019Eritrea (1887-88) il I Battaglione del reggimento partecip\u00f2 al combattimento di Dogali, mentre in occasione della seconda Campagna d\u2019Eritrea (1895-96) il reggimento concorse con proprio personale alla formazione dei reparti mobilitati. Anche durante la Guerra di Libia del 1911 il reggimento contribu\u00ec alla mobilitazione di vari reparti con aliquote di propri uomini.\nNel periodo 1890-1892 il reggimento fu comandato dall'allora colonnello Vittorio Emanuele di Savoia, Principe di Napoli, futuro Re d'Italia.\nLe guerre mondiali.\nLa Grande guerra (1915-1918).\nAll'entrata in guerra dell'Italia nel primo conflitto mondiale il 1\u00ba Reggimento fanteria \"Re\" si trov\u00f2 insieme alla brigata di appartenenza nei pressi di Manzano-Dolegnano, occupando nella giornata del 24 maggio 1915, senza incontrare resistenza, le alture di Monte Quarin; la sera del 29 maggio reparti del 1\u00ba fanteria \"Re\" fecero il loro ingresso in Cormons. Il 9 giugno la brigata \"Re\" inizi\u00f2 una lotta accanita e violenta contro le forti posizioni del Podgora, baluardo della testa di ponte austro-ungarica a difesa di Gorizia, che sarebbe durata, intervallata da brevi pause, tutto il 1915. Tra il giugno e il dicembre 1915 il reggimento prese parte alle prime quattro battaglie dell'Isonzo.\nDurante la Grande guerra del 1915-1918 fu schierato dapprima nella Venezia Giulia, poi sul Monte Grappa. Nel corso del conflitto prese parte ai combattimenti di Oslavia, Podgora, Peuma, San Marco di Gorizia, Monte Tomba, Monfenera, Conca di Alano e Vittorio Veneto, meritando per i fatti d'arme di San Marco e di Alano di Piave una medaglia d'argento al valor militare.\nIl Reggimento, di stanza a Cividale del Friuli, con l'applicazione della legge 11 marzo 1926 sull'ordinamento del Regio Esercito, che prevedeva l'articolazione della formazione delle Brigate su tre reggimenti venne inquadrato unitamente al 2\u00ba Reggimento tanteria \"Re\" ed al 55\u00ba Reggimento artiglieria \"Marche\" nella XIII Brigata di fanteria, poi 13\u00aa Divisione di Fanteria \"del Monte Nero\", corrispondente alla divisione territoriale di Udine; nella occasione viene articolato su tre battaglioni. In occasione della Campagna d\u2019Etiopia del 1935-36 concorse con proprio personale alla formazione dei reparti mobilitati con 12 ufficiali, 13 sottufficiali e 306 soldati.\nSeconda guerra mondiale (1940-1943).\nCon la formazione delle divisioni binarie nel 1939, insieme al gemello 2\u00ba fanteria \"Re\" e al 23\u00ba artiglieria, conflu\u00ec nella 13\u00aa Divisione fanteria \"Re\" (ex \u201cMonte Nero\u201d). Il 10 giugno 1940. giorno dell'entrata in guerra dell'Italia nel secondo conflitto mondiale. il Reggimento, schierato verso la frontiera orientale, aveva la seguente struttura organica: comando e compagnia comando, tre battaglioni fucilieri, compagnia mortai da 81, batteria armi di accompagnamento da 65/17.\nDurante la Seconda guerra mondiale il reggimento oper\u00f2 in Jugoslavia, prima alle dipendenze del Gruppo d'armate Ovest e poi del Comando Superiore FF.AA. Albania, con compiti prevalentemente di presidio e di controguerriglia, divenendo per i partigiani croati le temutissime \"cravatte rosse\".\nNel 1943 fece rientro in territorio metropolitano, alle dipendenze del Comando Difesa territoriale di Bologna, prendendo parte alla proclamazione dell'armistizio dell'8 settembre alla difesa di Roma; in seguito alle vicende che seguirono l'armistizio il Comando di reggimento, il Deposito e il II Battaglione vennero sciolti, cos\u00ec come accadde dopo qualche giorno al I e al III Battaglione, che erano stati schierati a difesa di Roma.\nDal dopoguerra ai giorni nostri.\n1975-1991: a difesa di Trieste.\nNell'ottobre 1975, per trasformazione del I Battaglione del disciolto 151\u00ba Reggimento Fanteria \u201cSassari\u201d, si costitu\u00ec a Trieste presso la Caserma \u201cVittorio Emanuele III\u201d il 1\u00ba Battaglione Fanteria motorizzato \u201cSan Giusto\u201d, erede della Bandiera di Guerra, delle glorie e delle tradizioni del 1\u00ba Reggimento Fanteria \u201cRe\u201d. In regime repubblicano, non potendosi intitolare un reparto ad un sovrano del passato, fu scelto il nome di San Giusto in omaggio al patrono della citt\u00e0 di Trieste, sede del battaglione.\nIl neo costituito \u201cSan Giusto\u201d era inquadrato nel Comando Truppe Trieste, assieme a altri due battaglioni motorizzati (43\u00b0 \u201cForl\u00ec\u201d e 255\u00b0 \u201cVeneto\u201d, tenuti per\u00f2 a livello quadro), un gruppo di artiglieria (14\u00b0 \u201cMurge\u201d), un plotone genio, un plotone trasmissioni e un plotone sussistenza. Il Comando Truppe Trieste in caso di conflitto avrebbe dovuto difendere la citt\u00e0 di Trieste e la sua provincia fino alle foci del Timavo, nonch\u00e9 svolgere azione di ritardo e logoramento in modo da rallentare quanto pi\u00f9 possibile l'avanzata delle forze del Patto di Varsavia.\nIl \u201cSan Giusto\u201d aveva la struttura standard del battaglione di fanteria, ossia una Compagnia Comando e Servizi, tre Compagnie Fucilieri e una Compagnia Mortai; a queste si aggiungeva per\u00f2 la Compagnia Fanteria \u201cTruppe Trieste\u201d, che svolgeva compiti di CAR in favore di tutte le unit\u00e0 del Comando Truppe Trieste.\nUn'altra particolarit\u00e0 del \u201cSan Giusto\u201d era il reclutamento regionale del personale (come negli Alpini e nei Lagunari): i militari di leva del battaglione erano infatti triestini, monfalconesi e veneti, integrati da lombardi e emiliani. Gli incarichi principali erano affidati in genere ai triestini e monfalconesi, in quanto meglio conoscevano il territorio di operazione. Il reclutamento regionale garantiva inoltre un rapido afflusso dei richiamati in caso di mobilitazione, cos\u00ec da facilitare l'attivazione dei due battaglioni quadro (43\u00b0 \u201cForl\u00ec\u201d e 255\u00b0 \u201cVeneto\u201d) le cui armi ed equipaggiamenti erano custoditi presso la caserma del \u201cSan Giusto\u201d.\nIl \u201cSan Giusto\u201d aveva anche la particolarit\u00e0 di essere l'unico battaglione motorizzato del 5\u00ba Corpo d'Armata poich\u00e9 nel probabile scenario d'impiego, ossia il terreno carsico, pietroso e accidentato, soltanto le fanterie leggere sarebbero riuscite a muoversi agevolmente, mentre le unit\u00e0 corazzate o meccanizzate si sarebbero trovate limitate e costrette a percorsi obbligati e strade prevedibili. Dall'agosto 1981 divent\u00f2 battaglione meccanizzato avendo trasformato gi\u00e0 dal 1980 una compagnia da motorizzata a meccanizzata con M113 e la compagnia mortai in compagnia mortai meccanizzata com M106.\nTrattandosi di un reparto di prima schiera, in tempo di pace l'attivit\u00e0 addestrativa era molto intensa e l'operativit\u00e0 sempre elevata. Oltre ai normali addestramenti sul Carso e ai campi estivi e invernali, il battaglione era spesso interessato da esercitazioni di allarme, durante le quali veniva dispiegato sulle zone di previsto impiego. Un'altra attivit\u00e0 molto frequente erano le pattuglie armate lungo il confine con la Jugoslavia, note anche come VACO (vigilanza armata confine orientale). L'addestramento prevedeva anche il combattimento in centri abitati, a tale scopo il \u201cSan Giusto\u201d disponeva di un'area addestrativa presso la Caserma \u201cSlataper\u201d di Muggia, base logistica del Comando Truppe Trieste.\nNel 1986 il Comando Truppe Trieste fu sciolto ed il \u201cSan Giusto\u201d pass\u00f2 alle dipendenze della Brigata corazzata \"Vittorio Veneto\", grande unit\u00e0 schierata nell'altopiano carsico con compiti prevalentemente di presa di contatto con il nemico, azione di frenaggio e rallentamento: in caso di invasione del Patto di Varsavia avrebbe dovuto condurre una lotta ad oltranza fino all'estremo sacrificio in modo da rallentare la penetrazione nemica, permettendo cos\u00ec alle truppe schierate in Friuli di organizzarsi opportunamente. In tale ottica i compiti del \u201cSan Giusto\u201d rimasero grosso modo invariati.\n1991-2008: Centro Addestramento Reclute.\nNel 1991, venuta meno la minaccia del Patto di Varsavia, fu sciolta la Brigata meccanizzata \u201cVittorio Veneto\u201d ed il \u201cSan Giusto\u201d, da unit\u00e0 operativa, divenne un Centro Addestramento Reclute (CAR): assunse pertanto la denominazione di 1\u00ba Battaglione \u201cSan Giusto\u201d e pass\u00f2 alle dipendenze della Regione Militare \u201cNord Est\u201d.\nNel 1992 divent\u00f2 1\u00ba Reggimento \u201cSan Giusto\u201d, assumendo la seguente struttura ordinativa:\nSuccessivamente il reggimento pass\u00f2 dapprima alle dipendenze del 1\u00ba Comando Forze di Difesa, quindi nel 2003 alle dipendenze dell'Ispettorato per il Reclutamento e le Forze di Completamento.\nIl reggimento, oltre al compito di \u201cmostrare bandiera\u201d sul confine orientale, era deputato all'addestramento di base delle reclute di leva, che durava circa un mese. Le reclute, nei primi giorni di afflusso al \u201cSan Giusto\u201d, venivano assegnate a una squadra agli ordini di un caporale istruttore, venivano quindi sottoposte all'incorporo, a visita medica e a una serie di colloqui. Nei primi giorni veniva anche effettuata la vestizione e una serie di vaccinazioni. Nei giorni successivi gran parte delle attivit\u00e0 si concentrava sull'addestramento formale, dapprima a livello di singolo (attenti, riposo, salutare, presentarsi, ecc.) quindi a livello di reparto (movimenti in ordine chiuso). La disciplina era rigorosa durante tutto il periodo di addestramento, cos\u00ec come la cura dell'uniforme e della persona.\nDal punto di vista operativo l'addestramento prevedeva l'uso delle armi individuali, in particolare dei fucili d'assalto Garand M1, FAL Beretta BM 59 e Beretta AR 70/90: dopo le lezioni teoriche ed il maneggio delle armi, veniva effettuata un'esercitazione di tiro sul Carso, dove ogni recluta sparava dieci colpi stando in piedi, dieci colpi distesa a terra e lanciava una bomba a mano.\nGli ultimi giorni di addestramento erano dedicati alla preparazione del giuramento, cerimonia che segnava la conclusione del periodo addestrativo e che avveniva mensilmente all'interno della Caserma \u201cVittorio Emanuele\u201d e, in genere una volta all'anno in forma solenne in Piazza Unit\u00e0 d'Italia a Trieste.\nDopo il giuramento le reclute, divenute soldati, permanevano al \u201cSan Giusto\u201d per qualche giorno in attesa del trasferimento al corpo, dove trascorrevano i restanti mesi di ferma. I reparti alimentati dal \u201cSan Giusto\u201d coincidevano grosso modo con quelli di stanza a Nord Est, in prevalenza enti territoriali e logistici o unit\u00e0 di supporto (le unit\u00e0 operative del decennio del 1990 provvedevano direttamente all'addestramento delle proprie reclute, che passavano al \u201cSan Giusto\u201d solo per la vestizione). Dal 2004, in seguito allo scioglimento del Battaglione alpini \u201cEdolo\u201d, che curava l'addestramento delle reclute alpine, il \u201cSan Giusto\u201d provvedeva ad addestrare anche le reclute di leva destinate alle Truppe Alpine.\nNel 2005, in seguito alla sospensione del servizio militare di leva, il \u201cSan Giusto\u201d pass\u00f2 alle dipendenze del Raggruppamento Unit\u00e0 Addestrative assumendo le caratteristiche di RAV (Reggimento Addestramento Volontari). L'attivit\u00e0 svolta rimase sempre quella di addestramento, ma rivolta ora alla formazione di base dei Volontari in Ferma Prefissata di 1 anno (VFP1). Nel 2007, nel quadro di una riduzione del numero dei RAV, venne annunciata la soppressione del \u201cSan Giusto\u201d.\nNel corso dell'anno termin\u00f2 l'afflusso dei volontari al reggimento e furono anemizzate le Compagnie addestrative: il \u201cSan Giusto\u201d rimase in vita ancora qualche mese, di fatto ridotto a \u201cminuto mantenimento\u201d.\nIl 31 marzo 2008 il reggimento venne ufficialmente sciolto e con la consegna della Bandiera di Guerra al sacrario dell'Altare della Patria a Roma si conclusero 384 anni di storia delle \u201cCravatte Rosse\u201d.\nDenominazioni e sedi.\nRiepilogo delle denominazioni assunte dal Reggimento nel corso della sua storia:\nRiepilogo delle sedi del Reggimento:\nStemma araldico.\nSi compone (come ogni altro stemma di ente o reparto militare) di uno scudo sannitico con una serie di ornamenti esteriori.\nLo scudo sannitico, che sintetizza la storia del reggimento, \u00e8 cos\u00ec blasonato:\n\"Partito: il primo inquartato: a) e d) di rosso alla croce d'argento (di Savoia moderno); b) e c) d'oro all'aquila bicipite coronata di nero (per Savoia antico); il secondo, di rosso all'alabarda [corsesca] di San Sergio d'argento in palo (di Trieste).\"\nIn particolare la prima met\u00e0 richiama il vecchio stemma reggimentale, in uso fino al 1943, e riprende gli stemmi di \"Savoia antica\" (aquila) e di \"Savoia moderna\" (croce argento su campo rosso) e testimonia il legame tradizionale con Casa Savoia.\nLa seconda met\u00e0 raffigura lo stemma della Citt\u00e0 di Trieste (alabarda su campo rosso) a testimonianza del legame territoriale col capoluogo giuliano, dove il \"San Giusto\" ha avuto sede nel dopoguerra.\nTra gli ornamenti esteriori dello scudo compare la corona turrita, presente su tutti gli stemmi araldici dell'Esercito; i nastri rappresentativi delle decorazioni concesse al reggimento: due medaglie d'argento e una di bronzo al valor militare; in basso compare la decorazione di Cavaliere dell'Ordine Militare d'Italia, di cui pure \u00e8 decorato il reggimento.\nInfine, su una lista d'oro svolazzante compare il motto del reggimento: .\nCaratteristiche dell'uniforme.\nLe uniformi erano quelle standard in uso presso l'Esercito Italiano, sulle quali venivano portati alcuni distintivi e attributi propri del reggimento:\nNB: le reclute, non essendo effettive presso il reggimento, portavano il fregio della fanteria senza alcun numero, la normale cravatta kaki e non portavano le mostrine reggimentali ma le sole stellette n\u00e9 portavano il distintivo metallico.\nNei primi anni del decennio 1990 era in vita a Pordenone il 2\u00ba Battaglione \"Pordenone\" (erede del 2\u00ba Reggimento fanteria \"Re\"), gemello del \"San Giusto\", che portava le stesse mostreggiature nonch\u00e9 la storica cravatta rossa.\nOnorificenze.\nAlla bandiera di guerra.\nLa Bandiera di Guerra del Reggimento \u00e8 decorata con le seguenti ricompense:Nel 2004 al Reggimento \u00e8 stata conferita la Cittadinanza Onoraria della Citt\u00e0 di Trieste, in occasione del 50\u00ba anniversario del ritorno all'Italia del capoluogo giuliano."}
{"id": "1478706", "revid": "36426", "url": "https://it.wikipedia.org/wiki?curid=1478706", "title": "Beccafumi", "text": ""}
{"id": "1478708", "revid": "1935652", "url": "https://it.wikipedia.org/wiki?curid=1478708", "title": "Angelo Raimondo Verardo", "text": "Biografia.\nIl 19 luglio 1936 \u00e8 ordinato presbitero dal cardinale Maurilio Fossati per l'ordine domenicano.\nMinistero episcopale.\nL'8 aprile 1967 papa Paolo VI lo nomina vescovo di Ventimiglia; succede ad Agostino Rousset, deceduto il 3 ottobre 1965. L'11 giugno 1967 riceve l'ordinazione episcopale dal cardinale Giuseppe Siri, coconsacranti l'arcivescovo Franco Costa e il vescovo Pietro Zuccarino.\nIl 7 dicembre 1988 papa Giovanni Paolo II accoglie la sua rinuncia, presentata per raggiunti limiti di et\u00e0; gli succede Giacomo Barabino, fino ad allora vescovo ausiliare di Genova-Bobbio.\nFamosa e ricca di significati rimane l'omelia del cardinale Dionigi Tettamanzi, allora arcivescovo di Genova, in occasione del suo funerale.\nLe sue opere di carit\u00e0 vengono ricordate in tutta la diocesi.\nGenealogia episcopale.\nLa genealogia episcopale \u00e8:"}
{"id": "1478712", "revid": "729019", "url": "https://it.wikipedia.org/wiki?curid=1478712", "title": "Stazione di Antignano", "text": "La stazione di Antignano \u00e8 uno scalo ferroviario sito a Livorno, nel quartiere di Antignano.\nSi trova lungo la ferrovia Tirrenica, a sud delle stazioni di Livorno Centrale ed Ardenza.\nStoria.\nLa costruzione della stazione risale ai primi anni del XX secolo, quando fu completata la tratta costiera tra Livorno e Vada (localit\u00e0 posta tra Cecina e Rosignano Marittimo).\nA quei tempi l'abitato di Antignano costituiva un villaggio isolato dalla citt\u00e0 e per questo la stazione venne denominata semplicemente col nome del borgo, senza essere preceduta dal prefisso \"Livorno\": questa particolarit\u00e0 \u00e8 rimasta ancor oggi, malgrado l'abitato sia da molti decenni un quartiere di Livorno, precisamente il pi\u00f9 meridionale, distante solo pochi chilometri dal centro.\nStrutture e impianti.\nLa stazione, non presidiata, \u00e8 costituita da un fabbricato viaggiatori molto semplice: a pianta rettangolare, si eleva su due piani ed \u00e8 chiuso alla sommit\u00e0 da una copertura piana.\nL'edificio precede i due binari di corsa: non vi sono altri binari di raddoppio e l'impianto \u00e8 dotato di un sottopassaggio per permettere l'accesso al marciapiede pi\u00f9 distante, dove \u00e8 presente una piccola pensilina. Lo scalo dispone anche di un piccolo fabbricato per i servizi igienici in disuso.\nAd oggi, alcuni vani della stazione risultano ceduti in comodato d'uso ad un'associazione sportiva.\nMovimento.\nLa stazione \u00e8 servita da relazioni regionali Trenitalia svolte nell'ambito dei contratti di servizio stipulati con la Regione Toscana, denominati \"Memorario\".\nServizi.\nLa stazione \u00e8 classificata da RFI nella categoria \"Bronze\" e dispone dei seguenti servizi:"}
{"id": "1478718", "revid": "1305772", "url": "https://it.wikipedia.org/wiki?curid=1478718", "title": "Roll Call Polling", "text": "Nelle reti informatiche, Il Roll Call Polling \u00e8 una delle possibili tecniche MAC (Media Access Control) al livello datalink (livello 2 dello stack ISO/OSI), cio\u00e8 una procedura volta ad evitare il pi\u00f9 possibile o contenere il verificarsi delle collisioni di segnali al livello fisico (livello 1 ISO/OSI). Il Roll Call \u00e8 un approccio di accesso controllato, pi\u00f9 simile a quello utilizzato nelle reti Token ring che al protocollo di risoluzione di conflitti CSMA/CD utilizzato dalle comuni reti Ethernet; non \u00e8 comunemente utilizzato nella realizzazione di reti locali, ma \u00e8 di interesse teorico come riferimento nello studio dei diversi approcci al Media Access Control. Ethernet 100BaseVG utilizza il \"Demand Priority Access Method\" (DPAM), molto simile al Roll Call Polling.\nDescrizione.\nIl Roll Call Polling \u00e8 una tecnica basata sul polling: viene identificato un nodo principale (\"master\") che possiede la lista delle interrogazioni (\"Roll\"). Il master provveder\u00e0 ad interrogare (\"Call\") le stazioni secondo questa lista, dando ad ognuna il permesso di trasmettere inviando un messaggio di abilitazione all'accesso. Il nodo, una volta terminata la trasmissione, manda un messaggio di rilascio; il master provveder\u00e0 quindi ad interrogare un nuovo nodo.\nCi sono due modalit\u00e0 di gestione dell'accesso:"}
{"id": "1478729", "revid": "6923", "url": "https://it.wikipedia.org/wiki?curid=1478729", "title": "Cesare Airaghi", "text": "Biografia.\nCombatt\u00e9 volontario nell'esercito del Regno di Sardegna a Palestro 1859 nella Seconda Guerra di indipendenza e poi a Borgo e a Levico nella Terza (1866)\nPartecip\u00f2 alla guerra di Abissinia dove incontr\u00f2 morte gloriosa nella battaglia di Adua al comando del proprio reggimento della brigata Dabormida.\nGli fu conferita la Medaglia d'oro al valor militare alla memoria e una lapide fu posta sulla facciata della sua casa natale.\nOnorificenze.\nA Cesare Airaghi \u00e8 dedicata una via nel centro della Delegazione ed ex-Comune di Pra', oggi parte della Citt\u00e0 Metropolitana di Genova, e a Milano, fra Villapizzone e il quartiere Mac Mahon."}
{"id": "1478730", "revid": "729019", "url": "https://it.wikipedia.org/wiki?curid=1478730", "title": "Lucio Giavoleno Prisco", "text": "Biografia.\nDapprima capo della scuola sabiniana sotto Traiano, se ne allontan\u00f2 ben presto lasciando il suo posto a Salvio Giuliano di cui fu maestro. Fu insignito dello \"ius publice respond\u00e8ndi\".\nIntraprese una carriera politico-militare molto intensa: fu a capo delle legioni in Dalmazia e in Mesia, fu \"iuridicus\" della Britannia, fu legato consolare della Germania superiore e della Siria, fu console d'Africa e console nell'86 d.C.. Scrisse una lunga serie di \"resp\u00f2nsa prud\u00e8ntium\" e \"quaestiones\", entrambe raccolte in quattordici libri di \"epistule\", oltre a citazioni e rivisitazioni di altri giureconsulti del passato, soprattutto Gaio Cassio Longino e Marco Antistio Labeone, suo principale avversario.\nNel Digesto (D 50. 17. 202) si rinviene un suo celebre frammento: \"Omnis definitio in iure civili periculosa est; parum est enim, ut non subverti posset\", ovvero \"nel diritto ogni definizione appare pericolosa; \u00e8 difficile infatti che essa non possa essere sovvertita\"."}
{"id": "1478734", "revid": "729019", "url": "https://it.wikipedia.org/wiki?curid=1478734", "title": "Hub-polling", "text": "Hub-polling \u00e8 una tecnica MAC volta ad evitare il pi\u00f9 possibile o contenere il verificarsi delle collisioni.\n\u00c8 una variante del Roll Call Polling rivolto a ridurre il tempo speso per il controllo.\nViene utilizzato in reti LAN con architettura a bus, il master interroga la stazione pi\u00f9 lontana che trasmetter\u00e0 verso sinistra, le altre stazioni stanno in ascolto; appena la stazione interrogata rilascia il pacchetto di rilascio questo viene catturato dalla stazione successiva nel percorso verso il master che inizier\u00e0 a trasmettere, in questo modo si riducono notevolmente i tempi morti.\nQuesta tecnica trova applicazione anche nelle reti con architettura Token Ring."}
{"id": "1478736", "revid": "78273", "url": "https://it.wikipedia.org/wiki?curid=1478736", "title": "Lu\u00edgi Filippo, Duca di Braganza", "text": ""}
{"id": "1478737", "revid": "773636", "url": "https://it.wikipedia.org/wiki?curid=1478737", "title": "Chiesa dei Santi Pietro e Paolo (Roccalbegna)", "text": "La chiesa dei Santi Pietro e Paolo si trova a Roccalbegna (Gr).\nArchitettura ed arte.\nCostruzione romanico-gotica del XIII-XIV secolo, trasformata nel XVIII secolo. Nella facciata, ornata da un grande rosone, si apre un portale gotico strombato e decorato. L'interno \u00e8 ad aula rettangolare conclusa da una scarsella.\nAll'ingresso, un'acquasantiera rinascimentale e uno stendardo risalente al movimento del \"Viva Maria\" del 1799. Seguono una nicchia affrescata con la \"Madonna della Misericordia tra i Santi Sebastiano e Fabiano\" (XV secolo), un \"Crocifisso\" ligneo policromato trecentesco, una \"Piet\u00e0\" con i dolenti di Alessandro Casolani e la \"Madonna con i Santi Cristoforo e Giacomo\" di Francesco Nasini.\nAll'altar maggiore, tre tavole con la \"Madonna col Bambino\", \"San Pietro\" e \"San Paolo\", parti di un polittico smembrato di Ambrogio Lorenzetti (1340 circa)."}
{"id": "1478740", "revid": "15756", "url": "https://it.wikipedia.org/wiki?curid=1478740", "title": "Ion Luca Caragiale", "text": "Biografia.\nNipote di un celebre attore, ebbe gravi problemi economici che lo costrinsero a svolgere le pi\u00f9 disparate mansioni, quali il gestore di un ristorante, contemporaneamente a quella giornalistica e di scrittore, il cui esordio risal\u00ec ai bozzetti e ai versi umoristici pubblicati per la rivista \"Ghimpele\", per diventare successivamente uno dei leader del movimento letterario pi\u00f9 importante dell'epoca nel suo paese, la Societ\u00e0 Letteraria \"Junimea\", dalla quale vennero anche altri importanti scrittori come Ion Creang\u0103 e Mihai Eminescu.\nLe sue opere teatrali hanno un'impostazione piuttosto classica e sono basate su un'attenta osservazione dei fenomeni sociali suoi contemporanei, spesso accompagnata da una certa dose di ironia, che prende come bersaglio la borghesia al potere nel suo paese.\nTra le sue opere di ricordano la novella \"Cero Pasquale\" e soprattutto la commedia \"Una lettera smarrita\", splendido esempio di satira politica nel quale, oltre la consueta caratterizzazione graffiante dei personaggi, emergono elementi drammatici e una riuscita simbiosi tra le intenzioni e l'intreccio.\nA causa dei suoi lavori piuttosto polemici, Ion Luca Caragiale entr\u00f2 in conflitto con molte delle figure pi\u00f9 influenti in ambito politico e letterario; questo ebbe effetti negativi sulla sua carriera, tanto che nel 1906 decise di trasferirsi con tutta la sua famiglia a Berlino, pur continuando a recarsi spesso in Romania ed a collaborare con riviste romene. Anche il figlio naturale Mateiu ebbe una discreta carriera come poeta, con le sue prime opere pubblicate nella rivista letteraria \"Via\u0163a rom\u00e2neasc\u0103\" nel 1912.\nCaragiale mor\u00ec a Berlino e si trova attualmente sepolto nel Cimitero Bellu di Bucarest.\nNel 1952, centenario della sua nascita, la sua citt\u00e0 natale cambi\u00f2 denominazione da \"Haimanale\" a \"Ion Luca Caragiale\"."}
{"id": "1478741", "revid": "237256", "url": "https://it.wikipedia.org/wiki?curid=1478741", "title": "Andrei Lugovoy", "text": ""}
{"id": "1478745", "revid": "767487", "url": "https://it.wikipedia.org/wiki?curid=1478745", "title": "Guadalhorce", "text": "Il Guadalhorce \u00e8 un fiume della Spagna che sfocia nel Mar Mediterraneo nelle vicinanze di Malaga. Si tratta del fiume pi\u00f9 lungo e di maggior portata (8\u00a0m\u00b3/s) della provincia di Malaga e in generale del bacino idrografico sudorientale della Spagna. Al pari di molti corsi d'acqua della Spagna del sud, il Guadalhorce deve la prima parte del suo nome alla parola araba \"w\u0101d\u012b\" (\"fiume\"), unita in questo caso alla parola latina \"forfex\" (\"forbice\").\nCorso.\nIl fiume nasce nei pressi del valico denominato \"puerto de los Alazores\" nella Sierra de San Jorge, al confine tra le province di Malaga e Granada, lungo lo spartiacque tra i bacini idrografici atlantico e mediterraneo.\nLungo il suo corso, che si sviluppa a semicerchio per una lunghezza di 166\u00a0km, il Guadalhorce scorre a lato della coppia di montagne denominata \"Enamorados\" e percorre la pianura di Antequera per poi formare un grande invaso artificiale, dove riceve le acque del tributario Guadalteba. L'invaso, denominato \"embalse del Guadalteba-Guadalhorce\", rifornisce Malaga di acqua ed energia idroelettrica grazie alle quattro centrali di Gobantes, Paredones, Gaitanejo e del Chorro che sorgono lungo le sue sponde. Superato questo si insinua nel \"desfiladero de los Gaitanes\" (o \"garganta del Chorro\"), una gola naturale lunga 7\u00a0km che delimita la conca di Antequera e che attualmente costituisce un'area protetta.\nNel suo corso inferiore il fiume attraversa la \"Valle del Guadalhorce\" (costituito in comarca) e, passando per \u00c1lora, giunge alla piana di Malaga, per sfociare infine nel Mar Mediterraneo circa 5\u00a0km ad ovest del capoluogo provinciale. La bipartizione del fiume presso la foce, frutto di recenti interventi, ha la duplice funzione di delimitare una zona umida protetta destinata agli uccelli migratori e allo stesso tempo di scongiurare le frequenti inondazioni che in passato hanno sconvolto la citt\u00e0 (da ultimo nel novembre 1989). Nei pressi della foce \u00e8 pure situato il depuratore di Malaga.\nLa valle del Guadalhorce, che per la sua impervia natura non ha mai favorito le comunicazioni stradali, \u00e8 invece percorsa dalla nuovissima tratta Antequera-Malaga del treno ad alta velocit\u00e0 spagnolo, l'AVE. L'inaugurazione della tratta \u00e8 avvenuta il 23 dicembre 2007.\nI comuni attraversati dal fiume sono Villanueva del Trabuco, Villanueva del Rosario, Antequera, Archidona, Campillos, Ardales, \u00c1lora, Pizarra, C\u00e1rtama, Malaga e Alhaur\u00edn de la Torre."}
{"id": "1478746", "revid": "1543377", "url": "https://it.wikipedia.org/wiki?curid=1478746", "title": "Johnny Welch", "text": "Biografia.\nLaureato in giurisprudenza con specializzazione in criminologia, decide di intraprendere per\u00f2 la strada dello spettacolo. Si concentra sull'arte del ventriloquio, con la quale d\u00e0 vita a numerosi personaggi di successo. Su tutti, brilla quasi di luce propria Don Molfes, vero e proprio alter ego dell'artista.\nMolto conosciuto anche negli Stati Uniti, ottiene, a Cincinnati, il \"Distant Voice Award\", uno dei premi pi\u00f9 ambiti tra gli artisti del settore.\nMa la sua fama raggiunge livelli inaspettati, travalicando i confini nazionali, grazie a un colossale equivico diffusosi via internet con l'inconsapevole partecipazione di Gabriel Garc\u00eda M\u00e1rquez.\nNel 2000, un anno dopo che allo scrittore colombiano viene diagnosticato un cancro linfatico e in concomitanza col diffondersi della falsa notizia della sua prossima morte, inizia a circolare in rete \"La Marioneta\". Lo scritto si diffonde rapidamente, attribuito a Garc\u00eda M\u00e1rquez quale sua lettera di commiato dagli amici. Ancora oggi, in molti, ritengono \"La Marioneta\" opera del nobel colombiano.\nLa paternit\u00e0 dello scritto \u00e8 stata smentita dallo stesso Garc\u00eda M\u00e1rquez in un'intervista del periodico mattutino salvadoregno \"El Diario de Hoy\", datata 2 giugno 2000. Nell'articolo, Garc\u00eda M\u00e1rquez ha detto: \"Quello che potrebbe uccidermi \u00e8 che qualcuno creda che io abbia scritto una cosa cos\u00ec kitsch. \u00c8 la sola cosa che mi preoccupa\". In seguito, Garc\u00eda M\u00e1rquez e il vero autore dell'opera, Johnny Welch, si sono incontrati, ponendo fine alla \"querelle\".\n\"La Marioneta\" fa parte del libro \"Lo Que Le He Ense\u00f1ado a la Vida\", scritto dall'alter ego dello scrittore messicano, Don Molfes. Il libro, in realt\u00e0, \u00e8 un doppio libro, che si pu\u00f2 leggere sia da un verso sia dall'altro. Nel verso corretto, si trova \"Lo Que Me Ha Ense\u00f1ado la Vida\" (Quello che mi ha insegnato la vita), a firma di Johnny Welch. Leggendo, invece, il libro dalla quarta di copertina, si trova \"Lo Que Le He Ense\u00f1ado a la Vida\" (Quello che ho insegnato alla vita), a firma di Don Molfes."}
{"id": "1478759", "revid": "2033069", "url": "https://it.wikipedia.org/wiki?curid=1478759", "title": "Dirty Sexy Money", "text": "Dirty Sexy Money \u00e8 una serie televisiva statunitense creata da Craig Wright. La serie, che ha debuttato sul canale televisivo ABC il 26 settembre 2007, unisce dramma e commedia. La serie ha fatto il suo debutto in Italia il 15 gennaio 2008 sul canale Fox.\nUn cast molto ricco e importante, che vede attori del calibro di Donald Sutherland, Jill Clayburgh, William Baldwin e Peter Krause reduce dalla pluripremiata serie \"Six Feet Under\".\nIl 20 novembre 2008, il network americano che ospita la serie, la ABC, ha cancellato definitivamente la serie dal palinsesto, dopo gli insufficienti risultati d'ascolto. Gli ultimi quattro episodi sono stati proposti dalla ABC dal 18 luglio all'8 agosto 2009 ogni sabato completando cos\u00ec la messa in onda degli episodi prodotti.\nTrama.\nNick George \u00e8 un avvocato idealista, che dopo la tragica morte del padre, Dutch George, prende il suo posto come avvocato di fiducia per la facoltosa famiglia Darling.\nLa potente famiglia, che dietro l'aspetto glamour e patinato nasconde segreti e bizzarre abitudini, \u00e8 composta dal patriarca Tripp Darling e dalla depressa moglie Letitia con i loro cinque figli: il primogenito Patrick in procinto di candidarsi al Senato degli Stati Uniti, che dietro l'aria di figlio modello nasconde molti segreti tra cui un'amante transessuale con la quale tradisce la moglie; la svampita Karen in procinto di sposarsi per la quarta volta, ma da sempre follemente innamorata di Nick; i gemelli Jeremy, \"adolescente\" di 25 anni che passa il suo tempo tra feste, celebrit\u00e0 e partite di poker (seminandosi dietro non pochi scandali a discapito della famiglia) e Juliet, atteggiamenti alla \"Hilton\" solo per nascondere una forte insicurezza. Infine Brian, pastore episcopale, che dietro la facciata di perfetto religioso nasconde un animo superficiale, opportunista e calcolatore ma anche sensibile in molti degli atteggiamenti verso il figlio illegittimo.\nNonostante lo scetticismo iniziale, pervenutogli da un padre sempre assente per prendersi cura dei Darling, Nick inizia a lavorare per la famiglia risolvendo i loro guai e assecondando i loro capricci. Tuttavia, dopo inquietanti scoperte sull'incidente del padre, inizia ad indagare pensando che il responsabile sia un membro della famiglia stessa. Una cartella di dati su Simon Elder, miliardario delle telecomunicazioni, ritrovata nell'aereo su cui viaggiava Dutch, estende fuori dai Darling il cerchio dei sospetti."}
{"id": "1478762", "revid": "287204", "url": "https://it.wikipedia.org/wiki?curid=1478762", "title": "Calabria Citra", "text": ""}
{"id": "1478764", "revid": "287204", "url": "https://it.wikipedia.org/wiki?curid=1478764", "title": "Calabria Ultra", "text": ""}
{"id": "1478769", "revid": "179091", "url": "https://it.wikipedia.org/wiki?curid=1478769", "title": "S\u00e3o Miguel das Miss\u00f5es (municipio)", "text": ""}
{"id": "1478770", "revid": "155634", "url": "https://it.wikipedia.org/wiki?curid=1478770", "title": "Monte di Piet\u00e0 o Seralcadi", "text": "Monte di Piet\u00e0, nota anche come Il Capo, Seralcadio o Seralcadi (da \"Sari al Cad\u00ec\"), \u00e8 la terza unit\u00e0 di primo livello di Palermo.\n\u00c8 situata nel centro storico della citt\u00e0 ed \u00e8 uno dei quattro rioni storici (o mandamenti); fa parte della I Circoscrizione.\nDescrizione.\nFondato dagli arabi, \u00e8 noto anche come \"Il Capo\", per la presenza, al suo interno, dell'omonimo mercato storico, a cui si accede attraverso la Porta Carini. \u00c8 una delle zone preferite dai turisti perch\u00e9 il mercato mantiene ancora molte delle sue caratteristiche originarie. All'interno del quartiere inoltre si trova il Museo Diocesano."}
{"id": "1478774", "revid": "2519", "url": "https://it.wikipedia.org/wiki?curid=1478774", "title": "Regione di Arica-Parinacota", "text": ""}
{"id": "1478775", "revid": "599013", "url": "https://it.wikipedia.org/wiki?curid=1478775", "title": "Suddivisioni del Per\u00f9", "text": "Il Per\u00f9 \u00e8 suddiviso in:\nStoria.\nQuando nacque la Repubblica Peruviana, le precedenti sovrintendenze del Vicereame del Per\u00f9 furono convertite in dipartimenti della Repubblica, suddivisi a loro volta in 56 province e 439 distretti. \nNel 1821 il Per\u00f9 contava sette dipartimenti:\nche a loro volta vennero suddivisi progressivamente fino alla configurazione attuale.\nIl 22 aprile del 1857 la provincia del Callao fu elevata a provincia costituzionale dal governo di Ram\u00f3n Castilla, essendo l'unica che raggiunse questo stato legale di autonomia interna (continu\u00f2 a far parte del dipartimento di Lima).\nCome risultato della guerra del Pacifico il Per\u00f9 perse il dipartimento di Tarapac\u00e1 e la provincia di Arica, oggi appartenenti al Cile.\nIl capoluogo del dipartimento di Lima era la citt\u00e0 di Lima; quando venne dichiarato il regime speciale nella provincia di Lima, la sede del governo regionale di Lima divenne Huacho.\nA met\u00e0 degli anni ottanta il governo di Alan Garc\u00eda P\u00e9rez decret\u00f2 la creazione delle regioni, iniziando cos\u00ec la regionalizzazione del Per\u00f9.\nQuesta prima suddivisione fu realizzata frettolosamente, producendo seri problemi amministrativi per cui il progetto fu cestinato dal governo di Alberto Fujimori, tuttavia col mantenimento di alcune funzioni. \nNel marzo del 2002 il territorio peruviano era costituito da 24 dipartimenti, 194 province e 1828 distretti.\nIl 16 novembre del 2002, durante il governo di Alejandro Toledo, fu promulgata la \"Ley Org\u00e1nica de Gobiernos Regionales\", che stabiliva la riattivazione del processo di regionalizzazione. In virt\u00f9 di questa norma, si cerc\u00f2 di creare nel paese un nuovo livello di suddivisioni, le Regioni del Per\u00f9 sul territorio dei dipartimenti prevedendo fusioni reciproche in modo che ogni regione possa inglobare territori di differenti dipartimenti. \nNell'ottobre del 2005 fu realizzato il primo referendum per l'unione di differenti dipartimenti in regioni, ma tutte le iniziative furono respinte dalla popolazione, a parte nel dipartimento di Arequipa.\nAttualmente nel Per\u00f9 i termini di \"dipartimento\" e \"regione\" coincidono, facendo riferimento ad uno stesso territorio, e la struttura statale continua a considerare i dipartimenti come regioni base della organizzazione territoriale.\nRegioni.\nIl paese \u00e8 diviso in 25 regioni, cui si aggiunge una provincia a statuto speciale: si tratta della provincia di Lima, sede della capitale. Inoltre, la regione di Callao \u00e8 formalmente definita come \"provincia costituzionale\".\nLe regioni hanno preso il posto dei \"dipartimenti\" nel 2002.\nBench\u00e9 il capoluogo regionale sia per regola il centro economico e culturale della rispettiva regione, esistono rivalit\u00e0 notorie, come ad esempio nel dipartimento di Ancash (Chimbote e Huaraz), nel dipartimento di Apruimac ((Andahuaylas e Abancay), nel dipartimento di San Mart\u00edn (Tarapoto, Juanju\u00ed e Moyobamba), nel dipartimento di Moquegua (Ilo e Moquegua) e nel dipartimento di Puno (Juliaca y Puno).\nProvince.\nIl Paese \u00e8 diviso in 196 province.\nDistretto Calleria.\nI distretti sono amministrati da un sindaco (\"alcalde\"); il distretto centrale (\"distrito del cercado\") di ciascuna provincia \u00e8 amministrato direttamente dal governo provinciale.\nLa municipalit\u00e0 metropolitana di Lima e le municipalit\u00e0 di frontiera (ovvero confinanti con altri stati) sono a regime speciale. \nEsistono infine le municipalit\u00e0 di centro abitato (\"municipalidad de centro poblado\"), che possono essere create in determinate aree per aumentare il decentramento dei servizi pubblici, su approvazione della municipalit\u00e0 distrettuale.\nProblemi di confini.\nSecondo quanto riportato dall'INEI (Istituto nazionale di statistica e informatica del Per\u00f9) il 68% delle province e l'85% dei distretti non ha confini ben definiti.\nInoltre l'85% dei centri abitati che costituiscono le province e i distretti non hanno riconoscimento ufficiale nelle categorie stabilite dal decreto D.S 044-90-PCM. \u00c8 quindi un compito molto importante e prioritario che le amministrazioni provinciali e distrettuali si propongano di definire i confini dei propri territori e rafforzare l'unit\u00e0 e lo sviluppo del paese."}
{"id": "1478781", "revid": "767487", "url": "https://it.wikipedia.org/wiki?curid=1478781", "title": "Ram\u00f3n Quiroga", "text": "Carriera.\nPortiere di ruolo, \u00e8 cresciuto calcisticamente nel team argentino del Rosario Central, ed \u00e8 passato nel 1973 alla squadra peruviana dello Sporting Cristal. Nel 1977 ha preso la cittadinanza del Per\u00f9.\nL'anno successivo ha partecipato al Campionato mondiale di calcio 1978 con la nazionale peruviana.\nRimase celebre soprattutto per aver incassato sei gol dall'Argentina, un risultato che consent\u00ec alla nazionale argentina (che aveva bisogno di vincere con almeno quattro gol di scarto per finire prima nel girone) di passare al turno successivo e successivamente di vincere il Mondiale.\nNegli anni successivi diversi giornalisti hanno realizzato inchieste su quella partita, sul cui risultato sono state avanzate pi\u00f9 ipotesi di combine, tutte rimaste indimostrate. "}
{"id": "1478786", "revid": "136053", "url": "https://it.wikipedia.org/wiki?curid=1478786", "title": "Regno di Sicilia citeriore", "text": ""}
{"id": "1478787", "revid": "98077", "url": "https://it.wikipedia.org/wiki?curid=1478787", "title": "Cesare Ajraghi", "text": ""}
{"id": "1478791", "revid": "599013", "url": "https://it.wikipedia.org/wiki?curid=1478791", "title": "Christian Corr\u00eaa Dion\u00edsio", "text": ""}
{"id": "1478792", "revid": "1711941", "url": "https://it.wikipedia.org/wiki?curid=1478792", "title": "Mr. Eko", "text": "Mr. Eko \u00e8 un personaggio della serie televisiva \"Lost\", interpretato da Adewale Akinnuoye-Agbaje. \u00c8 uno dei sopravvissuti della sezione di coda dell'aereo del volo Oceanic 815. Si unisce al gruppo dei sopravvissuti della sezione centrale nella seconda stagione.\nBiografia.\nPrima dello schianto.\nNato in Nigeria, Mr. Eko ha da sempre badato al fratello minore, Yemi, col quale viveva in un piccolo villaggio. Durante un raid di guerriglieri in cerca di reclute a Yemi viene ordinato di sparare ad un anziano. Eko si frappone e uccide lui stesso il vecchio, per far s\u00ec che quell'esperienza non toccasse al fratello. I guerriglieri portano quindi via Eko, che diventa uno di loro mentre il fratello diventer\u00e0 prete. Dopo diverso tempo Eko torna al villaggio chiedendo al fratello di aiutarlo a contrabbandare dell'eroina che ha nascosto dentro delle statue raffiguranti la Madonna. Al rifiuto di Yemi di firmare il documento che permetterebbe a Eko e ai suoi di apparire come preti, questi minaccia di bruciare la chiesa.\nQuando Eko e i suoi uomini si preparano a partire con l'aereo carico di statuette piene di eroina, arrivano dei militari avvisati da Yemi, che cerca di persuadere il fratello a non opporre resistenza, ma senza successo. Durante lo scontro a fuoco che ne segue Yemi, che si trova sull'aereo in partenza, viene ferito mortalmente e impedisce a Eko di partire. I soldati scambiano Eko per Yemi e lo riconducono al villaggio. Qui Eko, che si sente colpevole per la morte del fratello, ne assume il ruolo di prete.\nTempo dopo i guerriglieri con cui Yemi aveva stretto un patto arrivano al villaggio: prenderanno l'80% dei vaccini appena arrivati per lasciare in pace gli abitanti. Eko li fronteggia e uno di questi tenta di tagliargli le mani, a questo punto Eko si ribella e li uccide tutti. In seguito a questo avvenimento la chiesa viene sconsacrata e Eko \u00e8 costretto a lasciare il villaggio.\nSu richiesta di un superiore, a Eko viene chiesto di investigare su un presunto miracolo di una ragazza morta annegata e tornata in vita. Il padre della ragazza liquida la questione dando la colpa all'incapacit\u00e0 di chi aveva certificato la morte. Quando Eko si trova all'aeroporto in procinto di imbarcarsi sul volo 815 della Oceanic Airlines incontra la ragazza su cui stava investigando, che gli dice di aver visto Yemi quando si trovava tra questa e l'altra vita e che il fratello lo invitava ad avere fede.\nDopo lo schianto.\nDopo lo schianto, Mr. Eko si ritrova nell'oceano con gli altri sopravvissuti della sezione di coda, a poca distanza dalla spiaggia. Gi\u00e0 nella prima notte passata sull'isola, i sopravvissuti vengono attaccati dagli Altri, che sequestrano alcune persone. Eko, destinato al sequestro anche lui, riesce a scamparla, uccidendo due uomini. A causa dei sensi di colpa, per\u00f2, rimarr\u00e0 in silenzio per i seguenti 40 giorni.\nIn \"Alla deriva\", Eko si imbatte in Jin-Soo Kwon, James \"Sawyer\" Ford e Michael Dawson e, inconsapevole della loro provenienza, li rinchiude in una fossa. Appurata la loro innocenza, il gruppo si dirige verso i sopravvissuti della fusoliera.\nIn \"Il salmo 23\", Eko scopre una statuetta della Madonna in possesso di Charlie, cos\u00ec gli chiede di farsi portare al Beechcraft dove l'ha trovata, cosciente di potervi trovare il cadavere del fratello Yemi. Eko e Charlie decidono di bruciare l'aereo, recitando il Salmo 23 davanti alle fiamme. Nel cinquantesimo giorno sull'isola, battezza Aaron Littleton e sua madre Claire. Quando scopre che gli altri sopravvissuti hanno catturato uno degli Altri, Henry Gale, chiede di potergli parlare da solo: gli confesser\u00e0 di aver ucciso lui i due uomini della sua gente la notte dello schianto e gli mostrer\u00e0 il suo cordoglio. Dopo questa confessione, Eko inizier\u00e0 a costruire una chiesa sulla spiaggia con l'aiuto di Charlie. In sogno, Ana Lucia e Yemi gli dicono di aiutare Locke, cos\u00ec i due si avventurano nella giungla fino a trovare la stazione Perla. L\u00ec vi sono posti alcuni monitor, in uno dei quali riescono a vedere Jack nel Cigno. Eko e Locke guardano il filmato di orientamento, che spiega che il compito della stazione \u00e8 quello di osservare le reazioni psicologiche di individui convinti di effettuare delle operazioni importanti. Nonostante il disaccordo di Locke, Mr. Eko crede che premere il pulsante del Cigno ogni 108 minuti sia davvero importante. Successivamente, Eko decider\u00e0 di trasferirsi nel Cigno per continuare a premere il bottone. John prover\u00e0 ad impedirgli di premere il bottone, ma Eko lo sopraffar\u00e0 con la forza per continuare nel suo intento. Nel finale della seconda stagione, Lock e Desmond, con uno stratagemma riusciranno a chiudere fuori dal Cigno Eko, per far terminare il countdown, ma quest'ultimo fa saltare in aria la porta con alcuni candelotti presi dentro la Roccia Nera ma, nonostante i suoi sforzi, non riesce a premere il pulsante prima che il timer raggiunga lo zero, e la stazione implode.\nDopo l'implosione del bunker, Eko viene trascinato da un orso polare all'interno di una caverna; verr\u00e0 trovato in fin di vita e salvato da Locke, che lo riporta al campo. Nell'episodio della terza stagione, \"Il prezzo della vita\", Eko si sveglia e trova Yemi nella sua tenda, che gli dice che deve confessarsi, dopodich\u00e9 la sua tenda prende fuoco. Quindi si precipita fuori a cercare il fratello, e si aggrega a Locke, Desmond, Sayid, Nikki e Paulo che stanno dirigendosi alla Perla. Mentre aspetta fuori, compare suo fratello che gli dice di seguirlo, Eko lo segue e quando ormai si sono allontanati dall'aereo dice a Yemi di non essere pentito di quello che ha fatto perch\u00e9 era necessario; Yemi risponde enigmaticamente e fa capire che in realt\u00e0 non \u00e8 il suo vero fratello e subito dopo fugge. Eko lo insegue finch\u00e9 non lo perde di vista e al suo posto trova la nube di fumo nero.\nA quel punto Eko sembra aver capito quello che sta succedendo, rimane impassibile davanti alla nube, pronunciando il Salmo 23: \u00abIl Signore \u00e8 il mio pastore, non manco di nulla davanti al Signore\u00bb. Viene agguantato e sbattuto pi\u00f9 volte in terra dalla nube. Quando John e gli altri lo trovano \u00e8 in fin di vita; l'unica cosa che dice prima di morire \u00e8: \u00abI prossimi sarete voi\u00bb.\nApparizioni successive.\nIn uno dei flash forward dell'ultimo episodio della quarta stagione, si vede Hurley nella sua stanza all'istituto psichiatrico Santa Rosa che gioca a scacchi apparentemente da solo. Quando Sayid entra per portarlo via, Hurley dice di avere parlato con i morti e muove un ultimo pezzo sulla scacchiera dicendo: \"Scacco matto, Mr. Eko.\"\nCapacit\u00e0.\nPrima di diventare un prete, Mr Eko era un famigerato signore della guerra e trafficante di droga della Nigeria. \u00c8 un abile spacciatore, esperto di sopravvivenza, guerrigliero, combattente e pianificatore.\n\u00c8 in grado di destreggiarsi nella giungla meglio di John Locke ed \u00e8 stato in grado di uccidere a mani nude tre Altri che avevano cercato di catturarlo. \u00c8 uno dei pochi fra i sopravvissuti in grado di utilizzare le armi da fuoco."}
{"id": "1478796", "revid": "1573940", "url": "https://it.wikipedia.org/wiki?curid=1478796", "title": "Chiesa della Madonna del Soccorso (Roccalbegna)", "text": "La chiesa della Madonna del Soccorso si trova a Roccalbegna (GR).\nStoria e descrizione.\nLa chiesa, risalente forse al XV secolo, \u00e8 una semplice costruzione con facciata a capanna, campanile a vela, portale architravato e pianta rettangolare con abside. Nell'abside furono ritrovati gli affreschi quattrocenteschi raffiguranti \"Sant'Antonio Abate\" e \"San Giobbe\", ora nella chiesa dei Santi Pietro e Paolo."}
{"id": "1478806", "revid": "1543377", "url": "https://it.wikipedia.org/wiki?curid=1478806", "title": "I'm Not a Girl, Not Yet a Woman", "text": "I'm Not a Girl, Not Yet a Woman \u00e8 il terzo singolo della cantante Britney Spears pubblicato il 18 febbraio 2002 dall'etichetta discografica Jive, estratto dall'album \"Britney\".\nLa canzone era stata la sigla dal 2004 al 2017 del ciclo di film \"Grande Cinema\" in onda su 7 Gold.\nIl disco.\n\"I'm Not a Girl, Not Yet a Woman\" \u00e8 stata scritta da Max Martin, dalla cantante inglese Dido e Rami, oltre che anche prodotta da questi ultimi due. La Spears ha proposto la canzone dal vivo come ospite al Festival di Sanremo 2002.\nIl video.\nDiretto da Wayne Isham (che sar\u00e0 regista anche di \"Piece of Me\" del 2007), il video di \"I'm Not a Girl, Not Yet a Woman\" \u00e8 stato girato nel Antelope Canyon in Arizona e si \u00e8 aggiudicato il premio come \"Miglior video internazionale\" in Giappone.\nEsistono due versioni di questo video. Il primo, relativo alla canzone nella sua versione originale, vede la Spears sulla vetta di una montagna, e nel suo burrone, cantare con delicatezza o mentre osserva il cielo, da seduta o da alzata; oppure nelle viscere del monte, dove s'aggira toccandone le pareti rugose. La seconda versione, uscita per promuovere il film \"Crossroads - Le strade della vita\", contiene anche numerosi spezzoni del film.\nMADtv ha girato una parodia del video chiamata \"I'm Not a Child (It's OK to Nail Me)\", mandata in onda tra l'altro sul canale Fox della piattaforma Sky. La Spears \u00e8 interpretata da Jill Michelle Mele\u00e1n, , con molte risate registrate da sottofondo, mentre lei stessa canta la propria parte.\nIl 28 maggio 2019 il video raggiunge 100 milioni di visualizzazioni su YouTube."}
{"id": "1478807", "revid": "110157", "url": "https://it.wikipedia.org/wiki?curid=1478807", "title": "Museo di Roccalbegna", "text": "Il Museo di Roccalbegna si trova nell'oratorio del Santissimo Crocifisso a Roccalbegna in provincia di Grosseto.\nStoria e descrizione.\nL'oratorio ha una semplice architettura a pianta rettangolare di origine trecentesca, coperta a capriate e completata dal campanile che si erge di fronte.\nL'opera pi\u00f9 rilevante che vi si conserva \u00e8 la \"Croce\" attribuita a Luca di Tomm\u00e8, databile verso il 1360. Tra le altre opere, le testate del cataletto della Compagnia di San Giovanni Battista, ascrivibili a Sebastiano Folli, raffiguranti la \"Madonna della Misericordia\", \"Cristo in Piet\u00e0\", \"Due confratelli in adorazione della Croce\" e un \"Angelo con la testa del Battista\": tali opere sono state per\u00f2 trafugate negli anni ottanta. Si conservato inoltre tre dipinti siglati da Francesco Nasini: \"Sant'Antonio da Padova col Bambin Ges\u00f9\", \"San Nicola di Bari con l'Angelo\" e la \"Madonna col Bambino\"."}
{"id": "1478813", "revid": "278406", "url": "https://it.wikipedia.org/wiki?curid=1478813", "title": "Stadio Olimpico (Montr\u00e9al)", "text": "Lo Stadio Olimpico di Montr\u00e9al (fr \"Stade olympique de Montr\u00e9al\"), in Canada, \u00e8 un impianto sportivo che fu costruito per ospitare i giochi della XXI Olimpiade che si tennero a Montr\u00e9al.\n\u00c8 il primo stadio della storia con tetto retrattile, tecnologia in seguito ripresa per la costruzione di analoghi impianti, soprattutto in Asia e negli Stati Uniti.\nSuccessivamente ai Giochi \u00e8 diventato lo stadio di casa delle squadre di Montr\u00e9al di baseball professionistico e di football canadese, gli Expos e gli Alouettes. Questi ultimi si trasferirono in un altro impianto nel 1986, cos\u00ec da quando gli Expos si sono spostati a Washington nel 2004, diventando i Washington Nationals, lo stadio non ospita stabilmente pi\u00f9 una squadra importante e i problemi finanziari e strutturali derivanti lo hanno portato nella lista degli \"elefanti bianchi\", espressione che in inglese viene attribuita a beni di grande valore i cui costi non sono compensati dai benefici che danno.\nAl momento serve come impianto polivalente da 56.040 posti per eventi speciali (per esempio concerti, fiere internazionali) durante i mesi non invernali e continua a fare da stadio per le partite con maggior seguito degli Alouettes e della squadra di calcio locale, il Club de Foot Montr\u00e9al. La torre inclinata, chiamata \"La tour de Montr\u00e9al\" con i suoi 175 metri \u00e8 la torre inclinata pi\u00f9 alta del mondo e fa parte della World Federation of Great Towers (Federazione mondiale delle grandi torri).\nMolti lo considerano uno degli stadi maggiormente riconoscibili al mondo cos\u00ec come uno dei paesaggi pi\u00f9 riconoscibili del Canada.\nBen al di sopra del suo preventivo iniziale, lo stadio compiuto \u00e8 costato 770 milioni di dollari. A tutto il 2006, il costo totale comprendente riparazioni, modifiche ed interessi pagati \u00e8 salito a 1,47 miliardi di dollari. Sono serviti 30 anni di tasse per pagarne i costi, portandone il soprannome a \"Il grande debito\" (\"The Big Owe\"), un gioco di parole sul soprannome ufficiale di \"La grande O\" (\"The big O\").\nLa storia.\nIl progetto iniziale.\nLo stadio fu progettato dall'architetto francese Roger Taillibert per essere dotato di un tetto telescopico che sarebbe stato aperto e chiuso da una torre alta 175 metri, la struttura inclinata pi\u00f9 alta del mondo, 6 metri pi\u00f9 alta del Washington Monument ed il sesto edificio per altezza a Montr\u00e9al.\nSotto questa torre si trova una piscina olimpica. In un edificio simile alla piscina fu collocato un velodromo olimpico, che poi venne convertito nel Biodome di Montr\u00e9al, un museo naturale coperto. L'edificio fu costruito per essere lo stadio principale dei Giochi della XXI Olimpiade. Nello stadio si tennero vari eventi, tra cui le cerimonie di apertura e di chiusura, le gare di atletica, le finali di calcio, e qualche evento equestre.\nLa costruzione.\nQuando la costruzione era gi\u00e0 a buon punto, uno sciopero port\u00f2 a gravi ritardi nella costruzione della torre. Il tetto rimase in un magazzino in Francia fino al 1982. Fu solo nel 1987, con pi\u00f9 di un decennio di ritardo, che sia la torre che il tetto in kevlar furono ultimati, completando ufficialmente la costruzione dello stadio cos\u00ec come era stato progettato inizialmente.\nIl finanziamento dello stadio.\nNonostante le proiezioni iniziali del 1970 prevedevano che i costi di costruzione dello stadio sarebbero ammontati a 134 milioni di dollari canadesi, scioperi e ritardi nella costruzione portartono ad un aumento di questi costi: quando lo stadio venne inaugurato (in una forma non completa) si erano raggiunti i 264 milioni di C$.\nIl governo del Qu\u00e9bec introdusse una particolare tassa sul tabacco nel maggio del 1976 per aiutare a recuperare i propri investimenti. Fino al 2006 la somma totale dei contributi all\"'Olympic Installations Board\" fu per l'8% proveniente dalle tasse sulla vendita delle sigarette. Nel 1976 La \"legge speciale sul tabacco del 1976\" stabil\u00ec che una volta che lo stadio fosse stato pagato, la propriet\u00e0 dell'impianto sarebbe stata restituita alla citt\u00e0 di Montr\u00e9al.\nNel dicembre 2006 il costo dello stadio venne finalmente finito di pagare, il costo totale (incluse riparazioni, restauri, costruzione, interessi ed inflazione) ammont\u00f2 a 1,4 miliardi di C$.\nSentito da molti come un \"elefante bianco\", lo stadio, il cui soprannome ufficiale \u00e8 \"La grande O\" (\"The big O\"), \u00e8 stato anche soprannominato \"Il grande debito\" (\"The Big Owe\"), \"Il grande oh-oh\" (\"The Big Uh-O\") ed \"Il grande sbaglio\" (\"The Big Mistake\"). Nel discorso che annunciava che Montr\u00e9al avrebbe ospitato le Olimpiadi, l'allora sindaco di Montr\u00e9al, Jean Drapeau, viene ricordato per aver detto \"Le Olimpiadi non possono pi\u00f9 avere un deficit come un uomo non pu\u00f2 avere un bambino\". Questa citazione, oggi famosa, viene spesso parodiata dagli abitanti.\nProblemi continui.\nAnche se non completato in tempo per i Giochi, la costruzione per finire la torre ricominci\u00f2 negli anni ottanta. Negli stessi anni tuttavia un grande incendio danneggi\u00f2 la torre e successivamente, nel 1986, un grosso pezzo della torre cadde sul campo da gioco durante una partita di baseball.\nIl tetto di kevlar, di colore arancione, subito dopo essere stato installato nel 1987 si strapp\u00f2 in parecchie occasioni a causa di un difetto di progettazione. Nei mesi che seguirono sub\u00ec ulteriori strappi e ogni volta che pioveva le \"scuciture\" facevano addirittura entrare l'acqua nello stadio.\nLo Stadio Olimpico fu ulteriormente ristrutturato nel 1991, e vennero rimossi 12.000 posti per le partite degli Expos.\nL'8 settembre di quell'anno, le travi di sostegno si spezzarono in un sol colpo e fecero cadere sul marciapiede esterno una lastra di cemento da 55 tonnellate. Non ci furono feriti ma gli Expos dovettero spostare le ultime 13 partite casalinghe della stagione in altre citt\u00e0. Per la stagione 1992, venne deciso di mantenere chiuso il tetto tutte le volte. Il tetto di kevlar venne rimosso nel maggio 1998 trasformando cos\u00ec lo stadio in uno stadio all'aperto per tutta la stagione 1998. Successivamente venne installato un tetto fisso, blu opaco, da 26 milioni di C$.\nNel gennaio 1999, una parte di tetto di 350 metri quadrati collass\u00f2 gettando ghiaccio e neve sugli operai che stavano preparando l'annuale Salone dell'Auto di Montr\u00e9al. Ci\u00f2 ha indotto l'esposizione automobilistica a lasciare lo stadio olimpico per sicurezza. Riparato ancora una volta, il tetto \u00e8 stato modificato per reagire meglio alle condizioni invernali. Sono stati installati dei tubi per fare circolare acqua riscaldata sotto il tetto, per sciogliere la neve. Malgrado queste contromisure rimane precauzionalmente chiuso durante i giorni con forti nevicate.\nLa condizione dello stadio \u00e8 stata di grave sofferenza all'inizio del XXI secolo. Durante gli ultimi anni degli Expos a Montr\u00e9al si ricopr\u00ec di un particolato carbonioso. Gran parte del calcestruzzo si \u00e8 scheggiato, macchiato e sporcato.\nNel marzo 2006 venne preso in considerazione la sostituzione con un terzo tetto.\nA causa della sua costosa manutenzione, dei continui problemi strutturali e persa la sua funzione principale di stadio di baseball di una serie professionistica, di recente \u00e8 stata presa in considerazione l'idea di demolire lo stadio. \u00c8 stato stimato che la demolizione verrebbe a costare 500 milioni di dollari, a causa della complessit\u00e0 della struttura e della sua vicinanza alla metropolitana.\nL'utilizzo post-olimpico.\nFootball.\nGli Alouettes de Montr\u00e9al della Canadian Football League sono stati i principali utilizzatori dello stadio nel periodo successivo alle Olimpiadi, spostandovi le proprie partite in casa dalla stagione 1976 a quella 1986. La squadra di football ritorn\u00f2 brevemente per le stagioni 1996 e 1997 ma oggi usa l'impianto solo per alcune partite della regular season e per le partite in casa nei play-off. Lo stadio ha ospitato anche sei edizioni della Grey Cup (1977, 1979, 1981, 1985, 2001 e 2008). Lo stadio detiene il record del quinto posto per affluenza nella storia della CFL: 69.093 spettatori per la partita giocata il 6 settembre 1977 tra gli Alouettes ed i Toronto Argonauts.\nNel 1988 vi si gioc\u00f2 il Molson Challenge fra due squadre della NFL (i Cleveland Browns e i New York Jets), mentre altre due squadre della stessa lega (i New England Patriots e i Pittsburgh Steelers) vi giocarono nel 1990 un'edizione dell'American Bowl.\nNel 1991 e nel 1992 ospit\u00f2 i Montreal Machine della WLAF. Il 6 giugno 1992 ospit\u00f2 anche la seconda edizione della finale di tale lega, il World Bowl, nella quale i Sacramento Surge superarono gli Orlando Thunder per 21-17 davanti a 23.789 tifosi.\nBaseball.\nNel 1977 lo stadio divenne il campo per le partite in casa degli Expos de Montr\u00e9al della Major League Baseball, 81 partite all'anno finch\u00e9 la franchigia non si spost\u00f2 a Washington, D.C. dopo la stagione 2004. Il 14 aprile 1977 si gioc\u00f2 la prima partita di baseball nello stadio. Davanti a 57.592 gli Expos persero 7-2 contro i Philadelphia Phillies. Il punto pi\u00f9 alto della storia degli Expos si ebbe ai play-off del 1981, quando persero la National League Championship Series contro i Los Angeles Dodgers: proprio nell'impianto di casa, il 19 ottobre 1981, gli Expos persero la decisiva quinta partita per 2-1, al nono inning su home-run di Rick Monday. Nel 1982 l'All-star game si gioc\u00f2 allo Stadio Olimpico davanti a 59.057 tifosi, record dello stadio per quanto riguarda il baseball. Prima della stagione 1992 venne fatta una revisione importante della configurazione dello stadio, portando i tifosi pi\u00f9 vicino all'azione e riducendo la capienza a 46.000 posti. Il 29 settembre 2004 gli Expos giocarono la loro ultima partita a Montr\u00e9al perdendo 9-1 contro i Florida Marlins davanti a 31.395 tifosi.\nIl tetto \u00e8 soltanto 53 metri al di sopra del campo di gioco. Di conseguenza un gran numero di \"pop-up\" e di fuori-campo lunghi hanno colpito il tetto, rendendo necessario verniciarvi delle linee arancioni per dividere le palle in uscite dal campo da quelle valide.\nCalcio.\nLo stadio olimpico detiene il record per presenze di tifosi ad una partita di calcio in Canada. Alla finale di calcio delle Olimpiadi estive del 1976, 72.000 persone sono state testimoni della vittoria per 3-1 della Germania Est sulla Polonia.\nLo stadio ha fatto da casa anche alla squadra di calcio dei Montr\u00e9al Manic dal 1981 al 1983. Una partita dei play-off del 1981 contro i Chicago Sting attrasse pi\u00f9 di 58.000 spettatori.\nAllo Stadio Olimpico si giocarono alcune partite del Campionato mondiale di calcio Under-20 del 2007, registrando due volte il \"tutto-esaurito\" da 55.800 tifosi. Le partite del torneo si disputarono su una superficie di Field Turf che venne installata proprio per quell'occasione.\nNel 2009 la LFP, la lega calcio francese, decise di far disputare nell'impianto l'edizione 2009 della Supercoppa di Francia.\nNel 2014 ha ospitato alcuni incontri del Campionato mondiale di calcio femminile Under-20, e nell'estate dell'anno successivo nove incontri del mondiale femminile: sei nella fase a gironi, un ottavo di finale, un quarto di finale e una semifinale.\nDal 2012 viene occasionalmente utilizzato come impianto casalingo dalla squadra del Club de Foot Montr\u00e9al, squadra iscritta alla MLS. Il record di spettatori per un incontro calcistico fra club appartiene alla finale di CONCACAF Champions League 2014-2015: 61.004 spettatori assistettero all'incontro fra l'Impact, come era denominata allora la squadra, e i messicani del Club Am\u00e9rica.\nLo Stadio Olimpico \u00e8 uno degli impianti preselezionati per ospitare i mondiali del 2026, organizzati congiuntamente da Canada, Messico e Stati Uniti. Per questa occasione \u00e8 previsto il rifacimento del tetto e l'installazione di una nuova superficie di gioco.\nAltro.\nL'11 settembre 1984 Papa Giovanni Paolo II ha partecipato ad un raduno dei giovani con un pubblico di circa 55.000 persone.\nNel 2005, la superficie di erba sintetica di tipo FieldTurf fu venduta per 1 milione di dollari canadesi al BC Place Stadium, stadio coperto con una cupola posto a Vancouver.\nRecentemente \u00e8 stato usato nel 2006 per le cerimonie di apertura e di chiusura della prima edizione dei World Outgames e viene usato regolarmente per l'evento principale del Black and Blue Festival, il Circuit-party gay pi\u00f9 grande nel mondo.\nTrasporti.\nLo stadio \u00e8 direttamente collegato alla fermata metro \"Pie-IX\" della Linea 1 - Verde della Metropolitana di Montr\u00e9al.\nMusica.\nNel 1977, i Pink Floyd conclusero il loro \"Animals Tour\" proprio in questo stadio. Durante la performance, Roger Waters inizi\u00f2 a cantare \"Pigs on the Wing\" ma venne interrotto da uno spettatore che fece esplodere un petardo vicino al palco. Lui smise di cantare e grid\u00f2: \"Smettila di lanciare fuochi d'artificio e di gridare. Sto cercando di cantare una canzone\".\nAl che la folla esult\u00f2. Lui continu\u00f2: \"Non mi interessa. Se non vuoi ascoltarla, beh, vaff***! Sono sicuro che c'\u00e8 un sacco di gente qui che vuole ascoltarla. Quindi perch\u00e9 non te ne stai buono e tranquillo... Se vuoi sparare i tuoi fuochi d'artificio vattene fuori e falli esplodere l\u00e0. E se vuoi metterti a urlare, va a farlo fuori, ma... Sto cercando di cantare una canzone che certa gente vuole ascoltare\".\nE poi and\u00f2 avanti con la canzone. La situazione continu\u00f2 a degenerare e durante \"Pigs (Three Different Ones)\", Waters guard\u00f2 incredulo un fan arrampicarsi sulla recinzione che separava il pubblico dal gruppo. Dalla repulsione, Waters sput\u00f2 in faccia al fan. Verso la fine dello spettacolo il chitarrista e cantante dei Pink Floyd, David Gilmour, abbandon\u00f2 il palco disgustato, evitando cos\u00ec il bis. In seguito, Waters si \u00e8 rammaricato delle sue azioni, ed inizi\u00f2 a lamentarsi per la separazione tra il pubblico e la band. Fu questo che fece venire a Waters l'idea del famoso album, acclamato dalla critica, \"The Wall\". La band non suon\u00f2 pi\u00f9 in questo stadio fino al 1988, dopo che Waters lasci\u00f2 il gruppo, nel tour di \"A Momentary Lapse of Reason\". In quell'occasione, la performance non ha avuto problemi. In seguito i Pink Floyd tornarono nello stadio nel 1994 per il tour di \"The Division Bell\".\nNel 1977 lo spettacolo venne pubblicato come \"bootleg\", intitolato spiritosamente, \"Who Was Trained Not To Spit on the Fan\" (\"Chi non si \u00e8 esercitato a sputare sul fan\"). Questo titolo deriva dal testo della canzone \"Dogs\"; il testo in realt\u00e0 dice \"Who Was Trained Not To Spit in the Fan.\"\nUn mese pi\u00f9 tardi, Emerson, Lake &amp; Palmer registrarono e filmarono una performance dal vivo in questo stadio, con un'orchestra. Il tutto venne pubblicato nell'album \"Works Live\"; il video \u00e8 intitolato \"Live at Olympic Stadium\".\nQuindici anni dopo, nel 1992, James Hetfield, cantante dei Metallica, si ustion\u00f2 gravemente un braccio in un incidente pirotecnico che port\u00f2 il gruppo a concludere anticipatamente il set. In seguito, anche i Guns N' Roses dovettero concludere anticipatamente il proprio concerto, quando il cantante Axl Rose, a seguito di problemi con l'impianto audio, cadde dal palco. Nello stadio scoppi\u00f2 un tumulto, ci furono dozzine di feriti e la polizia di Montr\u00e9al dovette calmare i fan arrabbiati.\nAltri gruppi musicali hanno suonato in questo stadio, senza avere, per\u00f2, incidenti. Tra questi The Rolling Stones, U2, AC/DC e Genesis.\nCinema.\nLe scene che riguardano l\"'M&amp;T Bank Stadium\" nel film Al vertice della tensione (2002) sono state registrate presso lo Stadio Olimpico.\nNel film \"Blades of Glory\", la fiction sui XX Giochi olimpici invernali, le finali di Pattinaggio di figura a coppie si tenevano nello Stadio Olimpico, bench\u00e9 in realt\u00e0 fossero state filmate nella \"Los Angeles Memorial Sports Arena\". Il logo dei giochi era l'ascensore dello Stadio Olimpico."}
{"id": "1478815", "revid": "158286", "url": "https://it.wikipedia.org/wiki?curid=1478815", "title": "Oratorio del Santissimo Crocifisso (Roccalbegna)", "text": ""}
{"id": "1478821", "revid": "339392", "url": "https://it.wikipedia.org/wiki?curid=1478821", "title": "Polizia militare del Brasile", "text": ""}
{"id": "1478824", "revid": "773636", "url": "https://it.wikipedia.org/wiki?curid=1478824", "title": "Chiesa di San Pio I", "text": "La chiesa di San Pio I \u00e8 un edificio religioso situato a Vallerona, frazione del comune di Roccalbegna, nella provincia di Grosseto.\nStoria.\nNel 1641 fu realizzata a Vallerona una piccola cappella dedicata alla Madonna del Carmine, e detta anche \"della Visitazione\", a servizio della popolazione di quello che era un modesto borgo agricolo situato tra i borghi fortificati di Cana e di Roccalbegna.\nLa parrocchia di Vallerona fu istituita il 25 luglio 1785 per volere del vescovo Francesco Pio Santi, che volle anche l'ampliamento del precedente edificio. La chiesa fu quindi profondamente ristrutturata e ampliata tra il 1787 e il 1789 e dedicata a san Pio I, in segno di omaggio al vescovo.\nDescrizione.\nEsterno.\nLa facciata dell'edificio si mostra semplice, con portale arcuato sovrastato da finestrella di forma rettangolare.\nSul lato destro si eleva il campanile cuspidato al cui interno sono posizionate tre campane.\nInterno.\nL'interno della chiesa \u00e8 di 170\u00a0m\u00b2 e si presenta a pianta rettangolare con copertura del tetto a capriate. Tra i vari arredi sacri che vi sono conservati degni di nota sono l'acquasantiera e il fonte battesimale in peperino, risalenti al XVII secolo. L'area del presbiterio \u00e8 caratterizzata da due archi a tutto sesto realizzati in cotto, mentre nell'abside \u00e8 custodito un grande crocifisso ligneo.\nTra le opere pittoriche di pregio si segnalano una tela seicentesca con la \"Madonna del Carmine ed i santi Giovanni Battista e Giuseppe\" e un dipinto purista del XIX secolo con la \"Madonna col Bambino in trono ed i santi Pio papa ed Antonio abate\"."}
{"id": "1478831", "revid": "767487", "url": "https://it.wikipedia.org/wiki?curid=1478831", "title": "Fire and Ice (Yngwie Malmsteen)", "text": "Fire and Ice \u00e8 il sesto studio album del guitar hero svedese Yngwie Malmsteen, pubblicato il 7 gennaio 1992 dalla Elektra Records."}
{"id": "1478843", "revid": "729019", "url": "https://it.wikipedia.org/wiki?curid=1478843", "title": "Ferrovie Complementari della Sardegna", "text": "La Societ\u00e0 per le Ferrovie Complementari della Sardegna, nota pi\u00f9 semplicemente come Ferrovie Complementari della Sardegna o Ferrovie Complementari Sarde e con la sigla FCS, era una societ\u00e0 ferroviaria italiana, operante in Sardegna.\nProfilo e Storia.\nLa fondazione.\nLa Societ\u00e0 per le Ferrovie Complementari della Sardegna nacque nel 1911 a Milano, allo scopo di costruire alcune linee ferroviarie nel sud della Sardegna. Il Regio Decreto 684 del 21 marzo 1912 affid\u00f2 alle FCS la costruzione e la gestione di due linee a scartamento ridotto, rispettivamente la Isili-Villacidro e la sua diramazione Villamar-Ales. I lavori di realizzazione di queste linee, progettate dai sardi Gracco Tronci, Stanislao Scano e Dionigi Scano, vennero completati nel giro di qualche anno, e i primi treni poterono transitarvi il 21 giugno 1915. In entrambi i casi, i tracciati furono costruiti a binario unico non elettrificato con scartamento da 950\u00a0mm. Per la Isili-Villacidro inoltre si sfrutt\u00f2 parte del tratto da Isili alla stazione di Sarcidano della Cagliari-Sorgono: questa porzione di tracciato, modificata con la costruzione di una nuova stazione, venne da allora gestita congiuntamente al gestore della linea per Sorgono, le Strade Ferrate Secondarie della Sardegna.\nL'espansione tra le due guerre.\nNel 1921, le FCS acquisirono le SFSS e con esse il controllo dell'intera rete secondaria sarda esistente all'epoca: questo fatto suscit\u00f2 non poche polemiche negli ambienti economici isolani, in quanto il capitale sociale dell'acquisita SFSS era all'epoca di circa 15 milioni di lire, di gran lunga superiore rispetto a quello delle FCS, di poco superiore al milione e mezzo di lire.\nA loro volta le FCS passarono nel 1933 sotto il controllo delle neonate Strade Ferrate Sarde, che ne acquisirono il pacchetto di maggioranza. In quegli anni sulla rete FCS del centro Sardegna fecero la comparsa i primi mezzi a trazione Diesel, nella fattispecie automotrici, che portarono vari benefici in termine di velocit\u00e0 delle relazioni. Nel 1941 le Ferrovie Complementari della Sardegna cedettero alle SFS due linee, la Sassari-Alghero e la Monti-Tempio Pausania, in un'ottica di razionalizzazione della gestione delle ferrovie: alle FCS spettava il controllo della rete secondaria del centro e del sud Sardegna (escluse le linee sulcitane delle Ferrovie Meridionali Sarde), mentre le linee settentrionali erano ora tutte sotto il diretto controllo delle SFS.\nIl periodo delle dismissioni.\nDurante la seconda guerra mondiale le ferrovie isolane non furono risparmiate dai bombardamenti alleati sull'isola, e le stazioni delle \"Complementari\" di Cagliari, Macomer e di Arbatax furono danneggiate dai raid statunitensi nel 1943. Ci\u00f2 nonostante, le FCS assicurarono nel limite del possibile un regolare servizio treni, che fu la via di salvezza per migliaia di sfollati che soprattutto dal capoluogo regionale prendevano in massa i convogli (costretti a viaggiare quasi sempre a pieno carico) per cercare riparo nelle zone interne della Sardegna.\nTerminato il secondo conflitto mondiale, le FCS beneficiarono negli anni cinquanta del piano di ammodernamento previsto dallo Stato per la rete ferroviaria sarda, ma ci\u00f2 nonostante, complice il diffondersi delle autolinee e della motorizzazione di massa, i bilanci della societ\u00e0 e delle SFS cominciarono a mostrare un andamento preoccupante. Fu cos\u00ec che si inizi\u00f2 a sostituire gli autobus ai treni, e nel giro di pochi mesi vennero chiuse e smantellate la Isili-Villacidro e la Villamar-Ales (entrambe chiuse il 1\u00ba luglio 1956), e la Gairo-Jerzu (14 settembre 1956).\nTra la fine degli anni cinquanta e l'inizio dei sessanta l'intero parco rotabili dei compartimenti di Cagliari e Macomer venne aggiornato, con l'adozione di nuove automotrici e locomotori diesel, che pian piano sostituirono completamente i treni a vapore. Nel 1968 la principale stazione delle FCS, quella di viale Bonaria a Cagliari, venne chiusa, e in seguito demolita, per far posto a un nuovo complesso bancario: cos\u00ec il capolinea delle linee per Mandas e Arbatax venne spostato nella nuova stazione di piazza Repubblica del capoluogo regionale, mentre nuovi depositi furono costruiti a Monserrato, insieme a una nuova stazione. Il 31 dicembre 1969 inoltre anche la Tirso-Chilivani termin\u00f2 la sua avventura, sostituita dalle \"corriere\" delle FCS, che nel corso dei decenni intensificarono la loro attivit\u00e0 nel trasporto su gomma non limitandosi alle sole autocorse sostitutive delle linee dismesse. Nel 1970 furono altres\u00ec avviati i lavori di costruzione della variante ferroviaria Monserrato-San Paolo, mai completata.\nDagli anni settanta alla fusione con le SFS.\nLa situazione economica della societ\u00e0 nonostante le dismissioni rimaneva critica, cos\u00ec il governo commissari\u00f2 FCS e SFS nel 1971, tramutandole in due aziende pubbliche a Gestione commissariale governativa. Ci\u00f2 nonostante, la lista delle linee FCS chiuse al traffico si allung\u00f2 nel 1981, infatti il 15 giugno di quell'anno venne chiusa per motivi di sicurezza anche la Macomer-Bosa, poi riaperta tra Macomer e Tresnuraghes nel 1982 di fronte alle proteste dell'utenza pendolare e dopo la sostituzione delle rotaie.\nNegli anni ottanta intanto il fenomeno di turismo ferroviario che si stava sviluppando da qualche decennio sulle ferrovie secondarie dell'isola port\u00f2 alla nascita del progetto Trenino Verde, con il quale fu organizzato un servizio ferroviario turistico lungo le relazioni paesaggisticamente pi\u00f9 suggestive.\nLa storia delle FCS fin\u00ec nel 1989, quando venne attuata la fusione tra Ferrovie Complementari della Sardegna e Strade Ferrate Sarde, che port\u00f2 alla nascita delle Ferrovie della Sardegna, che ereditarono linee, rotabili e impianti dalle due vecchie societ\u00e0. Le ferrovie ex FCS sono oggi gestite dall'ARST."}
{"id": "1478845", "revid": "1573940", "url": "https://it.wikipedia.org/wiki?curid=1478845", "title": "Eos semilarvata", "text": "Il lori guanceblu (Eos semilarvata ) \u00e8 un uccello della famiglia degli Psittaculidi.\nDescrizione.\nLa colorazione base rosso vivo \u00e8 interrotta soltanto da alcuni segni blu su guance, copritrici auricolari, mento, ventre e sottocoda. Le ali hanno segni blu e remiganti primarie nere.\n\u00c8 assai simile, anche nel comportamento a \"Eos bornea\", di cui prende il posto in un particolare areale: foreste montane dell'isola di Ceram (Indonesia) al di sopra dei 1500 metri di quota."}
{"id": "1478846", "revid": "22416", "url": "https://it.wikipedia.org/wiki?curid=1478846", "title": "Societ\u00e0 per le Ferrovie Complementari della Sardegna", "text": ""}
{"id": "1478848", "revid": "1610933", "url": "https://it.wikipedia.org/wiki?curid=1478848", "title": "Lori dalle orecchie blu", "text": ""}
{"id": "1478852", "revid": "36426", "url": "https://it.wikipedia.org/wiki?curid=1478852", "title": "Diplopoda", "text": "I millepiedi sono un gruppo di artropodi caratterizzati dalla presenza di due paia di arti articolati sulla maggior parte dei segmenti del lungo corpo; sono conosciuti scientificamente come la classe dei Diplopoda, il cui nome deriva da questa caratteristica. Ogni segmento del corpo (ai cui lati presenta due paia di arti) \u00e8 il risultato di due segmenti singoli fusi insieme. La maggior parte dei millepiedi ha corpi cilindrici o appiattiti molto allungati con pi\u00f9 di 20 segmenti, mentre i millepiedi Oniscomorphi sono pi\u00f9 corti e sono soliti arrotolarsi su se stessi a formare una palla per proteggersi. Nonostante il nome \"millepiedi\", fino a poco fa nessuna specie nota ne possedeva effettivamente : il record di 750 gambe apparteneva alla specie \"Illacme plenipes\". Nel 2021, per\u00f2, in Australia, all'interno di un pozzo trivellato per l'esplorazione mineraria a 60 metri di profondit\u00e0 \u00e8 stato trovato un nuovo esemplare denominato \"Eumillipes persephone\" che possiede 1.306 zampe. Ci sono circa specie nominate e classificate in 16 ordini e circa 140 famiglie; ci\u00f2 fa di Diplopoda la pi\u00f9 grande classe di miriapodi, un gruppo di artropodi che comprende anche i centopiedi e altre creature a pi\u00f9 zampe.\nLa maggior parte dei millepiedi sono lenti detritivori, nutrendosi di foglie in decomposizione ed altri elementi vegetali morti. Alcuni si nutrono di funghi o succhiano fluidi vegetali, mentre una piccola minoranza sono predatori. I millepiedi sono generalmente innocui per l'uomo, anche se alcuni possono diventare parassiti domestici o da giardino. I millepiedi possono essere indesiderati soprattutto nelle serre dove possono causare gravi danni alle piantine emergenti. La maggior parte dei millepiedi si difendono con una variet\u00e0 di sostanze chimiche secrete dai pori lungo il corpo, sebbene i minuscoli millepiedi setosi siano ricoperti da ciuffi di setole staccabili. La riproduzione nella maggior parte delle specie viene effettuata attraverso gambe maschili modificate chiamate gonopodi, che trasferiscono pacchetti di sperma alle femmine.\nApparsi per la prima volta nel periodo Siluriano, i millepiedi sono alcuni dei pi\u00f9 antichi animali terrestri conosciuti. Alcuni membri di gruppi preistorici sono cresciuti fino a raggiungere una lunghezza di 2 metri; le pi\u00f9 grandi specie moderne, invece, raggiungono lunghezze massime di 27-38 centimetri. La specie pi\u00f9 lunga esistente \u00e8 il millepiedi gigante africano (\"Archispirostreptus gigas\").\nTra i miriapodi, i millepiedi sono tradizionalmente considerati i pi\u00f9 strettamente imparentati ai piccoli pauropodi, sebbene alcuni studi molecolari sfidino questa relazione. I millepiedi possono essere distinte dagli alquanto simili, ma solo lontanamente imparentati, centopiedi (classe Chilopoda), perch\u00e9 questi ultimi hanno movimenti pi\u00f9 rapidi, la presenza di un morso velenoso, la loro dieta carnivora, ed una singola coppia di arti per ciascun segmento corporeo.\nEtimologia.\nIl termine \"millepiedi\" \u00e8 molto diffuso nella letteratura popolare e scientifica, ma tra gli scienziati nordamericani viene usato anche il termine \"milliped\" (senza la e finale). Altri nomi vernacolari includono \"mille arti\" o semplicemente \"diplopodi\". La scienza della biologia e della tassonomia del millepiedi si chiama diplopodologia: lo studio dei diplopodi.\nClassificazione.\nSono state descritte circa specie di millepiedi. Le stime sul numero reale di specie sulla terra vanno da a . Poche specie di millepiedi sono molto diffuse; questi animali hanno scarse capacit\u00e0 di dispersione, a seconda della locomozione terrestre e degli habitat umidi. Questi fattori hanno favorito l'isolamento genetico e la rapida speciazione, producendo molti lignaggi con intervalli ristretti.\nI membri viventi del Diplopoda sono divisi in sedici ordini e due sottoclassi. La sottoclasse basale Penicillata contiene un singolo ordine, Polyxenida (millepiedi setosi). Tutti gli altri millepiedi appartengono alla sottoclasse Chilognatha costituita da due infraclassi: Pentazonia, contenente i millepiedi a corpo corto, e Helminthomorpha, contenente la maggior parte delle specie.\nDi seguito viene presentata la classificazione dei millepiedi, basata sugli studi di Shear (2011), e Shear &amp; Edgecombe (2010) (per i gruppi estinti). Recenti studi cladistici e molecolari hanno sfidato i tradizionali schemi di classificazione di cui sopra, e in particolare la posizione degli ordini Sifoniulida e Polizoniida non \u00e8 ancora ben definita. Il posizionamento e le posizioni di gruppi estinti conosciuti solo da fossili sono indicativi e non completamente risolti.\nClasse Diplopoda \nEvoluzione.\nI millepiedi sono tra i primi animali ad aver colonizzati le prime terre emerse durante il periodo Siluriano. Le prime forme probabilmente si nutrivano di muschi e tracheobionta primitive. Esistono due grandi gruppi di millepiedi i cui membri sono tutti estinti: gli Archipolypoda (\"antichi multi zampe\") che contengono i pi\u00f9 antichi animali terrestri conosciuti, e gli Arthropleuridea, che contengono i pi\u00f9 grandi invertebrati terrestri conosciuti. La pi\u00f9 antica creatura terrestre conosciuta, \"Pneumodesmus newmani\", era un archipolypoda lungo 1 centimetro che visse 428 milioni di anni fa nel Siluriano superiore e presenta evidenti prove di spiracoli (fori di respirazione) che dimostra che fosse un animale in grado di respirare l'aria. Durante il Carbonifero superiore (340-280 milioni di anni fa), \"Arthropleura\" divenne il pi\u00f9 grande invertebrato terrestre noto, raggiungendo lunghezze di almeno 2 metri. I millepiedi mostrano anche le prime prove di difesa chimica, poich\u00e9 alcuni fossili devoniani presentano aperture di ghiandole difensive chiamate ozopori. Millepiedi, centopiedi e altri artropodi terrestri raggiunsero dimensioni molto pi\u00f9 grandi rispetto alle loro controparti moderne negli ambienti ricchi di ossigeno del Devoniano e del Carbonifero, e alcuni avrebbero potuto superare il metro di lunghezza. Man mano che i livelli di ossigeno si abbassarono, gli artropodi giganti cominciarono a scomparire, lasciando il posto alle forme pi\u00f9 piccole.\nGruppi esistenti.\nLa storia della classificazione scientifica dei millepiedi \u00e8 iniziata con Carl Linnaeus, che nella sua decima edizione di \"Systema Naturae\", 1758, nomin\u00f2 sette specie di \"Julus\" come \"Insecta Aptera\" (insetti senza ali). Nel 1802, lo zoologo francese Pierre Andr\u00e9 Latreille propose il nome Chilognatha come primo gruppo di quelli che oggi sono i Diplopoda, e nel 1840 il naturalista tedesco Johann Friedrich von Brandt produsse la prima classificazione dettagliata di questi animali. Il nome Diplopoda stesso fu coniato nel 1844 dallo zoologo francese Henri Marie Ducrotay de Blainville. Dal 1890 al 1940, la tassonomia del millepiedi venne seguita da relativamente pochi ricercatori, con importanti contributi di Carl Attems, Karl Wilhelm Verhoeff e Ralph Vary Chamberlin, che descrissero ciascuno oltre specie, cos\u00ec come Orator F. Cook, Filippo Silvestri, R.I. Pocock e Henry W. Br\u00f6lemann. Fu un periodo in cui la scienza della diplopodologia fior\u00ec: i tassi di descrizione delle specie erano in media i pi\u00f9 alti della storia, a volte superiori a 300 l'anno.\nNel 1971, il biologo olandese CAW Jeekel pubblic\u00f2 un elenco completo di tutti i generi e le famiglie di millepiedi conosciuti descritti tra il 1758 e il 1957 nel suo \"Nomenclator Generum et Familiarum Diplopodorum\", un'opera accreditata come il lancio dell'era moderna della tassonomia dei millepiedi. Nel 1980, il biologo americano Richard L. Hoffman pubblic\u00f2 una classificazione dei millepiedi che riconosceva i Penicillata, i Pentazonia e gli Helminthomorpha, e la prima analisi filogenetica degli ordini dei millepiedi usando i moderni metodi cladistici venne pubblicata nel 1984 da Henrik Enghoff, della Danimarca. Una classificazione del 2003 del miriapodologo americano Rowland Shelley \u00e8 simile a quella originariamente proposta da Verhoeff, e rimane lo schema di classificazione accettato (mostrato qui sotto), nonostante studi molecolari pi\u00f9 recenti propongano relazioni contrastanti. Un riassunto del 2011 sulla diversit\u00e0 della famiglia dei millepiedi di William A. Shear ha posto l'ordine Siphoniulida all'interno del gruppo pi\u00f9 numeroso Nematophora.\nRecord fossile.\nOltre ai 16 ordini viventi, ci sono 9 ordini estinti e una superfamiglia conosciuta solo da fossili. Il rapporto di questi con i gruppi viventi e tra loro \u00e8 controverso. Artropleuridea fu a lungo considerata una classe distinta di miriapodi, sebbene gli studi all'inizio del XXI secolo stabilirono il gruppo come una sottoclasse dei millepiedi. Diversi ordini moderni compaiono anche nei reperti fossili. Di seguito sono riportati due arrangiamenti proposti di gruppi fossili di millepiedi. I gruppi estinti sono indicati con una croce (\u2020). L'ordine estinto di Zosterogrammida, chilognati di posizione incerta, non \u00e8 mostrato.\nRelazione con altri miriapodi.\nSebbene le relazioni tra gli ordini di millepiedi siano ancora oggetto di dibattito, la classe Diplopoda nel suo insieme \u00e8 considerata un gruppo monofiletico di artropodi: tutti i millepiedi sono pi\u00f9 strettamente correlati tra loro che con qualsiasi altro artropode. Diplopoda \u00e8 una classe all'interno del sottoramo di artropoda Myriapoda, i miriapodi, che comprende centopiedi (classe Chilopoda), nonch\u00e9 i pauropodi meno noti (classe Pauropoda) e sinfili (classe Symphyla). All'interno dei miriapodi, i parenti pi\u00f9 stretti o il sister group dei millepiedi sono stati a lungo considerati i pauropodi, che come loro possiedono un collum e diplosegmenti.\nDistinzione dai centopiedi.\nLa differenza tra millepiedi e centopiedi \u00e8 una domanda comune al grande pubblico. Entrambi i gruppi di miriapodi condividono somiglianze, come corpi lunghi e multi-segmentati, numerosi arti, una singola coppia di antenne e la presenza di organi postanntennali, ma possiedono anche molte differenze e distinte storie evolutive, come l'antenato comune pi\u00f9 recente di millepiedi e centopiedi visse circa 450-475 milioni di anni fa nel Siluriano. La sola testa esemplifica le differenze; i millepiedi hanno antenne corte a gomito per sondare il substrato, una coppia di robuste mandibole e una singola coppia di mascelle fuse in un labbro; i centopiedi hanno lunghe antenne filiformi, una coppia di piccole mandibole, due coppie di mascelle e una coppia di grossi artigli da cui iniettano il veleno.\nDescrizione.\nSono caratterizzati da un tronco segmentato con segmenti fusi a due a due (diplosomiti o diplosegmenti) ad eccezione dei primi tre. Capo e tronco sono separati da un tratto detto \"collo\" che in realt\u00e0 corrisponde all'ultimo segmento del capo che \u00e8 separato dalla capsula cefalica. I primi tre segmenti del tronco mantengono la loro individualit\u00e0 e recano quindi ciascuno un paio di zampe, segue poi una serie pi\u00f9 o meno lunga di diplosomiti. Alcuni autori denominano \"torace\" l'insieme dei primi tre segmenti del tronco ed \"addome\" la restante serie di diplosomiti, sebbene non vi sia una differenziazione tra i due paragonabile a quella dei Crostacei pi\u00f9 evoluti e degli Esapodi. A causa della loro anatomia molto sensibile alle perdite d'acqua vivono negli ambienti umidi.\nLe zampe sono impiantate ventralmente (poich\u00e9 i tergiti sono molto sviluppati anche in senso latero-ventrale, mentre gli sterniti sono ridotti), ne consegue lentezza di movimenti. Sono detritivori. Caratteristica di Diplopodi e Pauropodi \u00e8 lo Gnatochilario, organo boccale derivante dalla fusione del primo paio di mascelle."}
{"id": "1478857", "revid": "298055", "url": "https://it.wikipedia.org/wiki?curid=1478857", "title": "Ed Chigliak", "text": ""}
{"id": "1478860", "revid": "1543377", "url": "https://it.wikipedia.org/wiki?curid=1478860", "title": "Commonwealth (aree insulari degli Stati Uniti d'America)", "text": "L'espressione Commonwealth, usata per aree insulari degli Stati Uniti, indica un territorio organizzato o una colonia che ha instaurato con il Governo federale una relazione pi\u00f9 sviluppata, che pu\u00f2 essere trasfusa in un accordo scritto. Attualmente due aree insulari godono dello \"status\" di commonwealth, le Isole Marianne Settentrionali e Porto Rico. Nel 1976, il Congresso approv\u00f2 la \"Convenzione per stabilire il Commonwealth delle Marianne Settentrionali in unione politica con gli Stati Uniti\". Nel caso di Porto Rico non c'\u00e8 stato un accordo scritto in tal senso.\nIl Commonwealth delle Filippine mantenne tale \"status\" dal 15 novembre 1935 al 4 luglio 1946, quando gli Stati Uniti riconobbero l'indipendenza e la sovranit\u00e0 delle Filippine.\nTra le attuali aree insulari degli Stati Uniti tale termine fu usato per la prima volta per Porto Rico nel 1952. Venne usata la dizione \"Commonwealth of Puerto Rico\", in quanto la traduzione letterale in inglese del nome ufficiale di Porto Rico (\"Estado Libre Asociado de Puerto Rico\") sarebbe \"Stato libero associato di Porto Rico\", termine non accettabile per il Congresso."}
{"id": "1478861", "revid": "17126", "url": "https://it.wikipedia.org/wiki?curid=1478861", "title": "Puerto Rican Independence Party", "text": ""}
{"id": "1478865", "revid": "1573940", "url": "https://it.wikipedia.org/wiki?curid=1478865", "title": "Pseudeos fuscata", "text": "Il lori fosco (Pseudeos fuscata ) \u00e8 un uccello della famiglia degli Psittaculidi..\nDescrizione.\nHa colorazione base nero-bruno-olivacea, con vertice del petto giallastro, addome giallo-arancio, con tonalit\u00e0 variabili da soggetto a soggetto, cosce arancio, sottocoda blu, groppone giallastro pi\u00f9 tendente al bianco nei maschi e all'argento nelle femmine (ma non \u00e8 prova certa di dimorfismo sessuale). Le ali e la coda sono nero-bluastre con sfumature arancio-olivacee. Il becco \u00e8 arancio carico, l'iride rossa e le zampe color antracite. La taglia si aggira attorno ai 25\u00a0cm.\nDistribuzione e habitat.\n\u00c8 ampiamente presente in tutta la Nuova Guinea e sembra una specie in grado di sopportare il cambiamento di ambienti imposto dall'uomo con maggiore facilit\u00e0 di altre; socievole e tranquillo, frequenta senza paura giardini e aree abitate alla ricerca di fiori. In cattivit\u00e0 \u00e8 tra i lori pi\u00f9 diffusi e d\u00e0 ottimi risultati anche come riproduttore.\nBiologia.\nAbita sia le foreste primarie sia le savane, fino a quote attorno ai 2000 metri, ma \u00e8 possibile che superi anche quote assai pi\u00f9 elevate durante gli spostamenti tra una costa e l'altra delle isole dove vive. Estremamente gregario e chiassoso, forma bande anche numerosissime che si raccolgono su grandi alberi dormitorio per poi involarsi all'alba alla ricerca di fiori: quelli di una specie autoctona della Nuova Guinea del genere \"Pittosporum\" e di palma da cocco sono tra i suoi preferiti. Ottimo volatore, compie acrobazie notevoli; giocherellone e iperattivo, sottolinea ogni suo movimento con richiami ripetuti piuttosto forti. Nidifica tra novembre e aprile nelle zone montane, poi scende lungo le coste."}
{"id": "1478866", "revid": "287204", "url": "https://it.wikipedia.org/wiki?curid=1478866", "title": "Attualismo (disambigua)", "text": ""}
{"id": "1478867", "revid": "1566286", "url": "https://it.wikipedia.org/wiki?curid=1478867", "title": "Maria Cumani Quasimodo", "text": "Biografia.\nDanzatrice attiva dalla met\u00e0 degli anni trenta fu allieva di Jia Ruskaja. Autrice di proprie coreografie originali, decise molto presto di danzare interpretando solo composizioni di sua creazione.\nDecisivo per la sua esistenza fu l'incontro, nel giugno del 1936, con il poeta Salvatore Quasimodo - il quale si innamor\u00f2 tanto della sua elegante bellezza quanto del suo vivace ingegno artistico - da cui ebbe un figlio, Alessandro. Dopo travagliate ed alterne vicende, la Cumani convol\u00f2 a nozze con il poeta nel 1948. Maria Cumani fu essenzialmente la \"Musa\" del poeta, e soprattutto una preziosa collaboratrice: avrebbe aiutato Quasimodo nella traduzione dei \"Lirici greci\" ma soprattutto delle poesie di Neruda. Dopo una complessa e tormentosa vita matrimoniale, i due si separarono legalmente nel 1960. Il figlio Alessandro, allora ventunenne, venne affidato alla madre.\nFu molto attiva anche come attrice cinematografica. Partecip\u00f2 a pellicole come \"Giulietta degli spiriti\" (1965), di Federico Fellini, \"Medea\" (1969), di Pier Paolo Pasolini, \"L'inquilina del piano di sopra\" (1978) di Ferdinando Baldi, e ad altri importanti film diretti da registi come Lina Wertm\u00fcller, i fratelli Taviani e Roberto Rossellini. Nonostante fosse separata da lungo tempo dal marito, us\u00f2 in molti casi il cognome Quasimodo.\nNel 1981 usc\u00ec un suo saggio critico sulla danza, seguito da una raccolta di poesie \"Improvviso un vento\" (Rari Nantes editore). Dopo una lunga pausa artistica, in cui si dedic\u00f2 all'insegnamento, la Cumani torn\u00f2 a danzare: nel 1986 fu prima danzatrice nell'opera \"Fedora\" di Umberto Giordano, messa in scena da Giancarlo Cobelli al Teatro Filarmonico di Verona.\nNel 1995, pochi mesi prima della sua scomparsa, usc\u00ec edito da Spirali un volume che raccoglie pagine di diario, lettere dirette a Quasimodo e poesie della Cumani con il titolo \"L'arte del silenzio. La danza. La poesia. L'immagine\". Infine nel 2003, grazie al figlio Alessandro, usc\u00ec postuma, presso l'editore Nicolodi, una sua raccolta di poesie, dal titolo \"O forse tutto non \u00e8 stato\"."}
{"id": "1478868", "revid": "1610933", "url": "https://it.wikipedia.org/wiki?curid=1478868", "title": "Lori scuro", "text": ""}
{"id": "1478871", "revid": "767487", "url": "https://it.wikipedia.org/wiki?curid=1478871", "title": "Caf\u00e9 Express", "text": "Caf\u00e9 Express \u00e8 un film del 1980 diretto da Nanni Loy e interpretato da Nino Manfredi.\nTrama.\nMichele Abbagnano \u00e8 un invalido napoletano di mezza et\u00e0 che per sopravvivere e mantenere il figlio quattordicenne in un collegio, si improvvisa venditore abusivo di caff\u00e8, viaggiando clandestinamente sulla tratta ferroviaria notturna da Vallo della Lucania a Napoli.\nIl film narra delle vicissitudini e degli espedienti del protagonista per sbarcare il lunario, braccato dal personale ferroviario per la sua attivit\u00e0 abusiva (oltre al fatto che viaggia sempre senza biglietto), e da un trio di ladruncoli che lo vorrebbero come complice coatto per consumare i loro borseggi.\nProduzione.\nIl soggetto nasce sull'onda del successo della miniserie televisiva \"Viaggio in seconda classe\" (1978), ideata anch'essa da Nanni Loy, una \"candid camera\" tra gli scompartimenti dei treni italiani, dove i passeggeri, anzich\u00e9 essere vittime di scherzi e situazioni paradossali, raccontano le proprie storie ed impressioni sulla realt\u00e0 contemporanea.\nTra questi, il regista intervist\u00f2 lungamente un uomo con berretto a coppola ed una mano paralizzata, che parlava prevalentemente il napoletano e si arrangiava a vendere il caff\u00e8 fatto in casa sui treni, e che pi\u00f9 tardi lo ispir\u00f2 per il personaggio del film.\nIncassi.\nIl film \u00e8 stato il settimo maggiore incasso nella stagione cinematografica italiana 1979-80 con oltre 7 miliardi di lire."}
{"id": "1478873", "revid": "1793900", "url": "https://it.wikipedia.org/wiki?curid=1478873", "title": "Commonwealth (Stati Uniti d'America)", "text": "Commonwealth \u00e8, negli Stati Uniti d'America, il termine con cui quattro stati federati designano ufficialmente s\u00e9 stessi: Kentucky, Massachusetts, Pennsylvania e Virginia.\nQuesto termine, che non indica una differenza particolare rispetto agli altri Stati dell'Unione, enfatizza il fatto che essi hanno un \"governo basato sul consenso del popolo\" in opposizione al precedente \"status\" di Colonia reale.\nCommonwealth del Kentucky.\nNel 1785, gli abitanti della Contea del Kentucky iniziarono a rivolgere petizioni al legislativo della Virginia, per ottenere che la contea diventasse uno Stato. I proponenti chiedevano che essa fosse riconosciuta come \"uno stato libero ed indipendente col nome di \"Commonwealth of Kentucky\".\nIl 4 giugno 1792, la contea divenne ufficialmente uno Stato. La Costituzione us\u00f2 il termine \"Commonwealth of Kentucky\" nel 1850, mentre in precedenza si usava \"State of Kentucky\"\".\nCommonwealth del Massachusetts.\nMassachusetts \u00e8 denominato ufficialmente \"Commonwealth of Massachusetts\" per la costituzione. Il nome precedente \"Stato del Massachusetts Bay\" \u00e8 stato utilizzato in tutti gli atti fino al 1780 nella prima bozza della costituzione. Il nome attuale si pu\u00f2 far risalire alla seconda bozza della costituzione dello stato, che \u00e8 stata scritta da John Adams e ratificata nel 1780.\nNel Massachusetts, il termine di \"Stato\" \u00e8 talvolta usato in maniera non ufficiale, ma di solito in una struttura composta piuttosto che come sostantivo. \u00c8 evidente quest'uso nella denominazione di alcune agenzie o enti come il Massachusetts State Police, la Massachusetts State House e il \"Bridgewater State Hospital\"."}
{"id": "1478875", "revid": "18379", "url": "https://it.wikipedia.org/wiki?curid=1478875", "title": "Eli Cohen", "text": "Agente sotto copertura del Mossad in Siria, riusc\u00ec a divenire membro del governo in quel paese.\nBiografia.\nFiglio di ebrei siriani originari di Aleppo, influenzato dal clima nazionalista ed anti-israeliano che percorreva l'Egitto, Cohen si un\u00ec durante gli studi universitari ad organizzazioni sioniste clandestine, mentre la sua famiglia nel 1949 lasciava il paese arabo per Israele. Nel 1951 il Mossad cre\u00f2 in Egitto un'organizzazione di ebrei egiziani, per sostenere chi volesse rifugiarsi in Israele, in cui entr\u00f2 Cohen.\nOperazione Goshen.\nNel 1954 la Gran Bretagna e l'Egitto stavano conducendo delle trattative che avrebbero dovuto sfociare nel ritiro delle truppe britanniche dal canale di Suez e nella consegna all'esercito egiziano di una notevole quantit\u00e0 di materiale bellico britannico. Il governo israeliano, a dispetto della sua evidente preoccupazione, ufficialmente decise di non prendere alcuna iniziativa volta ad ostacolare il ritiro britannico dal canale. Ciononostante, nel luglio del 1954 vi furono alcune esplosioni al Cairo e ad Alessandria d'Egitto. Aveva preso il via l'operazione Goshen, il cui scopo era far ricadere sul governo egiziano la responsabilit\u00e0 degli attentati, ma undici ebrei egiziani furono individuati facilmente ed arrestati.\nIl governo israeliano dichiar\u00f2 immediatamente di non aver mai ordinato questa operazione e vi furono varie inchieste per individuare chi nell'establishment israeliano avesse ordinato l'operazione. Qualche anno pi\u00f9 tardi queste indagini sfociarono nel cosiddetto affare Lavon, dal nome del ministro della difesa israeliano dell'epoca. Infatti l'inchiesta che aveva scagionato la sfera politica del governo israeliano aveva addossato l'intera responsabilit\u00e0 ad ufficiali del servizio segreto del Mossad, ma l'allora premier David Ben Gurion contest\u00f2 i risultati dell'inchiesta asserendo, senza avere alcuna prova, che l'ordine fosse stato dato proprio dal ministro della difesa dell'epoca, ovvero Pinhas Lavon.\nEli Cohen, che peraltro era coinvolto marginalmente, rimase impigliato nella rete della polizia egiziana per poi essere rilasciato per insufficienza di prove e, dopo la sconfitta egiziana nella crisi di Suez del 1956, fu espulso dal paese.\nGiunto in Israele, Cohen offr\u00ec i propri servigi al Mossad, il quale rifiut\u00f2, non volendo assumere persone che erano state coinvolte nell'operazione Goshen. Eli Cohen fu assunto come contabile e ispettore da Hamshbir, una catena di grandi magazzini, e il 31 agosto del 1959 si spos\u00f2 con Nadia Majald, un'israeliana di origine irachena.\nKamel Amin Tha'abet.\nIl Mossad alla fine lo assunse e cre\u00f2 per lui una \u201ccopertura\u201d. Divenne K\u0101mil Am\u012bn Th\u0101bit, un siriano benestante, emigrato in Argentina per motivi politici. Per rendere pi\u00f9 credibile la nuova identit\u00e0, Eli Cohen studi\u00f2 profondamente il Corano e il diritto siriano; non riusc\u00ec, per\u00f2, a eliminare completamente l'inflessione dialettale egiziana.\nGiunto a Buenos Aires nel 1961 l'agente israeliano entr\u00f2 in contatto con esuli nazisti che lo presentarono all'addetto militare presso l'ambasciata siriana Amin al-Hafiz che era segretamente membro del Baath, il partito socialista panarabo. Nel 1962, in previsione della presa del potere da parte del Baath per il quale ufficialmente parteggiava, il \u201csig. K\u00e0mil\u201d decise di recarsi in Siria, dove prese a frequentare molti membri del governo e dell\"'establishment\" militare siriano. In tal modo Cohen fece carriera fino a raggiungere dopo il colpo di stato militare filo-baath del 1963, la posizione di viceministro della difesa del regime siriano.\nNaturalmente l'agente israeliano riusciva ad acquisire importante materiale top secret che veniva regolarmente trasmesso al Mossad via radio o, raramente, per mezzo di operativi che si spacciavano per turisti occidentali di passaggio in Siria. Il documento pi\u00f9 importante, tra quelli acquisiti e trasmessi ai suoi superiori da Cohen, \u00e8 la mappa delle fortificazioni militari siriane nel confinante Golan.\nLa cattura e l'esecuzione.\nNel gennaio del 1965, dall'Unione Sovietica fu inviata a Damasco una squadra per aiutare i siriani ad individuare da dove provenivano delle strane interferenze radio da loro rilevate. Per Cohen fu l'inizio della fine: in breve tempo gli uomini del servizio di sicurezza siriano riuscirono a catturare Cohen proprio mentre trasmetteva i suoi radio messaggi seduto comodamente all'interno del suo appartamento di Damasco. Le autorit\u00e0 israeliane ammisero immediatamente che K\u0101mil Am\u012bn Th\u0101bit era l'agente del Mossad Eli Cohen e si adoperarono senza successo per organizzare uno scambio con uomini di servizi arabi catturati in Israele. Lo smacco per i siriani fu enorme stante la ragguardevole posizione che l'agente del Mossad era riuscito a raggiungere nel loro paese, e le stesse fondamenta del regime al potere cominciarono a tremare.\nPer le autorit\u00e0 siriane Cohen doveva essere condannato a morte e a nulla valsero gli appelli internazionali e dei capi di Francia, Belgio e Canada che chiedevano la commutazione della sentenza di morte. Nel vuoto caddero anche le suppliche di Papa Paolo VI. Il 18 maggio 1965, dopo essere stato sottoposto a terribili torture, le quali peraltro non avevano sortito alcun effetto, Eli Cohen venne pubblicamente impiccato e la sua esecuzione fu ripresa dalla televisione siriana.\nEffetti.\nCohen durante la sua attivit\u00e0 era diventato amico intimo di molti generali siriani, tra i quali spiccava Amin al-Hafiz, il quale dopo essere diventato presidente della Repubblica, fece s\u00ec che fosse nominato vice ministro della difesa siriana. I documenti trasmessi in Israele sono ancora un segreto militare, ma \u00e8 opinione diffusa che contenessero rilevanti informazioni sulle fortificazioni siriane e sulla loro mimetizzazione per mezzo di alti alberi di eucalipto, informazioni che furono determinanti nel 1967 per la fulminante conquista del Golan da parte delle truppe israeliane nella guerra dei sei giorni. L'agente K\u00e0mil pass\u00f2 al Mossad anche i codici di comunicazione dei piloti dell'aviazione militare siriana. Le perdite israeliane in quel conflitto sarebbero state enormemente pi\u00f9 alte senza le informazioni del loro agente.\nCerto appare singolare che tra il 1965, anno della cattura ed esecuzione dell'agente israeliano, e il 1967, anno del conflitto scatenato dai paesi arabi, la Siria non abbia provveduto a cambiare i propri piani militari e la relativa organizzazione; ma \u00e8 probabile che quanto da lui potenzialmente scoperto fosse talmente vasto da rendere praticamente impossibile, soprattutto dal punto di vista dei costi finanziari, ai siriani una rapida riorganizzazione del proprio apparato militare.\nNel febbraio del 2007 il governo della Turchia si \u00e8 offerto come mediatore per trattare con la Siria la traslazione in Israele dei resti di Eli Cohen ma la Siria si \u00e8 sempre rifiutata di consegnare la salma. Nel mese di aprile 2019 i media del mondo arabo hanno diffuso alcune voci sull'imminente restituzione del suo corpo a Israele, ma la notizia \u00e8 stata smentita pochi giorni dopo. \nIn Israele Cohen \u00e8 considerato un eroe nazionale e la citt\u00e0 israeliana di Bat Yam, dove risiedeva la sua famiglia, gli ha dedicato una piazza.\nCohen \u00e8 ricordato anche nel museo delle spie a Washington D.C..\nMedia.\nAlle sue gesta si \u00e8 ispirato il film tv \"La spia dell'impossibile\" del 1987, dove \u00e8 interpretato da John Shea.\nNel 2019 \u00e8 stata realizzata la serie tv biografica \"The Spy\", dove Eli \u00e8 stato interpretato da Sacha Baron Cohen."}
{"id": "1478877", "revid": "438678", "url": "https://it.wikipedia.org/wiki?curid=1478877", "title": "L'amico del cuore (film 1998)", "text": "L'amico del cuore \u00e8 un film del 1998 scritto e diretto da Vincenzo Salemme e girato a Bacoli e a Miseno. Con questo film Vincenzo Salemme fa il suo esordio alla regia.\nTrama.\nRoberto Cordova \u00e8 un medico quarantenne che deve sottoporsi a una rischiosa operazione al cuore. Decide quindi di togliersi prima tutti gli sfizi che pu\u00f2, tra i quali quello di andare a letto con la bella e giovane moglie del suo migliore amico Michele. \nLa moglie di Michele, Frida, saputo del desiderio di Roberto, pensa sia uno scherzo, ma infine capisce la situazione e si convince: dopo vari svenimenti del marito, Frida e Michele decidono di accontentare Roberto, che va quindi a letto con la donna.\nRoberto parte per gli Stati Uniti. Passano sette mesi. Roberto torna a casa: l'operazione \u00e8 andata a buon fine. Proprio il giorno del suo ritorno \u00e8 il compleanno di Geremia(nipote quattordicenne di Michele, che a causa di una rara malattia crede di essere un merlo e si comporta come tale) . Al compleanno scopre che Frida \u00e8 incinta. Padre Leonardo, non sapendo che Roberto \u00e8 andato a letto con Frida, pensa che il figlio sia di Michele.\nQuindi padre Leonardo scopre che l'ultimo desiderio \u00e8 stato esaudito; scopre anche che Michele \u00e8 sterile e non pu\u00f2 avere figli. Tutti e tre vanno in spiaggia e iniziano a litigare. Ritornati al ristorante sulla spiaggia, dove ha luogo la festa di Geremia, arriva la ginecologa di Frida. Le spiega che in realt\u00e0 lei \u00e8 incinta da otto mesi, quindi un mese prima del rapporto con Roberto. Si scopre finalmente che il figlio \u00e8 di uno degli operai che fecero i lavori in casa in quel periodo e non di Roberto. I tre quindi si riconciliano.\nCuriosit\u00e0: la storia del film era originariamente la trama de \"L'ultimo desiderio\", un atto unico teatrale del 1991 scritto da Vincenzo Salemme"}
{"id": "1478878", "revid": "1573940", "url": "https://it.wikipedia.org/wiki?curid=1478878", "title": "Pseudeos", "text": "Pseudeos \u00e8 un genere di uccelli della famiglia degli Psittaculidi..\nTassonomia.\nComprende le seguenti specie:"}
{"id": "1478888", "revid": "228587", "url": "https://it.wikipedia.org/wiki?curid=1478888", "title": "Bison (disambigua)", "text": ""}
{"id": "1478892", "revid": "1543377", "url": "https://it.wikipedia.org/wiki?curid=1478892", "title": "New Zealand Football Championship 2005-2006", "text": "L'edizione 2005-2006 del Campionato neozelandese di calcio vide la vittoria dell'Auckland City.\nPlayoff.\nPrimo turno.\nLa seconda classificata gioca contro la terza nella Partita 1; la quarta gioca contro la quinta nella Partita 2. La seconda e la quarta giocano in casa. I vincitori delle due partite e la perdente della prima partita si qualificano al secondo turno mentre la perdente della 2\u00aa partita viene eliminata.\nSecondo turno.\nL'Auckland City, vincitore della regular season, accede direttamente al secondo turno dove affronta la vincente della Partita 1. Il perdente della Partita 1 gioca contro la vincente della Partita 2.\nLa vincente della Partita 3 (Auckland) accede direttamente alla finale. Il perdente della Partita 3 (Canterbury) si qualifica alla semifinale dove affronta la vincente della Partita 4 (Wellington). Il perdente della Partita 4 viene eliminato.\nSemifinale.\nCanterbury si qualifica alla Finale.\nFinale.\nAuckland City vince il campionato e, insieme al secondo classificato nella regular season , si qualifica al Oceania Club Championship 2006"}
{"id": "1478893", "revid": "1573940", "url": "https://it.wikipedia.org/wiki?curid=1478893", "title": "Trichoglossus", "text": "Trichoglossus \u00e8 un genere di uccelli della famiglia Psittaculidae.\nTassonomia.\nComprende le seguenti specie:"}
{"id": "1478896", "revid": "15756", "url": "https://it.wikipedia.org/wiki?curid=1478896", "title": "Tour della Nazionale di rugby a 15 dell'Irlanda 1952", "text": "Il Tour della Nazionale di rugby a 15 dell'Irlanda 1952 fu una serie di incontri di rugby union disputatesi in Sud America nel 1952.\nNel 1952 la Nazionale irlandese di Rugby Union si rec\u00f2 in Argentina e Cile per un tour di circa un mese nelle province. Disput\u00f2 9 incontri, vincendone 8 e perdendone 1. Nessuno di essi \u00e8 classificato come \"test-match\" ufficiale.\nIl tour fu \"disturbato\" dalla morte di Evita Per\u00f3n, avvenuta il 26 luglio e il conseguente lutto nazionale, per il quale vennero annullati i match in programma tra il 3 e il 10 agosto, con un calendario rivisto di conseguenza.\nDa segnalare che la vittoria del Club Pucar\u00e0, fu la prima di una squadra argentina contro una squadra non sudamericana."}
{"id": "1478897", "revid": "767487", "url": "https://it.wikipedia.org/wiki?curid=1478897", "title": "R\u00e2u Alb", "text": "R\u00e2u Alb (letteralmente \"Ruscello Bianco\") \u00e8 un comune della Romania di 1.766 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 2 villaggi: R\u00e2u Alb de Jos e R\u00e2u Alb de Sus."}
{"id": "1478898", "revid": "287204", "url": "https://it.wikipedia.org/wiki?curid=1478898", "title": "Rau Alb", "text": ""}
{"id": "1478899", "revid": "287204", "url": "https://it.wikipedia.org/wiki?curid=1478899", "title": "Caf\u00e8 Express", "text": ""}
{"id": "1478900", "revid": "110157", "url": "https://it.wikipedia.org/wiki?curid=1478900", "title": "Runcu (D\u00e2mbovi\u021ba)", "text": "Runcu \u00e8 un comune della Romania di 4.632 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 6 villaggi: B\u0103deni, Brebu, Ferestre, Piatra, Runcu, Sili\u0219tea."}
{"id": "1478912", "revid": "121436146", "url": "https://it.wikipedia.org/wiki?curid=1478912", "title": "Wells Fargo Center (Filadelfia)", "text": "Il Wells Fargo Center, precedentemente conosciuto come Wachovia Center, CoreStatesCenter e First Union Center, \u00e8 un palazzetto dello sport situato a Filadelfia in Pennsylvania. \u00c8 l'arena in cui giocano le partite casalinghe i Philadelphia Flyers della NHL e i Philadelphia 76ers di NBA. L'edificio si trova presso l'angolo sud-est del South Philadelphia sport complex, che comprende il Lincoln Financial Field, il Citizens Bank Park, e il palazzetto predecessore dell'arena, The Spectrum.\nL'arena \u00e8 stato originariamente chiamata CoreStates Center in seguito all'acquisto dei diritti di denominazione da parte di CoreStates Bank; i diritti furono poi acquistati da First Union Bank in seguito a una fusione nel 1998 e poi da Wachovia Bank nel 2003 dopo la fusione con First Union. Dal 1\u00ba luglio 2010 i diritti appartengono alla compagnia di servizi finanziari Wells Fargo."}
{"id": "1478914", "revid": "124487495", "url": "https://it.wikipedia.org/wiki?curid=1478914", "title": "Teatro delle Vittorie", "text": "Il Teatro delle Vittorie \u00e8 un teatro di posa sito in Roma, in via Col di Lana 20, nel quartiere Della Vittoria, di propriet\u00e0 della Rai dai tardi anni cinquanta e successivamente adibito a studio televisivo a partire dal 1961.\nVi si sono realizzate molteplici tra le pi\u00f9 importanti e popolari trasmissioni della storia della televisione italiana. Attualmente (st. 2021-2022), ospita il set delle trasmissioni \"Soliti ignoti - Il ritorno\" (Rai 1) e \"Ti sento\" (Rai 2).\nStoria.\nIl teatro nacque durante il periodo della seconda guerra mondiale ed era principalmente destinato a spettacoli di \"variet\u00e0\" e di \"rivista\". Alcune ricostruzioni accreditano l'inaugurazione ufficiale in data 5 gennaio 1944, da parte della compagnia teatrale di Tot\u00f2 e Anna Magnani. A confermare tale avvenimento, seppur in modo impreciso, sar\u00e0 lo stesso Tot\u00f2, in qualit\u00e0 di ospite della puntata di \"Studio Uno\" (trasmesso, per l'appunto, dal Delle Vittorie) del 27 febbraio 1965, dichiarando: \"\"Questo teatro fu inaugurato da me, durante la guerra, con la Compagnia Tot\u00f2-Anna Magnani\"\".\nTra la fine degli anni cinquanta e gli inizi degli anni sessanta, in vista di un imminente fallimento, il proprietario dell'epoca decise di cedere l'edificio, il quale fu acquistato dalla Rai e trasformato in un teatro di posa per uso televisivo. Prima di questa conversione, l'ultima compagnia ad esibirsi fu quella di Erminio Macario.\nA suggerire l'acquisto del teatro fu il noto presentatore Pippo Baudo, che si mosse personalmente per intercedere tra la precedente gestione e i vertici della televisione pubblica, poich\u00e9 riteneva la struttura ideale per le esigenze dell'azienda, nonch\u00e9 geograficamente strategica, in quanto posizionata nelle imminenti vicinanze della sede centrale di Viale Mazzini e del centro di produzione di Via Teulada.\nIl teatro venne quindi nuovamente tenuto a battesimo, questa volta sul piccolo schermo, il 10 ottobre 1961, giorno in cui ebbe luogo il debutto della quarta edizione di \"Canzonissima.\" A precedere l'esordio del programma ci fu infatti una cerimonia inaugurale di pochi minuti, nella quale fu Renato Tagliani ad illustrare ai telespettatori del Programma Nazionale (l'attuale Rai 1) le caratteristiche del teatro appena restaurato e convertito alla produzione televisiva. \nIl Delle Vittorie ottiene particolare prestigio e rilevanza tra gli anni sessanta e novanta, quando viene utilizzato per prime serate di punta e specialmente per i celebri variet\u00e0 del sabato sera della prima rete Rai, tra i quali \"Teatro 10\" (nel 1964, 1971 e 1972), \"Studio Uno\" (nel 1965 e 1966), \"Canzonissima\" (dal 1961 al 1975), \"Milleluci\" (1974), \"Fantastico\" (qui realizzato per ben otto stagioni consecutive, dal 1984 al 1992, e nuovamente nella stagione 1997-1998) e \"Scommettiamo che...?\" (per le prime sette edizioni, dal 1991 al 2000).\nA partire dalla seconda met\u00e0 degli anni duemila, il teatro \u00e8 stato progressivamente relegato a produzioni minori, programmi appartenenti alla fascia del \"day-time\" e in particolare di genere \"game show\" in onda in access prime time, come \"Affari tuoi\" e \"Soliti ignoti\". Dal 2012 \u00e8 ripartito in differenti spazi e altrettanti set, nell'ottica di produrre pi\u00f9 trasmissioni in contemporanea.\nProgrammi realizzati.\nLe sottostanti tabelle, suddivise in decenni, sono approssimative e in costante aggiornamento:\nControversie.\nIl 22 febbraio 2018, in seguito alla prematura morte di Bibi Ballandi, l'allora direttore generale dell'azienda Mario Orfeo, in accordo con l'ex presidente Monica Maggioni, comunic\u00f2 (attraverso una nota ufficiale diffusa dall'Ufficio Stampa Rai) l'intenzione di dedicare ed intitolare il teatro al produttore, in quanto \"\"dovuto omaggio a un grande uomo di spettacolo che ha sempre proposto programmi televisivi di qualit\u00e0 in piena sintonia con i valori del servizio pubblico\"\". A seguito del malcontento e delle polemiche che scaturirono da tale decisione, la proposta non ebbe per\u00f2 compimento e l'edificio ha mantenuto inalterata la sua storica denominazione."}
{"id": "1478926", "revid": "339392", "url": "https://it.wikipedia.org/wiki?curid=1478926", "title": "Faiyum", "text": ""}
{"id": "1478928", "revid": "33689", "url": "https://it.wikipedia.org/wiki?curid=1478928", "title": "Topolino salvaguai", "text": ""}
{"id": "1478932", "revid": "767487", "url": "https://it.wikipedia.org/wiki?curid=1478932", "title": "S\u0103lcioara (D\u00e2mbovi\u021ba)", "text": "S\u0103lcioara \u00e8 un comune della Romania di 4.042 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 9 villaggi: B\u0103ne\u0219ti, C\u0103tunu, Cuza Vod\u0103, Ghine\u0219ti, Mircea Vod\u0103, Moara Nou\u0103, Movila, Podu Rizii, S\u0103lcioara."}
{"id": "1478942", "revid": "1305772", "url": "https://it.wikipedia.org/wiki?curid=1478942", "title": "Continental", "text": ""}
{"id": "1478944", "revid": "110157", "url": "https://it.wikipedia.org/wiki?curid=1478944", "title": "Slobozia Moar\u0103", "text": "Slobozia Moar\u0103 \u00e8 un comune della Romania di 2.285 abitanti, ubicato nel distretto di D\u00e2mbovi\u021ba, nella regione storica della Muntenia."}
{"id": "1478945", "revid": "1573940", "url": "https://it.wikipedia.org/wiki?curid=1478945", "title": "Trichoglossus euteles", "text": "Il lorichetto dalla testa oliva (Trichoglossus euteles (), detto anche lorichetto perfetto, \u00e8 un uccello della famiglia Psittaculidae.\nDistribuzione e habitat.\nSi trova in Indonesia e a Timor-Leste. I suoi habitat naturali sono le foreste umide di pianura subtropicali o tropicali e le umide regioni oltre il limite degli alberi subtropicali o tropicali."}
{"id": "1478946", "revid": "287204", "url": "https://it.wikipedia.org/wiki?curid=1478946", "title": "Slobozia Moara", "text": ""}
{"id": "1478947", "revid": "1543377", "url": "https://it.wikipedia.org/wiki?curid=1478947", "title": "HD 69830 d", "text": "HD 69830 d \u00e8 un pianeta extrasolare in orbita attorno alla stella nana arancione HD 69830, con un periodo orbitale di 197 giorni. Scoperto nel 2006, \u00e8 il pianeta pi\u00f9 esterno finora scoperto del suo sistema e si trova molto probabilmente nella sua zona abitabile.\nOrbita e massa.\nL'orbita planetaria ha una bassa eccentricit\u00e0, come accade per buona parte dei pianeti del nostro sistema solare. Il Semiasse maggiore dell'orbita \u00e8 di sole 0,63 UA, simile a quello di Mercurio nel sistema solare. Tuttavia HD 69830 \u00e8 una stella meno massiccia ed energica del Sole, il che colloca il pianeta nella zona abitabile del sistema.\nCaratteristiche.\nDato che la massa del pianeta \u00e8 molto simile a quella di Nettuno, si suppone che HD 69830 d si tratti di un gigante gassoso, privo di superficie solida. Poich\u00e9 \u00e8 stato scoperto indirettamente attraverso i suoi effetti gravitazionali sulla stella, caratteristiche quali raggio, composizione chimica e temperatura sono sconosciuti. Supponendo che abbia una composizione simile a quella di Nettuno o di Urano ed un ambiente prossimo all'equilibrio chimico, l'atmosfera di HD 69830 d sarebbe costituito principalmente da idrogeno ed elio, con una certa quantit\u00e0 di metano e, nelle zone pi\u00f9 fredde, nubi d'acqua.\nIl pianeta si trova all'interno della zona abitabile del sistema, secondo quanto presupposto per un pianeta di tipo terrestre per poter mantenere l'acqua allo stato liquido sulla sua superficie. Pur non conoscendo quali siano le condizioni cui andrebbe incontro qualche forma di vita in un gigante gassoso, le lune pi\u00f9 grandi potrebbero essere in grado di supportare un ambiente vivibile. I modelli riguardo alle interazioni mareali tra un pianeta ed una sua ipotetica luna suggeriscono che un satellite abbastanza esteso sia in grado di rimanere in orbita attorno ad HD 69830 d per tutta la durata del sistema planetario."}
{"id": "1478948", "revid": "1610933", "url": "https://it.wikipedia.org/wiki?curid=1478948", "title": "Lorichetto dalla testa oliva", "text": ""}
{"id": "1478951", "revid": "6923", "url": "https://it.wikipedia.org/wiki?curid=1478951", "title": "Bentley Continental T", "text": ""}
{"id": "1478953", "revid": "1573940", "url": "https://it.wikipedia.org/wiki?curid=1478953", "title": "Trichoglossus flavoviridis", "text": "Il lorichetto giallo e verde (Trichoglossus flavoviridis () \u00e8 un uccello della famiglia Psittaculidae, endemico dell'Indonesia.\nI suoi habitat naturali sono le foreste umide di pianura subtropicali o tropicali e le umide regioni oltre il limite degli alberi subtropicali o tropicali."}
{"id": "1478954", "revid": "125252958", "url": "https://it.wikipedia.org/wiki?curid=1478954", "title": "Reazione reversibile", "text": "Il concetto di reazione reversibile, nella moderna terminologia, si applica ad una reazione chimica nella quale i reagenti ed i prodotti coesistono in equilibrio chimico.\nUna reazione irreversibile, invece, \u00e8 una reazione nella quale l'equilibrio \u00e8 completamente spostato o dalla parte dei reagenti o da quella dei prodotti.\nL'accezione di utilizzo dei termini \"reversibile\" ed \"irreversibile\" \u00e8 molto diversa da quella relativa ad una trasformazione reversibile (o irreversibile) cos\u00ec come \u00e8 definito in termodinamica. Pi\u00f9 precisamente tutte le reazioni chimiche sono \"termodinamicamente irreversibili\". Per non confondere le idee, si preferisce chiamare una reazione \"(chimicamente) reversibile\" con il termine \"reazione invertibile\".\nUna reazione reversibile (o invertibile) viene comunemente indicata con una doppia freccia:\naA + bB formula_1 cC + dD\nin cui A, B sono i reagenti e C, D sono i prodotti se la reazione \u00e8 letta da sinistra verso destra, mentre A, B sono i prodotti e C, D sono i reagenti se la reazione \u00e8 letta da destra verso sinistra. Le lettere minuscole (a,b,c,d) indicano i relativi coefficienti stechiometrici.\nStoria.\nTale concetto fu introdotto inizialmente da Claude Louis Berthollet che, nel 1803, lo us\u00f2 per descrivere la reazione di formazione di cristalli di carbonato di sodio in un lago salato. La reazione \u00e8 la seguente:\nEgli riconobbe tale reazione come la inversa della pi\u00f9 familiare:\nFino ad allora, tutte le reazioni chimiche erano ritenute procedere in una sola direzione. Berthollet ipotizz\u00f2 invece che l'eccesso di sale nel lago potesse aiutare a spingere la reazione in senso inverso, verso la formazione di carbonato di sodio. Il principio di Le Ch\u00e2telier, successivamente, estese questa idea inserendola all'interno di una preposizione pi\u00f9 generale relativa all'effetto di vari fattori sull'equilibrio della reazione."}
{"id": "1478956", "revid": "44939", "url": "https://it.wikipedia.org/wiki?curid=1478956", "title": "Reazione irreversibile", "text": ""}
{"id": "1478957", "revid": "200679", "url": "https://it.wikipedia.org/wiki?curid=1478957", "title": "Carta moneta", "text": ""}
{"id": "1478959", "revid": "1610933", "url": "https://it.wikipedia.org/wiki?curid=1478959", "title": "Lorichetto giallo e verde", "text": ""}
{"id": "1478963", "revid": "1305772", "url": "https://it.wikipedia.org/wiki?curid=1478963", "title": "\u0218elaru", "text": "\u0218elaru \u00e8 un comune della Romania di 3.560 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 3 villaggi: Fierbin\u021bi, Glogoveanu, \u0218elaru."}
{"id": "1478965", "revid": "1573940", "url": "https://it.wikipedia.org/wiki?curid=1478965", "title": "Trichoglossus johnstoniae", "text": "Il lorichetto di Mindanao (Trichoglossus johnstoniae ) \u00e8 un uccello della famiglia Psittaculidae, endemico delle Filippine.\nIl suo habitat naturale sono le umide regioni oltre il limite degli alberi subtropicali o tropicali. \u00c8 minacciato dalla perdita dell'habitat."}
{"id": "1478966", "revid": "1610933", "url": "https://it.wikipedia.org/wiki?curid=1478966", "title": "Lorichetto di Mindanao", "text": ""}
{"id": "1478967", "revid": "767487", "url": "https://it.wikipedia.org/wiki?curid=1478967", "title": "\u0218ot\u00e2nga", "text": "\u0218ot\u00e2nga \u00e8 un comune della Romania di 7.156 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di due villaggi: \u0218ot\u00e2nga e Tei\u0219."}
{"id": "1478969", "revid": "287204", "url": "https://it.wikipedia.org/wiki?curid=1478969", "title": "Sotanga", "text": ""}
{"id": "1478971", "revid": "1543377", "url": "https://it.wikipedia.org/wiki?curid=1478971", "title": "Cratere Bonneville", "text": "Bonneville \u00e8 un cratere marziano, con un diametro di 200 m. Si trova nelle vicinanze del cratere Gusev. Questo cratere \u00e8 stato visitato dal Rover \"Spirit\" nel 2004, durante l'esplorazione del fondo del cratere Gusev. Gli studiosi hanno sperato che Bonneville fosse sufficientemente profondo da poter studiare le rocce, ma le pareti interne si sono rivelate senza segni di strati rocciosi, quindi il rover \"Spirit\" venne inviato verso altre destinazioni.\nQuesto cratere ospita i resti dello scudo termico del rover, espulso durante le procedure di atterraggio. Lo scudo pu\u00f2 essere notato nella ripresa del cratere effettuata dal rover.\nQuesto cratere \u00e8 stato intitolato per l'antico lago Bonneville, che si trova nello Utah."}
{"id": "1478973", "revid": "1305772", "url": "https://it.wikipedia.org/wiki?curid=1478973", "title": "T\u0103rt\u0103\u0219e\u0219ti", "text": "T\u0103rt\u0103\u0219e\u0219ti \u00e8 un comune della Romania di 4.994 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 3 villaggi: B\u00e2ldana, Gulia, T\u0103rt\u0103\u0219e\u0219ti."}
{"id": "1478974", "revid": "287204", "url": "https://it.wikipedia.org/wiki?curid=1478974", "title": "Tartasesti", "text": ""}
{"id": "1478975", "revid": "1573940", "url": "https://it.wikipedia.org/wiki?curid=1478975", "title": "Trichoglossus ornatus", "text": "Il lorichetto ornato (Trichoglossus ornatus ()) \u00e8 un uccello della famiglia Psittaculidae, endemico dell'Indonesia.\nI suoi habitat naturali sono le foreste umide di pianura subtropicali o tropicali e le foreste di mangrovie subtropicali o tropicali."}
{"id": "1478977", "revid": "1610933", "url": "https://it.wikipedia.org/wiki?curid=1478977", "title": "Lorichetto ornato", "text": ""}
{"id": "1478982", "revid": "899609", "url": "https://it.wikipedia.org/wiki?curid=1478982", "title": "Call center (serie televisiva)", "text": "Call center \u00e8 una serie televisiva italiana scritta da Massimiliano Scuriatti e Gianluca Dell'Atti e realizzata nel 2005 per il canale tematico Happy Channel del gruppo Mediaset.\nNe \u00e8 stata realizzata una sola stagione di 25 episodi che \u00e8 stata mandata in onda negli ultimi mesi di vita del canale, chiuso il 1\u00ba gennaio 2006 a causa di una ridefinizione contrattuale.\nLa serie \u00e8 andata in onda ogni gioved\u00ec alle 21.00 a partire da novembre 2005.\nIl cast comprendeva, tra gli altri, Beatrice Luzzi, Davide Paniate, Andrea Santonastaso e Claudia Grego.\nLa particolarit\u00e0 di questo telefilm \u00e8 che \u00e8 stato il primo in Italia ad essere realizzato interamente da un canale tematico, esempio seguito subito anche da Jimmy.\nEssendo stato realizzato appositamente per il canale satellitare Happy Channel, il telefilm non \u00e8 mai passato sulle reti generaliste del gruppo Mediaset."}
{"id": "1478983", "revid": "547034", "url": "https://it.wikipedia.org/wiki?curid=1478983", "title": "T\u0103t\u0103rani", "text": "T\u0103t\u0103rani \u00e8 un comune della Romania di 5.501 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 4 villaggi: C\u0103prioru, Gheboieni, Priboiu, T\u0103t\u0103rani. Il centro abitato \u00e8 attraversato dal 45\u00ba parallelo, la linea equidistante fra il Polo nord e l'Equatore. "}
{"id": "1478984", "revid": "1355461", "url": "https://it.wikipedia.org/wiki?curid=1478984", "title": "Cattedrale di Santa Maria Assunta (Oristano)", "text": "La cattedrale di Santa Maria Assunta \u00e8 il duomo di Oristano e la chiesa madre dell'arcidiocesi Arborense. Sorge nel centro storico cittadino.\nStoria.\nLa cattedrale di Oristano sorge sul luogo di un insediamento di epoca bizantina, come testimoniano le sepolture, risalenti al VII secolo, rinvenute nella piazza antistante l'edificio. L'esistenza della cattedrale, l\"ecclesia sanctae Mariae de Orestano\", \u00e8 documentata dal 1131; le sedici colonne conservate nel cortile del duomo e i capitelli custoditi nel vicino seminario, permettono di ipotizzare che il primitivo edificio, in stile romanico, avesse tre navate. Alcuni restauri, commissionati dall'arcivescovo Torgotorio de Muru, vennero effettuati nel 1228, anno in cui maestro Placentinus appose la sua firma sui battenti bronzei del portone ligneo, attualmente conservati nell'aula capitolare. Entro il 1348 venne edificato il transetto con le quattro cappelle in stile gotico italiano.\nIl grave stato di degrado della cattedrale nella prima met\u00e0 del XVIII secolo determin\u00f2 i lavori di ricostruzione che hanno portato all'attuale edificio, risparmiando poco dell'antica fabbrica romanico-gotica. I lavori, voluti dall'arcivescovo Antonio Nin e dal capitolo, iniziarono nel 1729. Vennero inizialmente affidati all'architetto cagliaritano Salvatore Garrucciu e successivamente, dopo la morte di quest'ultimo, a Giovanni Battista Ariety di Alghero. Il tempio venne consacrato nel 1745 ma i lavori terminarono solo nel corso della seconda met\u00e0 del secolo. Tra il 1830 e il 1837 vennero costruiti i cappelloni semicircolari del transetto secondo il progetto dell'architetto piemontese Giuseppe Cominotti, su commissione dell'arcivescovo Giovanni Maria Bua, mentre al 1912 risalgono le decorazioni pittoriche che ornano le pareti interne della cattedrale. \nL'arcivescovo Ignazio Sanna dopo nove anni di decisioni e non senza critiche nel finire del 2015 decise di compiere i lavori di adeguamento liturgico. Dopo la demolizione dell'altare settecentesco, di alto pregio, e la temporanea collocazione di una tavola e tappeti per coprire il vuoto lasciato dal pregiato monumento, fece posizionare una mensa e un nuovo ambone in marmo bianco e rosso.. La dedicazione avvenne il 10 gennaio 2016 con la concelebrazione eucaristica presieduta dall'arcivescovo concelebrata da alcuni vescovi sardi e dal presbiterio arborense.\nDurante il rito sono state posizionate le reliquie di sant'Archelao e santa Giusta. L'antico altare fu ricostruito in posizione arretrata, nel coro, ma occultato dalle nuove strutture.\nDescrizione.\nIl duomo di Oristano si affaccia sull'ampio piazzale con il prospetto principale, incompleto, in cantoni di trachite a vista, e con il lato nord, movimentato dall'abside semicircolare del braccio del transetto e affiancato dalla bella torre campanaria a canna ottagona, di origini medievali e completata nel settecento dal cupolino a cipolla rivestito in maiolica.\nL'interno, in pianta a croce latina, \u00e8 costituito dall'unica, ampia navata, con tre cappelle su ciascun lato, transetto e abside quadrangolare. L'incrocio della navata col transetto \u00e8 coperto dalla cupola ottagonale, con tamburo impostato su quattro pennacchi in cui sono dipinti gli Evangelisti. L'interno del tempio \u00e8 ornato da numerose opere d'arte, tra le quali si trovano la statua lignea dell\"Annunziata\" del XIV secolo, attribuita a Nino Pisano o a Francesco Valdambrino, custodita nella prima cappella a destra e l'altare settecentesco dello scultore Pietro Pozzo, in stile barocco, nella cappella dedicata a sant'Archelao, patrono di Oristano.\nIl presbiterio, sul modello del duomo di Cagliari e del Duomo di Sassari, \u00e8 rialzato, chiuso da balaustra marmorea e con due leoni dello stesso materiale posti alla base della scala di accesso. L'altare maggiore e la credenza, in marmo, sono opera di Pietro Pozzo. Dietro l'altare si trova il pregevole coro ligneo, settecentesco, mentre sulla parete di fondo dell'abside \u00e8 collocata la grande tela tonda, in cui \u00e8 raffigurata l'Assunta, con una sfarzosa cornice dorata retta da angeli. Alle pareti laterali sono poste invece due grandi tele rettangolari del Marghinotti, raffiguranti l\"Adorazione dei Magi\" e l\"Ultima cena\", tema quest'ultimo ripreso in varie opere dell'artista ottocentesco.\nNel transetto si trovano le cappelle gotiche superstiti risalenti al trecento, tra cui la cappella della Madonna del Rimedio, con volta a crociera, bifora gotica aperta sul fondo e altare ornato dai resti di un pluteo marmoreo scolpito, risalenti al IX secolo. Sempre nel transetto si aprono i cappelloni ottocenteschi, in stile neoclassico, dedicati a san Luigi Gonzaga (braccio nord) e a san Giovanni Nepomuceno (braccio sud), ornati dalle sculture di Andrea Galassi.\nDalla sacrestia dei Beneficiati \u00e8 possibile accedere al cosiddetto \"Archivietto\", una piccola cappella seicentesca a pianta quadrata, voltata a cupola emisferica, che rappresenta stilisticamente un interessante connubio di architettura tardogotica ed elementi del classicismo rinascimentale. L'\"Archivietto\" venne edificato per prolungare l'abside, da cui venne separato durante i restauri settecenteschi con l'erezione di una parete, diventando cos\u00ec un ambiente a s\u00e9 adibito ad archivio.\nOrgano a canne.\nL'organo a canne della cattedrale, situato nel braccio destro del transetto, \u00e8 stato costruito nel 1961 dalla ditta Tamburini; posto originariamente dietro l'altare maggiore, nel 1970, dalla stessa ditta \u00e8 stato diviso in due corpi, ampliato e spostato nell'attuale sistemazione.\nAttualmente il \"Grand'Organo\" (prima tastiera) e il \"Pedale\" sono posti vicino alla parete destra del transetto destro, l\"Espressivo\" (seconda tastiera), invece, \u00e8 posto in una piccola cantoria alla destra dell'abside, con una mostra formata da canne mute.\nLa consolle, posta sotto la scala di accesso al pulpito tra la navata e il transetto destro, possiede due tastiere di 61 tasti ciascuna e una pedaliera concavo-radiale di 32 note. La trasmissione \u00e8 elettropneumatica. L'organo dispone di 29 registri."}
{"id": "1478985", "revid": "268111", "url": "https://it.wikipedia.org/wiki?curid=1478985", "title": "Tatarani", "text": "Tatarani, con due diverse grafie, \u00e8 la denominazione di due diverse localit\u00e0 della Romania:"}
{"id": "1478987", "revid": "97126", "url": "https://it.wikipedia.org/wiki?curid=1478987", "title": "Duomo di Oristano", "text": ""}
{"id": "1478992", "revid": "110157", "url": "https://it.wikipedia.org/wiki?curid=1478992", "title": "Ulie\u0219ti", "text": "Ulie\u0219ti \u00e8 un comune della Romania di 4.451 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 7 villaggi: Croitori, Hanu lui Pal\u0103, Jugureni, M\u00e2n\u0103stioara, Olteni, Ragu, Ulie\u0219ti."}
{"id": "1478994", "revid": "287204", "url": "https://it.wikipedia.org/wiki?curid=1478994", "title": "Uliesti", "text": ""}
{"id": "1478997", "revid": "207432", "url": "https://it.wikipedia.org/wiki?curid=1478997", "title": "Bentley Motors Limited", "text": ""}
{"id": "1479008", "revid": "12699125", "url": "https://it.wikipedia.org/wiki?curid=1479008", "title": "Ganon", "text": ""}
