{"id": "1456705", "revid": "287204", "url": "https://it.wikipedia.org/wiki?curid=1456705", "title": "Draenei", "text": "I draenei sono una razza dell'universo di \"Warcraft\" creato da Blizzard Entertainment. Vengono introdotti per la prima volta in \"\" ed in seguito, in misura molto ridotta, in \"World of Warcraft\". In \"The Burning Crusade\", prima espansione di \"World of Warcraft\", la loro storia \u00e8 stata completamente rivisitata ed approfondita e i draenei sono divenuti una razza giocabile per la fazione dell'Alleanza, in contrapposizione agli elfi del sangue dell'Orda.\nStoria.\nFuga da Argus.\nInizialmente, circa 25.000 anni prima degli eventi di \"World of Warcraft\", i draenei erano parte integrante della societ\u00e0 degli eredar, una razza di creature intelligenti, forti e con un'affinit\u00e0 naturale verso la magia in tutte le sue forme, native del pianeta di Argus: gli eredar avevano costruito una societ\u00e0 meravigliosa e potente, tanto da attirare l'attenzione del Titano oscuro Sargeras. Sargeras contatt\u00f2 i tre capi degli eredar, Kil'jaeden, Archimonde e Velen, presentandosi ad essi come una specie di potenza divina, rimasta impressionata dalla loro gente e che voleva donare loro ancora pi\u00f9 forza e intelligenza, offrendogli di viaggiare e colonizzare altri mondi. Archimonde e Kil'jaeden accettarono immediatamente l'offerta, ma Velen rimase esitante, sentendo qualcosa di sospetto in Sargeras, e utilizz\u00f2 un cristallo magico per avere una visione: in essa Velen vide gli eredar corrotti, portare morte e distruzione nel nome di Sargeras. Inorridito, Velen cerc\u00f2 un modo per sottrarre la sua gente a quel destino, e venne contattato dal naaru K'ure, che gli forn\u00ec i mezzi per abbandonare Argus. Velen raccolse tutti gli eredar non corrotti che pot\u00e9 e li port\u00f2 sulla montagna pi\u00f9 alta di Argus, dove K'ure li fece prelevare da una nave dimensionale, portandoli via subito prima che venissero sterminati dai seguaci di Archimonde e Kil'jaeden, divenuti ormai parte della Legione Infuocata (Man'ari Eredar). Da quel momento, i seguaci di Velen abbandonarono il nome \"eredar\" e presero a chiamarsi \"draenei\", che significa \"esiliati\", e le due fazioni divennero ben presto razze completamente distinte. Con l'insegnamento dei naaru, i draenei cominciarono l'adorazione della Luce Sacra.\nArrivo a Draenor.\nPer migliaia di anni i draenei vissero in fuga da Kil'jaeden, che aveva giurato di distruggerli. Viaggiarono con i naaru di mondo in mondo, cercando di stabilire una nuova societ\u00e0 fino a che non venivano ritrovati dagli agenti di Kil'jaeden e costretti alla fuga: dopo aver abbandonato l'ennesimo pianeta, i draenei ne trovarono cos\u00ec un altro, che chiamarono Draenor, cio\u00e8 \"rifugio dell'esilio\". L'atterraggio fu quantomai tragico: la nave dimensionale si schiant\u00f2 nella regione di quel mondo chiamata Nagrand, trasformandosi in un enorme montagna di diamante con l'impatto, e intrappolando al suo interno K'ure. La presenza del naaru cominci\u00f2 ad attirare sul posto gli spiriti dei defunti di una popolazione nativa di Draenor, gli orchi, i quali cominciarono a considerare sacra la nave e le diedero il nome di Oshu'gun.\nCon gli orchi, una popolazione piuttosto primitiva rispetto a loro, i draenei instaurarono relazioni pacifiche, anche se molto tenui; occasionalmente avvenivano commerci e scambi, e le due razze convissero tranquillamente per millenni, sebbene molto caute viste le loro differenze.\nLa guerra con gli orchi.\nDopo migliaia di anni di ricerca, Kil'jaeden ritrov\u00f2 per l'ennesima volta i draenei: manipolandoli lentamente, riusc\u00ec a convincere gli orchi che i draenei stavano tramando contro di loro. Tramite l'ex sciamano e primo stregone orco Gul'dan, Kil'jaeden riusc\u00ec a stravolgere completamente la loro cultura pacifica e ad unificare gli orchi in un'unica sanguinosa armata, l'Orda, per poi scagliarla contro gli ignari draenei. Nonostante la forza e la magia dei draenei, le loro citt\u00e0 cominciarono a cadere una ad una, e gli orchi si prepararono all'assalto finale, quello contro la citt\u00e0 di Shattrath nella Foresta di Terokk. A questo punto Velen, gi\u00e0 costretto a mettersi in salvo dalle citt\u00e0 attaccate dagli orchi mentre la sua gente moriva, per evitare il completo genocidio della dei draenei fu costretto a prendere una pesante decisione: lasciare a Shattrath tanta gente quanta ne bastava a mettere insieme una difesa credibile ma che non sarebbe riuscita a salvare la citt\u00e0, e illudere gli orchi di aver completamente distrutto la loro razza. I draenei che rimasero erano volontari: gli altri si ritirarono nelle Paludi di Zangar, molto pi\u00f9 al sicuro dalla furia degli orchi.\nLa degradazione e la ricostruzione.\nLa guerra cost\u00f2 molto cara ai draenei in termini di vite perdute, pi\u00f9 dell'80% della loro razza, ma neanche i superstiti se la cavarono illesi: molti draenei vennero infatti contaminati dalle energie demoniache utilizzate dagli stregone orchi che avevano corrotto la terra stessa. Questi draenei mutati, anzich\u00e9 essere aiutati ed accolti da coloro che erano rimasti sani, vennero respinti e allontanati, considerati \"abbandonati dalla Luce\". Questi draenei vennero chiamati \"krokul\", che significa \"Corrotti\", e costretti a cavarsela da soli, vivendo come eremiti o riunendosi in trib\u00f9, come quella guidata da Akama. Mentre in alcuni dei Corrotti la mutazione si ferm\u00f2, in altri la degradazione li port\u00f2 ancora pi\u00f9 in basso, allo stato di creature deformi, quasi primitive e perlopi\u00f9 rese ostili e violente dalla follia che divennero note come \"Perduti\". Alcuni di questi Perduti attraversarono il Portale Oscuro aperto dagli orchi dopo di loro, andando a stabilirsi nel mondo di Azeroth, stabilendosi nella Palude del Dolore.\nMentre Velen e la maggioranza dei draenei rimanevano nascosti nelle Paludi di Zangar, Ner'zhul apr\u00ec una serie di portali che devastarono Draenor, fondendolo parzialmente con la Distorsione Fatua, e da allora divenne noto come Terre Esterne. Dopo quel catalisma di proporzioni colossali e con buona parte dell'Orda spostatasi ad Azeroth, i draenei ricominciarono lentamente a riprendersi: ci\u00f2 grazie anche all'arrivo di altri naaru di un gruppo chiamato Sha'tar, giunti nelle Terre Esterne con un complesso di navi dimensionali chiamato Forte Tempesta che stazionarono nella Landa Fatua. Con l'aiuto dei nuovi naaru, i draenei superstiti all'assalto di Shattrath, chiamatisi Aldor, cominciarono la ricostruzione della citt\u00e0, preparandosi anche a fronteggiare le forze della Legione rimaste.\nNel frattempo, un draenei di nome Nobundo che era devoluto allo stato di Corrotto, aveva disperatamente cercato di ritrovare i poteri della Luce che, dall'assalto a Shattrath, non era stato pi\u00f9 in grado di usare. Dopo la distruzione di Draenor, anzich\u00e9 con la Luce, Nobundo entr\u00f2 in contatto con gli elementi che, abbandonati dagli orchi, cercavano qualcun altro che riprendesse le tradizioni sciamaniche, e lo inviarono a Nagrand. Giunto l\u00ec Nobundo prese ad addestrarsi per anni, diventando il primo sciamano draenei mai esistito: dopo essersi incontrato con Velen, spinto da quest'ultimo prese ad insegnare le pratiche sciamaniche agli altri draenei, riuscendo a riavvicinare quelli sani e i Corrotti.\nL'arrivo di Illidan e il viaggio della Exodar.\nL'arrivo del demone-elfo della notte Illidan Grantempesta nelle Terre Esterne port\u00f2 alcuni cambiamenti per i draenei: Akama e la sua trib\u00f9 di Corrotti si allearono con lui per cercare aiuto contro gli assalti degli orchi, riuscendo ad uccidere il Signore delle Fosse Magtheridon che venne sostituito da Illidan come signore delle Terre Esterne. Kael'thas Solealto e i suoi elfi del sangue, alleati di Illidan, presero controllo di Forte Tempesta mentre i naaru erano impegnati a Shattrath: il capo dei naaru Sha'tar, A'dal, aveva gi\u00e0 previsto il furto e al Forte era rimasto di guardia un solo naaru, M'uru, che Kael'thas cattur\u00f2 e fece inviare a Lunargenta. Kael'thas invi\u00f2 poi un reggimento di elfi, guidati dal veggente Voren'thal, per attaccare Shattrath: Voren'thal aveva per\u00f2 ricevuto una visione che indicava nei naaru la loro salvezza, e trad\u00ec Kael'thas facendo unire le sue forze a quelle di Shattrath. La cosa non fu molto gradita agli Aldor, e gli elfi di Voren'thal - chiamati Veggenti - divennero una fazione opposta alla loro in citt\u00e0, nonostante il fine comune.\nDati gli eventi e il caos che stava tornando ad insorgere, Velen decise che era ora di lasciare Draenor una volta per tutte: un enorme gruppo di draenei e Corrotti guidati da Velen assalt\u00f2 Forte Tempesta, riuscendo a controllare una delle sue strutture satellite, la Exodar, e a lasciare con essa le Terre Esterne.\nL'arrivo ad Azeroth.\nSulla Exodar tuttavia erano ancora presenti diversi elfi del sangue, che riuscirono a sabotarla e a farla precipitare su Azeroth, sull'Isola di Brumazzurra. L'impatto fu disastroso: la Exodar si schiant\u00f2 nella parte settentrionale dell'isola, ma pezzi e rottami della nave si sparsero ovunque sia su Brumazzurra che sulle isole vicine. Oltre ai numerosi morti, i draenei dovettero anche preoccuparsi dell'ambiente in cui erano venuti a trovarsi: i pezzi della nave, intrisi di magia, avevano cominciato a mutare terra, flora, fauna e quant'altro in maniera preoccupante. Sull'Isola di Brumazzurra i draenei ebbero i primi contatti con le razze locali, come ad esempio i mezzorsi della trib\u00f9 Pinosaldo e alcuni membri dell'Alleanza, costretti a fermare il loro viaggio nel Mar Velato a causa di un'infestazione sulla nave. Dopo i primi contatti, i draenei vennero accolti nell'Alleanza nel giro di due giorni.\nMentre su Brumazzurra i danni causati dalla collisione non erano gravissimi, nella settentrionale Isola di Brumacremisi la situazione era molto pi\u00f9 drammatica, a causa anche della massiccia presenza di elfi del sangue, guidati da una femmina eredar di nome Sironas. Grazie all'intervento di alcuni avventurieri, sia gli elfi che Sironas vennero distrutti. Vista la vicinanza, i draenei strinsero solidi rapporti con gli elfi della notte, aiutandoli nella regione di Valtetra, in particolar modo nell'accampamento di Cantaselva.\nLa redenzione del Pozzo Solare.\nDopo che venne scoperto il piano di Kael'thas Solealto di sfruttare il Pozzo Solare di Quel'Thalas per evocare Kil'jaeden, gli Aldor di Shattrath unirono finalmente le forze assieme ai Veggenti e ai redenti Cavalieri del Sangue di Dama Liadrin per formare l'Offensiva del Sole Infranto, volta a fermare Kael'thas una volta per tutte. L'offensiva mise piede sull'Isola di Quel'Danas, riuscendo a sbaragliare le difese di Kael'thas e ad ucciderlo, mentre Kil'jaeden venne bandito nella Distorsione Fatua grazie al sacrificio di Anveena Teague. Il Pozzo Solare venne quindi riacceso dallo stesso Velen, utilizzando il cuore del defunto M'uru.\nIn seguito a ci\u00f2, dall'uscita di \"Wrath of the Lich King\" le attivit\u00e0 dei draenei si sono decisamente ridotte: sebbene abbiano partecipato alle offensive contro Malygos, il Re dei Lich e Yogg-Saron a Nordania, la loro presenza non \u00e8 cos\u00ec evidente. In \"\", invece, vengono molto rivalutati in diversi capitoli e in uno sono i protagonisti, insieme agli elfi del sangue.\nDescrizione.\nI draenei sono ancora fisicamente piuttosto somiglianti agli eredar della Legione, ma ci sono differenze evidenti, come la colarazione della pelle. Nel romanzo di Christie Golden \"L'ascesa dell'Orda\", i draenei hanno quasi tutti la pelle bluastra (ad eccezione di Velen che \u00e8 quasi bianco, essendo estremamente vecchio). In \"\" la loro pelle \u00e8 di diverse tonalit\u00e0 di blu e di viola. Anche il loro sangue \u00e8 di colore blu. Hanno orecchie pi\u00f9 appuntite degli umani.\nI draenei hanno delle protuberanze che ricordano piccoli tentacoli che pendono dal mento, delle code lunghe e robuste, che riescono a tenere dritte grazie alla possente struttura muscolare, e gambe dalla struttura particolare che ricordano quelle posteriori degli ungulati, zoccoli compresi. Nei maschi la fronte \u00e8 composta da una placca ossea che sporge pi\u00f9 in alto e da diverse protuberanze di diversa forma. Le femmine sono molto differenti, denotando uno spiccato dimorfismo sessuale: anzich\u00e9 la particolare struttura della fronte, esse sono dotate di due estensioni simili a corna, situate ai lati del cranio. Queste estensioni crescono sopra le vere orecchie e raggiungono le spalle quando s'incurvano, oppure possono superare il capo procedendo diritte o in varie altre direzioni. Le femmine sono pi\u00f9 esili dei maschi, e le loro code hanno meno muscoli. In entrambi i sessi, gli zoccoli sono relativamente larghi, in contrasto con quelli molti pi\u00f9 compatti dei loro cugini demoniaci.\nI capelli dei draenei possono avere varie tonalit\u00e0 fra cui grigio, bianco, blu scuro, castano e viola scuro.\nAltre specie.\nSebbene siano partiti da antenati comuni, i draenei e i man'ari eredar (nome che hanno assunto gli eredar corrotti della legione) sono ormai razze distinte. I draenei modificati dalle energie demoniache, i Corrotti e i Perduti, sono invece considerati sottorazze dei draenei.\nCorrotti.\nI Corrotti (\"Broken\", tradotto anche come \"Spezzati\") sono il risultato delle magie oscure utilizzate dagli stregoni orchi sui draenei di Shattrath. I cambiamenti rispetto ai draenei sani sono evidenti, sia fisici che mentali: gli avambracci sono sproporzionatamente grandi rispetto al resto del corpo, diverse appendici spuntano in vari punti e la coda si \u00e8 ristretta, quasi un abbozzo. Gli zoccoli sono stati sostituiti da specie di piedi con due dita, ed il viso \u00e8 smunto e tirato. Anche la regressione mentale \u00e8 notevole, ed elaborare frasi e concetti \u00e8 molto pi\u00f9 complicato per i Corrotti che per i draenei sani: a questo problema sembra esserci rimedio quantomeno nella pratica dello sciamanesimo. \nInizialmente era presente un forte ostracismo verso i Corrotti, come se avessero compiuto qualcosa di sbagliato meritandosi cos\u00ec quella punizione; grazie agli sforzi di Nobundo, la situazione \u00e8 tornata normale, e i draenei sani spesso cercano di aiutare i Corrotti. Una delle pi\u00f9 note trib\u00f9 di Corrotti \u00e8 la Linguamorta (\"Ashtongue\"), guidata da Akama, che, originariamente schierata con Illidan, ha poi pianificato la sua sconfitta.\nPerduti.\nI Perduti (\"Lost Ones\") sono lo stadio finale della retrogressione dei draenei. Il loro corpo \u00e8 ormai deforme in maniera tale che non ricordano i draenei neppure lontanamente. Anche lo stato mentale \u00e8 ridotto a livelli infimi, quasi primitivi; buona parte dei Perduti sono folli ma pacifici, tranne verso gli orchi per cui covano un odio profondo; in \"World of Warcraft\", la maggioranza dei Perduti \u00e8 ostile a tutte le razze, probabilmente resa folle e irrazionale dalla mutazione. I Perduti furono i primi draenei a mettere piede ad Azeroth, passando attraverso il Portale Oscuro e giungendo nelle Terre Devastate (dove uno si trova ancora, Kum'isha il Collezionista, sorprendentemente dotato di facolt\u00e0 mentali normali) mentre una trib\u00f9 intera si trova nel Santuario dei Perduti della Palude del Dolore. Non \u00e8 chiaro perch\u00e9 alcuni Corrotti si trasformino in Perduti mentre altri no.\nI Perduti sono stati i primi draenei ad essere introdotti, gi\u00e0 in \"The Frozen Throne\". Ai tempi erano l'unica specie esistente ed erano chiamati semplicemente draenei. I membri che ne facevano parte, Akama e la sua trib\u00f9, in \"The Burning Crusade\" sono stati poi cambiati in Corrotti.\nCaratteristiche tecniche in \"World of Warcraft\".\nI giocatori che utilizzano la razza draenei in \"World of Warcraft\" possono scegliere le classi di mago, cacciatore, sciamano, sacerdote, paladino e guerriero. Con \"Wrath of the Lich King\" si \u00e8 aggiunta anche la nuova classe del cavaliere della morte, e con \"Mists of Pandaria\" quella nuova del monaco.\nLa zona di partenza \u00e8 l'Isola di Brumazzurra, seguita dall'Isola di Brumacremisi, mentre la cavalcatura standard \u00e8 l'Elekk (una specie di elefante). I Draenei conoscono i linguaggi comune e Draenei. I personaggi draenei dispongono dei seguenti tratti razziali:"}
{"id": "1456706", "revid": "287204", "url": "https://it.wikipedia.org/wiki?curid=1456706", "title": "Ezeris", "text": ""}
{"id": "1456709", "revid": "767487", "url": "https://it.wikipedia.org/wiki?curid=1456709", "title": "Allan Nielsen", "text": "Carriera.\nClub.\nHa iniziato la carriera in Germania per il nel 1989 all'et\u00e0 di 18 anni. Nei tre anni giocati in Germania ottiene una sola presenza di sei minuti nel 1991 contro l'.\nNel 1991 \u00e8 passato al in cui per\u00f2 non scende mai in campo. Nello stesso anno passa all'Odense nella massima divisione del campionato danese e debutta a settembre.\nNel 1993 vince con l'Odense la Coppa di Danimarca e si trasferisce nel 1994 ai rivali del Copenaghen. Dopo un anno viene ceduto al Br\u00f8ndby dove vince il suo primo scudetto e viene nominato giocatore dell'anno. Nello stesso anno fa il suo debutto in Nazionale affrontando l'Armenia.\nNel 1996 partecipa a dove trova anche il gol nel 3-0 contro la Turchia. Dopo l' viene acquistato dal Tottenham Hotspur dove in quattro anni disputa 97 incontri segnando 12 reti.\nNel 2000 passa al Wolverhampton Wanderers in First Division dove gioca 7 gare per poi passare al Watford e chiudere la carriera nel 2004 in patria nel Herf\u00f8lge Boldklub."}
{"id": "1456721", "revid": "110157", "url": "https://it.wikipedia.org/wiki?curid=1456721", "title": "F\u00e2rliug", "text": "F\u00e2rliug \u00e8 un comune della Romania di 1.886 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 6 villaggi: Deze\u0219ti, Duleu, F\u00e2rliug, Remetea-Pog\u0103nici, Sc\u0103iu\u0219, Valea Mare."}
{"id": "1456722", "revid": "45927", "url": "https://it.wikipedia.org/wiki?curid=1456722", "title": "Preposizione articolata", "text": ""}
{"id": "1456723", "revid": "287204", "url": "https://it.wikipedia.org/wiki?curid=1456723", "title": "Farliug", "text": ""}
{"id": "1456725", "revid": "45927", "url": "https://it.wikipedia.org/wiki?curid=1456725", "title": "Preposizione semplice", "text": ""}
{"id": "1456727", "revid": "767487", "url": "https://it.wikipedia.org/wiki?curid=1456727", "title": "Martin Fenin", "text": "Caratteristiche tecniche.\nCentravanti, pu\u00f2 giocare come ala su entrambe le fasce.\nCarriera.\nClub.\nTeplice.\nLa sua carriera inizia proprio nella sua citt\u00e0 natale, dove comincia a giocare prima nelle giovanili. Nel 1993 entra nelle giovanili del Teplice dalle quali esce nel 2003 per esordire in prima squadra, segnando 1 gol in 5 partite disputate. Nella stagione successiva realizza una rete in 14 incontri e nel campionato 2005-06 segna due reti in 15 partite. Prosegue la sua carriera nel Teplice con cui giocher\u00e0, nella stagione 2006-2007, un intero campionato andando in gol in quattro occasioni. Nel 2007 vince il premio talento ceco dell'anno.\nEintracht Frankfurt.\nIl 29 dicembre 2007 si accasa all'Eintracht Frankfurt per una cifra attorno ai 3,5 milioni di euro. Al debutto in Bundesliga impressiona gli addetti ai lavori con una tripletta.\nNella prima stagione a Francoforte sul Meno realizza sei reti in diciassette incontri di campionato. Nella seconda stagione realizza 5 reti su 31 partite di Bundesliga. Nella stagione 2009-10 gioca solo met\u00e0 stagione realizzando due marcature.\nEnergie Cottbus.\nPer la stagione 2011-2012 si accasa all'Energie Cottbus, squadra della seconda divisione tedesca.\nSlavia Praga.\nIl 16 gennaio 2013 decide di ritornare in patria firmando con lo Slavia Praga un contratto che lo legher\u00e0 al club ceco fino al 2015.\nNazionale.\nNell'estate del 2007 ha partecipato con la rappresentativa under-20 della Repubblica Ceca al mondiale disputatosi in Canada; qui \u00e8 stato il miglior realizzatore per la sua selezione con 3 reti, segnando uno splendido goal proprio in finale contro l'Argentina in girata al volo.\nHa partecipato a cinque incontri per le qualificazioni ai Mondiali in Sudafrica"}
{"id": "1456738", "revid": "117039748", "url": "https://it.wikipedia.org/wiki?curid=1456738", "title": "Caponiera", "text": "La caponiera, o capponiera (dallo spagnolo \"caponera\", traslazione dal significato proprio di \"capponaia, stia\"; in veneziano: \"capon\u00e8ra\"), \u00e8 un'opera fortificata dell'ingegneria militare, in legno o in muratura, destinata alla difesa del fossato di una cinta muraria, per impedirne il passaggio al nemico.\nSolitamente si trova nel fossato, o attraverso lo stesso, e pu\u00f2 essere disposta su pi\u00f9 ordini di fuoco. Permetteva inoltre di attraversare il fossato e raggiungere le opere esterne, rimanendo fuori dalla vista nemica.\nFu utilizzata nelle fortificazioni permanenti, dove solitamente fuoriusciva leggermente rispetto alla fortificazione stessa, avendo quindi la possibilit\u00e0 di tenere sotto osservazione armata (solitamente con armi leggere) il fossato:\nNelle opere del Vallo Alpino invece vennero costruite le caponiere in calcestruzzo e poste adiacenti agli ingressi principali o ad una postazione armata, per fiancheggiarle con fucili mitragliatori. Solitamente si trattava di un'apertura di un'opera, spesso di tipo \"a tramoggia\", ovvero costituito da molteplici gradini in grado di evitare rimbalzi di proiettili nemici."}
{"id": "1456739", "revid": "45927", "url": "https://it.wikipedia.org/wiki?curid=1456739", "title": "Interiezioni", "text": ""}
{"id": "1456740", "revid": "228587", "url": "https://it.wikipedia.org/wiki?curid=1456740", "title": "Attrazioni turistiche di Belgrado", "text": "Di seguito vengono riportate le principali attrazioni turistiche di Belgrado, Serbia."}
{"id": "1456748", "revid": "45891", "url": "https://it.wikipedia.org/wiki?curid=1456748", "title": "Lex ignorantia negat", "text": ""}
{"id": "1456749", "revid": "729019", "url": "https://it.wikipedia.org/wiki?curid=1456749", "title": "Ramparo", "text": "Il ramparo, nell'architettura militare, \u00e8 un terrapieno incamiciato che forma il recinto di una fortezza.\nVeniva eretto dietro al fossato, coronato in sommit\u00e0 dal parapetto, ma ricopre anche gli edifici interni al forte, per proteggerli dall'artiglieria nemica, e poteva anche ricevere i pezzi di artiglieria in barbetta. Per la sua messa in opera veniva solitamente utilizzata la terra proveniente dallo scavo del fossato.\nNella scuola fortificatoria francese potevano esistere due diversi rampari di combattimento (cio\u00e8 con artiglieria) costruiti a diversa quota. Sotto i rampari, verso il piazzale del forte, venivano ricavati riservette, ridotti e locali logistici."}
{"id": "1456750", "revid": "45927", "url": "https://it.wikipedia.org/wiki?curid=1456750", "title": "Puntini di sospensione", "text": ""}
{"id": "1456757", "revid": "2166030", "url": "https://it.wikipedia.org/wiki?curid=1456757", "title": "T\u00fcrbe", "text": "T\u00fcrbe significa, in lingua turca, \"tomba\". Si riferisce in particolare ai caratteristici mausolei, spesso relativamente piccoli, dei reali, dei nobili e dei notabili ottomani.\nLa parola \u00e8 correlata all'arabo \u062a\u064f\u0631\u0652\u0628\u064e\u0629 \"turbah\" (che significa \"suolo / terreno / terra\"), che pu\u00f2 anche significare un mausoleo, ma pi\u00f9 spesso un complesso funerario o un traciato in un cimitero.\nMolte turbe sono presenti nella citt\u00e0 di Istanbul. Esse furono costruite principalmente dai sultani dell'Impero Ottomano, importante regno della storia della Turchia. La citt\u00e0 turca di Iconio conserva le pi\u00f9 antiche turbe del mondo.\nCaratteristiche.\nUn tipico mausoleo \"t\u00fcrbe\" si trova nel parco di una moschea o di un complesso, spesso donato del defunto. Tuttavia, alcuni sono pi\u00f9 strettamente integrati negli edifici circostanti. Di solito sono edifici relativamente piccoli, spesso di forma esagonale o ottagonale, contenenti un'unica camera, che pu\u00f2 essere decorata con piastrelle colorate. Una cupola sormonta l'edificio. Normalmente sono tenuti chiusi, ma a volte l'interno pu\u00f2 essere intravisto attraverso le grate metalliche sopra le finestre o le porte. L'esterno \u00e8 tipicamente in muratura, a volte con decorazioni in maiolica sopra la porta, ma l'interno contiene spesso ampie aree di piastrelle dipinte, che possono essere della massima qualit\u00e0.\nAll'interno, il corpo oi corpi riposano in semplici sarcofagi di pietra, spesso con una semplice iscrizione, che sono, o erano originariamente, coperti da ricchi drappi di stoffa. In generale i sarcofagi sono puramente simbolici e il corpo reale giace sotto il pavimento. Sulla testata della tomba in alcuni esempi un palo di legno era sormontato da un turbante ottomano di stoffa bianca (per gli uomini), oppure il turbante poteva essere in pietra.\nGli esempi precedenti avevano spesso due o pi\u00f9 piani, seguendo l'esempio delle tombe Ilkhanate e persiane su cui si basava lo stile; la tomba di Malek ne \u00e8 un buon esempio. Si suppone che lo stile ottomano rifletta anche la forma delle tende utilizzate dai precedenti nomadi ottomani e dai loro successori durante le campagne militari. I sultani spesso costruivano le loro tombe durante la loro vita, sebbene quelle di altri membri della famiglia e di alcuni sultani furono costruite dopo la loro morte. Il sultano Murad I, assassinato subito dopo la sua vittoria nella battaglia del Kosovo nel 1389, ha la sua t\u00fcrbe l\u00ec, con i suoi organi vitali, mentre il resto \u00e8 stato riportato nella sua capitale a Bursa, dove ha un'altra t\u00fcrbe.\nT\u00fcrbe famose.\nCi sono molte famose t\u00fcrbe in tutta Istanbul dei vari sultani e notabili dell'Impero Ottomano.\nMoschea di Solimano.\nIl complesso della Moschea di Solimano ha alcune delle pi\u00f9 famose, tra cui quella dello stesso Solimano (1550), forse la pi\u00f9 splendida \"t\u00fcrbe\" ottomana, e quella di sua moglie H\u00fcrrem Sultan, che ha piastrelle estremamente raffinate. Vicino al complesso si trova la \"t\u00fcrbe\" del suo famoso architetto Mimar Sinan, in quello che era il suo giardino.\nKonya e Bursa.\nKonya detiene due \"t\u00fcrbe\" precedenti, con tetti conici, della dinastia Selgiuchide Rum nella moschea di Al\u00e2eddin (dal XII secolo in poi), e la \"t\u00fcrbe\" di Jalal ad-Din Muhammad Rumi, che \u00e8 un importante santuario e punto di pellegrinaggio, proprio come la \"t\u00fcrbe\" di G\u00fcl Baba a Budapest, Ungheria. Bursa, una capitale dei primi Ottomani prima della conquista di Costantinopoli, detiene le \"t\u00fcrbe\" di molti dei primi sultani ottomani tra cui Osman I e suo figlio, il Complesso Muradiye contenente Murad II e molti principi, e la \"Ye\u015fil T\u00fcrbe\" di Mehmed I (morto 1421). Questa \u00e8 una grande torre a tre piani e il (falso) sarcofago stesso \u00e8 ricoperto di piastrelle. Insolitamente, gran parte dell'esterno \u00e8 ricoperto da piastrelle colorate non decorate.\nBulgaria.\nIn Bulgaria, le \"t\u00fcrbe\" eptagonali di santi dervisci come K\u0131dlemi Baba, Ak Yaz\u0131l\u0131 Baba, Demir Baba e Otman Baba servirono come centri dei Bektashi tekkes (luoghi di raduno) prima del 1826. La \"t\u00fcrbe\" di Haji Bektash Veli si trova nell'originale Bektashi tekke (ora un museo) nella citt\u00e0 che ora porta il suo nome e rimane un sito per i pellegrini aleviti provenienti da tutta la Turchia.\nBosnia ed Erzegovina.\nAl culmine dell'impero ottomano, sotto Gazi Husrev-beg Sarajevo, in Bosnia ed Erzegovina, divenne una delle pi\u00f9 grandi e importanti citt\u00e0 ottomane nei Balcani dopo Istanbul, con il pi\u00f9 grande mercato (oggi chiamato Ba\u0161\u010dar\u0161ija) e numerose moschee, che dalla met\u00e0 del XVI secolo contava pi\u00f9 di 100 persone. Nel 1660, la popolazione di Sarajevo era stimata in oltre 80.000. Husrev-beg ha plasmato notevolmente la citt\u00e0 fisica, poich\u00e9 la maggior parte di quella che ora \u00e8 la Citt\u00e0 Vecchia \u00e8 stata costruita durante il suo regno. La Moschea di Gazi Husrev-beg (bosniaco: \"Gazi Husrev-begova D\u017eamija\", turco: \"Gazi H\u00fcsrev Bey Camii\"), \u00e8 una moschea nella storica piazza del mercato di Sarajevo Ba\u0161\u010dar\u0161ija, ed \u00e8 stata costruita nel XVI secolo. \u00c8 la pi\u00f9 grande moschea storica della Bosnia ed Erzegovina e una delle strutture ottomane pi\u00f9 rappresentative nei Balcani. La \"t\u00fcrbe\" di Gazi Husrev-beg si trova nel cortile della moschea.\nUngheria.\nLa \"t\u00fcrbe\" di Idrisz Baba si trova a P\u00e9cs, in Ungheria, ed \u00e8 stato costruito nel 1591. Presenta una base ottagonale e un sepolcro a cupola, con finestre inferiori ad arco inflesso e finestre superiori circolari sulla facciata. \u00c8 uno delle uniche due \"t\u00fcrbe\" del suo genere sopravvissuti in Ungheria (l'altro \u00e8 la Tomba di G\u00fcl Baba) e svolge un ruolo importante nel record dell'architettura ottomana in Ungheria\nNon si sa molto della persona turca sepolta nella turbe di Idrisz Baba; tuttavia, era considerato un uomo santo con il potere di operare miracoli. Successivamente \u00e8 stato utilizzato come deposito per la polvere da sparo. La \"t\u00fcrbe\" \u00e8 stata arredato con un mausoleo, un lenzuolo ricamato e un tappetino da preghiera dal governo turco. Sia la \"t\u00fcrbe\" di Idrisz Baba che la \"t\u00fcrbe\" di G\u00fcl Baba sono luoghi di pellegrinaggio per i musulmani."}
{"id": "1456762", "revid": "659058", "url": "https://it.wikipedia.org/wiki?curid=1456762", "title": "Campionato mondiale di baseball 1988", "text": "Il XXX Campionato mondiale di baseball si tenne dal 23 agosto al 7 settembre 1988 in Italia, nelle sedi di Bologna, Firenze, Grosseto, Milano, Novara, Parma, Pesaro, Reggio Emilia, Rimini, Torino e Verona.\nRisultati.\nPrimo turno.\nG : giocate, V : vinte, P : perse, PF : punti fatti, PS : punti subiti, % : percentuale vittorie."}
{"id": "1456769", "revid": "767487", "url": "https://it.wikipedia.org/wiki?curid=1456769", "title": "Teatro nazionale a Belgrado", "text": "Il Teatro nazionale a Belgrado (in lingua serba \"\u041d\u0430\u0440\u043e\u0434\u043d\u043e \u041f\u043e\u0437\u043e\u0440\u0438\u0448\u0442\u0435 \u0443 \u0411\u0435\u043e\u0433\u0440\u0430\u0434\u0443\" o \"Narodno Pozori\u0161te u Beogradu\") \u00e8 situato a Belgrado ed \u00e8 stato fondato nella seconda met\u00e0 del XIX secolo. \u00c8 ubicato in piazza della Repubblica."}
{"id": "1456773", "revid": "56818", "url": "https://it.wikipedia.org/wiki?curid=1456773", "title": "Entoderma", "text": ""}
{"id": "1456775", "revid": "15756", "url": "https://it.wikipedia.org/wiki?curid=1456775", "title": "Piazza della Repubblica (Belgrado)", "text": "Piazza della Repubblica () \u00e8 la pi\u00f9 importante piazza del centro e, contemporaneamente, un quartiere del centro di Belgrado, capitale della Serbia.\nUbicazione.\nPiazza della Repubblica si trova nella municipalit\u00e0 di Stari Grad, a 100 metri dalla piazza di Terazije alla quale \u00e8 collegata mediante la via Kolar\u010deva. Ulica Knez Mihailova la collega al parco Kalemegdan, mentre la via Sremska, al quartiere di Zeleni Venac e a Novi Beograd.\nNonostante Terazije sia il centro ufficiale della citt\u00e0, \u00e8 piazza della Repubblica ad essere considerata quella centrale; in ogni modo, \u00e8 certamente la principale di Belgrado.\nStoria.\nOrigine.\nIn epoca ottomana, intorno a Belgrado fu costruita una cinta muraria che, verso sud, passava nell'area dell'attuale piazza. Qui si apriva la porta di Costantinopoli (\u0421\u0442\u0430\u043c\u0431\u043e\u043b-\u043a\u0430\u043f\u0438\u0458\u0430/\"Stanbol-kapija\"), la pi\u00f9 bella porta della citt\u00e0, costruita dagli austriaci nel XVIII secolo. In quest'area, le autorit\u00e0 ottomane amministravano le esecuzioni capitali dei sudditi non musulmani, soprattutto mediante impalamento. Qui, durante la prima rivolta serba, si svolse una sanguinosa battaglia in cui perse la vita Vasa \u010carapi\u0107, uno dei comandanti dell'insurrezione.\nNel 1866 la porta fu demolita, e, al suo posto, utilizzando gli stessi mattoni della cinta muraria, fu costruito il Teatro nazionale che, per anni, fu l'edificio pi\u00f9 grande della zona. Nel 1882 venne eretto il monumento al principe Mihailo III che aveva voluto la costruzione del teatro nazionale in quel luogo, ma che non era riuscito a vederlo completato poich\u00e9 fu assassinato un anno prima della posa della prima pietra.\nBen presto, altri edifici furono aggiunti alla piazza, tra questi, alle spalle della statua equestre, la sede del rinomato ristorante \"Dardaneli\", meta di attori, artisti e intellettuali. Nel 1903 questo palazzo fu abbattuto per la costruzione della sede del Tesoro.\nTra le due Guerre.\nNel periodo tra la prima e la seconda guerra mondiale, la piazza, che era denominata piazza del Teatro (\u041f\u043e\u0437\u043e\u0440\u0438\u0448\u043d\u0438 T\u0440\u0433 / \"Pozori\u0161ni trg\"), presentava soprattutto edifici a uno o a due piani, molti dei quali erano fabbriche o botteghe artigiane; tra questi, c'era il cinema e ristorante \"Korlac\", nei pressi del parco accanto al teatro. Nel 1930 venne costruito il palazzo Riunione nel quale oggi ha sede il cinema \"Jadran\". Intorno al monumento al principe Mihailo, correvano i binari tranviari che dal Kalemegdan, raggiungevano i sobborghi della citt\u00e0, passando per l'attuale piazza Nikola Pasi\u0107, e nella piazza stessa c'era un capolinea.\nIl secondo dopoguerra.\nIl 6 aprile 1941, un bombardamento tedesco colp\u00ec la piazza. Molti frabbricati furono distrutti; anche il monumento equestre fu danneggiato. Dopo la guerra, al centro dell'area fu sistemata un monumento funebre con il corpo di un ignoto militare dell'Armata rossa, caduto per la liberazione della citt\u00e0 dall'occupazione nazista. La struttura fu, successivamente, trasferita nel sacrario dei Liberatori di Belgrado. Negli anni cinquanta e sessanta del XX secolo furono riedificati i caseggiati abbattuti durante la guerra, e costruiti stabili totalmente nuovi.\nTa il 1958 e il 1961 fu eretto l'edificio pi\u00f9 grande della piazza: la casa della Stampa (\u0414\u043e\u043c \u0448\u0442\u0430\u043c\u043f\u0435 / \"Dom \u0161tampe\"), su progetto di Ratomir Bogojevi\u0107, in uno stile ispirato a Le Corbusier.\nNel 1989, in occasione della nona assemblea dei paesi non allineati, fu costruito lo Stalenac, il primo palazzo in vetro della citt\u00e0, che avrebbe dovuto essere un'opera temporanea, ma che tutt'oggi resta in piedi ospitando alcuni negozi.\nNella piazza, in quello che \u00e8 il parco memoriale dedicato a Zoran \u0110in\u0111i\u0107, accanto al teatro Nazionale e sull'area dello Stalenac, da decenni \u00e8 in progetto la costruzione del teatro dell'Opera. Questa realizzazione ha incontrato molte opposizioni ed \u00e8 stato al centro di una lunga controversia che, per adesso, sembra essere arrivata ad un punto che esclude l'edificazione dell'Opera in piazza della Repubblica.\nEdifici e monumenti.\nGli edifici pi\u00f9 importanti e i monumenti pi\u00f9 significativi che si affacciano sulla piazza della Repubblica sono:"}
{"id": "1456776", "revid": "767487", "url": "https://it.wikipedia.org/wiki?curid=1456776", "title": "Omni (rivista)", "text": "OMNI \u00e8 stata una rivista di fantascienza e scienza pubblicata negli Stati Uniti e in Gran Bretagna, che conteneva articoli riguardanti fatti scientifici e piccoli racconti fantascientifici.\nStoria.\nIl primo numero fu pubblicato nell'ottobre del 1978, e l'ultimo nell'inverno del 1995, con una versione via internet che dur\u00f2 fino al 1998.\n\"OMNI\" fu lanciata da Kathy Keeton Guccione, moglie dell'editore di \"Penthouse\" Bob Guccione, e curata da Ben Bova dal 1978 fino al 1981. Prima del suo lancio ci si riferiva ad essa come Nova, ma il nome fu cambiato prima del primo numero per evitare conflitti con PBS per uno show scientifico con lo stesso nome, NOVA.\nDopo che Bova abbandon\u00f2, editori di \"OMNI\" inclusero Richard Teresi, Gurney Williams III, Patrice Adcroft, Keith Ferrell, e Pamela Weintraub (editore di \"OMNI Internet\"). Kathleen Stein era manager del prestigioso Q&amp;A interviste con il top degli scienziati del XX secolo fino al 1998. Ellen Datlow fu editrice di \"OMNI\" da quando entr\u00f2 Bova nel magazine fino alla fine nel 1998 e Sherry Baker fu l'editore per tutto il periodo, ora lavora come editore freelance e scrittore ad Atlanta (Georgia).\nLa prima edizione aveva un'intervista esclusiva con il fisico Freeman Dyson, la seconda con lo scrittore statunitense e futurologo Alvin Toffler.\nCritica.\nBob Guccione descrisse la rivista come la prima pubblicazione di: \u00ab un'originale se non controversa mistura di fatti scientifici, fantascienza, fantasia e paranormale \u00bb."}
{"id": "1456782", "revid": "767487", "url": "https://it.wikipedia.org/wiki?curid=1456782", "title": "Radek Petr", "text": "Carriera.\nClub.\n\u00c8 stato ingaggiato dal nell'estate 2007 per ricoprire il ruolo di terzo portiere.\nL'8 agosto 2008 la societ\u00e0 ducale ne ha ufficializzato il passaggio in prestito alla Pro Patria, squadra di Prima Divisione Pro. Nel gennaio del 2009, dopo sole due partite giocate in campionato ed una in coppa, torna a Parma per essere subito ceduto, ancora a titolo temporaneo, al K.A.S. Eupen, squadra di Seconda divisione belga.\nCon un brillante girone di ritorno giocato da titolare, Radek convince la dirigenza della squadra belga a chiedere e ottenere anche per l'anno successivo il prestito del giocatore dal . La stagione successiva la compagine belga fa valere il diritto di riscatto, diventando proprietaria dell'intero cartellino del portiere ceco.\nNazionale.\nNel 2007 ha disputato il Campionato mondiale di calcio Under-20, raggiungendo la finale ed ottenendo il riconoscimento di miglior portiere della manifestazione.\nStatistiche.\nCronologia presenze e reti con i club.\n\"Statistiche aggiornate al 2010.\""}
{"id": "1456783", "revid": "92723", "url": "https://it.wikipedia.org/wiki?curid=1456783", "title": "Ol'ga Aleksandrovna Romanova", "text": "Durante il regno del padre e del fratello, fu insignita del titolo di \"Sua Altezza Imperiale\". Pittrice, dipinse oltre 2000 quadri. Dopo la caduta dei Romanov, lei, sua madre e altri parenti, furono imprigionati in Crimea.\nBiografia.\nNata nel palazzo di Peterhof, Ol'ga era la figlia dello zar Alessandro III di Russia, e di sua moglie, l'imperatrice Marija F\u00ebdorovna, nata Dagmar di Danimarca. La sua nascita venne annunciata dal tradizionale saluto con 101 cannonate dai bastioni della Fortezza di Pietro e Paolo e saluti simili in tutto l'impero russo. Sua madre, consigliata dalla sorella, Alessandra, Principessa del Galles, affid\u00f2 Ol'ga alle cure di una tata inglese, Elizabeth Franklin.\nSiccome la famiglia imperiale era soggetta ad attentati, suo padre decise di trasferire la famiglia a vivere nella Reggia di Gat\u010dina, 65 chilometri ad ovest di San Pietroburgo.\nSebbene Ol'ga e i suoi fratelli vivessero in un palazzo, vivevano in condizioni modeste, persino spartane. Dormivano su dure brande, si alzavano all'alba, si lavavano in acqua fredda e mangiavano un semplice porridge per colazione.\nOl'ga lasci\u00f2 per la prima volta il palazzo nel 1888 quando visit\u00f2 il Caucaso.\nSotto gli schemi della nonna Marija Aleksandrovna, studi\u00f2 letteratura, matematica, storia e lessico, oltre a praticare attivit\u00e0 fisiche come l'equitazione.\nLa famiglia era profondamente religiosa. Mentre Natale e Pasqua erano periodi di festa e stravaganza, la Quaresima era rigorosamente rispettata: si evitavano carne, latticini e qualsiasi forma di intrattenimento. L'imperatrice Maria era riservata e formale con Ol'ga da bambina e il loro rapporto rimase difficile. Ma Ol'ga era molto legata a suo padre e al pi\u00f9 giovane dei suoi fratelli, Michele. Insieme, i tre facevano spesso escursioni nelle foreste di Gat\u010dina, dove lo zar insegnava a Ol'ga e a Michele la lavorazione del legno.\nPer le vacanze, la famiglia si divideva tra Peterhof, la tenuta di Ol'gino, nella provincia di Vorone\u017e, dove la giovane Ol'ga si occupava anche di opere caritatevoli per i cittadini, diventando una benefattrice per gli orfani, i malati e le case di cura, e con i nonni in Danimarca.\nTuttavia, nel 1894, il padre di Ol'ga si ammal\u00f2 e il viaggio annuale in Danimarca fu annullato. Il 13 novembre 1894 lo zar mor\u00ec all'et\u00e0 di 49 anni. L'impatto emotivo su Ol'ga, fu traumatico, e suo fratello maggiore, il nuovo zar Nicola II, fu spinto a un ruolo per il quale, secondo l'opinione di Ol'ga, era mal preparato.\nMatrimoni.\nPrimo Matrimonio.\nOl'ga avrebbe dovuto debuttare in societ\u00e0 a met\u00e0 del 1899 all'et\u00e0 di 15 anni, ma dopo la morte di suo fratello Giorgio, la sua prima apparizione pubblica ufficiale fu ritardata di un anno fino al 1900. Fu una brutta esperienza, e in seguito disse al suo biografo ufficiale Ian Vorres: \"Mi sentivo come se fossi un animale in una gabbia, esposto al pubblico per la prima volta\". Dal 1901 Ol'ga fu insignita del titolo onorario di Comandante in Capo del 12\u00ba reggimento delle forze imperiali, l\"Achtyckij Ussaro\", famoso per aver vinto Napoleone Bonaparte nella Battaglia di Kulm nel 1813.\nNel 1900 durante una serata al teatro dell'opera, Ol'ga fece la conoscenza di un lontano cugino, Pietro Aleksandrovi\u010d di Oldenburg. Aveva 14 anni pi\u00f9 di lei ed era noto per la sua passione per la letteratura e il gioco d'azzardo. Pietro chiese la mano di Ol'ga l'anno successivo, una proposta che colse completamente di sorpresa la granduchessa: \"Sono rimasta cos\u00ec sorpresa che tutto quello che ho potuto dire \u00e8 stato 'grazie'\", ha spiegato in seguito.\nIl loro fidanzamento, annunciato nel maggio 1901, sorprese la famiglia e gli amici, poich\u00e9 Pietro non aveva mostrato alcun interesse per le donne e i membri della societ\u00e0 presumevano che fosse omosessuale. Il matrimonio venne celebrato il 9 agosto 1901. Dopo la celebrazione gli sposi sono partiti per il palazzo di Oldenburg sul Campo di Marte. Ol'ga trascorse la sua prima notte di nozze da sola in lacrime, mentre suo marito and\u00f2 una casa da gioco, tornando la mattina dopo. Il loro matrimonio non fu consumato, e Ol'ga sospettava che l'ambiziosa madre di Pietro lo avesse spinto a fare la proposta. La biografa Patricia Phenix pensava che Ol'ga potesse aver accettato la sua proposta per ottenere l'indipendenza da sua madre, l'imperatrice vedova, o di evitare un matrimonio con un membro di una corte straniera. La coppia inizialmente visse con i suoceri. Il loro rapporto non era armonioso, poich\u00e9 i genitori di Pietro, entrambi ben noti per il loro lavoro filantropico, rimproveravano il loro unico figlio per la sua pigrizia. Ol'ga provava antipatia per sua suocera; sebbene Eugenia, intima amica dell'imperatrice madre, abbia fatto a sua nuora molti doni, inclusa una tiara di rubini che Napoleone aveva regalato a Jos\u00e9phine de Beauharnais. Poche settimane dopo il matrimonio, Ol'ga e suo marito si recarono a Biarritz, da dove salparono per Sorrento, su uno yacht prestatogli da Edoardo VII.\nAl loro ritorno in Russia, si stabilirono in un palazzo di 200 stanze (l'ex palazzo Barjatinskij) a San Pietroburgo. Il palazzo, un dono dello zar Nicola II a sua sorella, ora ospita la Camera di Commercio e Industria di San Pietroburgo. Ol'ga e Pietro avevano camere da letto separate, e la Granduchessa aveva il suo studio d'arte. Infelice nel suo matrimonio, cadde in attacchi di depressione che le fecero perdere i capelli, costringendola a indossare una parrucca. Ci vollero due anni perch\u00e9 i suoi capelli ricrescessero.\nVicino alla tenuta degli Oldenburg, Ramon, Ol'ga aveva la sua villa, chiamata \"Olgino\" dal nome della citt\u00e0 locale. Ha sovvenzionato la scuola del villaggio di tasca propria e ha fondato un ospedale. Sua nuora in seguito scrisse: \"Ha cercato di aiutare ogni persona bisognosa per quanto le sue forze e i suoi mezzi lo permettessero\". All'ospedale ha imparato le cure mediche di base e le cure adeguate dal medico locale. A Ramon, Ol'ga e Pietro si divertivano a passeggiare nei boschi e cacciavano insieme i lupi. Era gentile e premuroso nei suoi confronti, ma desiderava ardentemente l'amore, un matrimonio normale e dei figli.\nNel 1903 durante una parata militare a Pavlovsk, il fratello di Ol'ga, Michele, le present\u00f2 il colonnello Nikolaj Aleksandrovi\u010d Kulikovskij. Ol'ga e Kulikovskij iniziarono a vedersi e si scambiarono lettere regolarmente. Nello stesso anno affront\u00f2 il marito chiedendogli il divorzio. Tuttavia, Pietro nomin\u00f2 Kulikovskij aiutante di campo e gli permise di vivere nella loro residenza. La relazione tra Kulikovskij e la granduchessa non era pubblica, ma i pettegolezzi sulla loro storia d'amore si diffusero ben presto tra la societ\u00e0.\nDal 1904 al 1906 il duca Pietro ricopr\u00ec un incarico militare a Carskoe Selo. A Carskoe Selo, la Granduchessa viveva vicino a suo fratello Nicola e alla sua famiglia. Ol'ga era legata alle quattro figlie dello zar. Dal 1906 al 1914, Ol'ga port\u00f2 le sue nipoti a feste e impegni a San Pietroburgo, senza i genitori, ogni fine settimana durante l'inverno. Era molto legata alla pi\u00f9 giovane delle figlie di Nicola, Anastasia, che chiamava \"\u0160vipsik\" (\"piccola\"). Attraverso suo fratello e sua cognata, Ol'ga incontr\u00f2 Rasputin, un santone sedicente che pretendeva di avere poteri curativi. Sebbene non avesse criticato pubblicamente l'associazione di Rasputin con la famiglia imperiale, non era convinta dei suoi presunti poteri e privatamente lo detestava. Man mano che il legame tra Ol'ga e lor zar cresceva, il suo rapporto con l'altro fratello sopravvissuto, Michele, si deterior\u00f2. Con orrore di lei e di Nicola, Michele fugg\u00ec con la sua amante, una donna comune divorziata due volte, e la comunicazione tra Michele e il resto della famiglia essenzialmente cess\u00f2.\nI disordini pubblici durante la guerra russo-giapponese e le richieste di riforme politiche aumentarono nei primi anni del XX secolo. All'Epifania 1905, una banda di rivoluzionari sparato contro il Palazzo d'Inverno dalla Fortezza di Pietro e Paolo. Ol'ga e l'Imperatrice madre furono colpite da schegge di vetro da una finestra, ma rimasero incolume. Tre settimane dopo, la Domenica di sangue, le truppe cosacche uccisero almeno 92 persone durante una manifestazione, e un mese dopo lo zio di Ol'ga, il granduca Sergio, venne assassinato. Le rivolte si verificarono in tutto il paese e reparti della marina si ammutinarono. Ol'ga ha sostenuto la nomina del liberale P\u00ebtr Stolypin come primo ministro, e intraprese un programma graduale di riforme, ma nel 1911 fu assassinato. I disordini pubblici, la fuga di Michele e il finto matrimonio di Ol'ga la misero a dura prova e nel 1912, mentre era in visita in Inghilterra con sua madre, ebbe un esaurimento nervoso. Anche la zarina Aleksandra non stava bene, preoccupata per la cattiva salute del figlio emofiliaco, Alessio. Ol'ga sostitu\u00ec la zarina in occasione degli eventi pubblici e accompagn\u00f2 suo fratello in un tour dell'impero, mentre la zarina rimase a casa.\nSecondo matrimonio, guerra e rivoluzione.\nIl 1 agosto 1914, con la prima guerra mondiale incombente, il reggimento di Ol'ga, apparvero su una rivista davanti a lei e allo Zar a Krasnoe Selo. Kulikovskij si offr\u00ec volontario per il servizio con gli ussari, che erano di stanza in prima linea nella Russia sudoccidentale. Con le precedenti conoscenze mediche della Granduchessa del villaggio di Ol'gino, inizi\u00f2 a lavorare come infermiera presso un ospedale della Croce Rossa a Rovno, vicino a dove era di stanza il suo reggimento. Quando i russi persero terreno a favore delle potenze centrali, l'ospedale di Ol'ga fu spostato verso est, a Kiev, e Michele torn\u00f2 in Russia dall'esilio.\nNel 1916, lo zar annull\u00f2 il suo matrimonio con il duca Pietro, permettendole di sposare il colonnello Kulikovskij. La cerimonia fu celebrata il 16 novembre 1916 nella chiesa di San Nicola a Kiev. Gli unici ospiti erano l'imperatrice vedova, il granduca Alessandro, quattro ufficiali del reggimento Achtjrskij e due infermiere di Ol'ga dell'ospedale di Kiev.\nDurante la guerra, le tensioni interne e la privazione economica in Russia continuarono a crescere e le simpatie rivoluzionarie crebbero. Dopo l'abdicazione dello zar all'inizio del 1917, molti membri della dinastia Romanov, tra cui Nicola e i suoi parenti stretti, furono detenuti agli arresti domiciliari. In cerca di sicurezza, l'imperatrice vedova, il granduca Alessandro e la granduchessa Ol'ga si recarono in Crimea con un treno speciale, dove furono raggiunti dalla sorella di Ol'ga, la granduchessa Ksenija. Vissero nella tenuta del granduca Alessandro, Aj-Todor, a circa 12 miglia (19 km) da Jalta, dove furono posti agli arresti domiciliari dalle forze locali. Il 12 agosto 1917, nacque il suo primogenito Tichon Nikolaevi\u010d. Prende il nome da Tichon di Zadonsk, il Santo venerato vicino alla tenuta della granduchessa a Ol'gino.\nI Romanov isolati in Crimea sapevano poco del destino dello zar e della sua famiglia. Nicola, Aleksandra e i loro figli erano originariamente detenuti nella loro residenza ufficiale, il Palazzo di Alessandro, ma il governo provvisorio sotto Aleksandr Kerenskij li trasfer\u00ec a Tobol'sk. Nel febbraio 1918, la maggior parte della famiglia imperiale di Aj-Todor fu trasferita in un'altra tenuta a Djulber, dove i granduchi Nicola e Pietro erano gi\u00e0 agli arresti domiciliari. Ol'ga e suo marito furono lasciati ad Aj-Todor. L'intera famiglia Romanov in Crimea \u00e8 stata condannata a morte dal consiglio rivoluzionario di Jalta, ma le esecuzioni vennero ritardate dalla rivalit\u00e0 politica tra i Soviet di Jalta e Sebastopoli. Nel marzo 1918, la Germania arriv\u00f2 in Crimea e l'esercito rivoluzionario fu sostituito da quello tedesco. Nel novembre 1918, le forze tedesche furono informate che la loro nazione aveva perso la guerra, e fecero ritorno verso casa. Le forze alleate presero il controllo dei porti della Crimea, a sostegno del lealista Armata Bianca, che permise ai membri sopravvissuti della famiglia Romanov di fuggire all'estero. L'imperatrice vedova e, su sua insistenza, la maggior parte della sua famiglia e dei suoi amici furono evacuati dalla nave da guerra britannica HMS Marlborough. Nicola II era gi\u00e0 stato ucciso a colpi d'arma da fuoco e la famiglia presumeva, giustamente, che anche sua moglie e i suoi figli fossero stati uccisi.\nOl'ga e suo marito si rifiutarono di lasciare la Russia e decisero di trasferirsi nel Caucaso, che l'Armata Bianca aveva ripulito dai bolscevichi rivoluzionari. Una guardia del corpo imperiale, Timofej Jat\u010dik, li guid\u00f2 nella sua citt\u00e0 natale, il grande villaggio cosacco di Novominskaja. In una fattoria affittata di cinque stanze, Ol'ga diede alla luce il suo secondo figlio, Jurij Nikolaevi\u010d, il 23 aprile 1919. Prese il nome da un suo amico, Jurij Panaev, che fu ucciso mentre prestava servizio nel reggimento Achtyrskij durante la guerra. Nel novembre del 1919 la famiglia part\u00ec per quello che sarebbe stato il loro ultimo viaggio attraverso la Russia. Poco prima delle truppe rivoluzionarie, fuggirono a Novorossijsk e si rifugiarono nella residenza del console danese, Thomas Schytte, che li inform\u00f2 dell'arrivo sicuro dell'imperatrice vedova in Danimarca. Dopo un breve soggiorno con il console, la famiglia fu spedita in un campo profughi sull'isola di B\u00fcy\u00fckada nello stretto dei Dardanelli vicino a Istanbul, dove Ol'ga, suo marito e i figli condividevano tre stanze con altri undici persone. Dopo due settimane, furono evacuati a Belgrado nel regno dei serbi, croati e sloveni dove ricevette la visita del principe reggente Alessandro. Alessandro I offr\u00ec alla granduchessa e alla sua famiglia una casa permanente, ma Ol'ga fu chiamata in Danimarca da sua madre. Il Venerd\u00ec Santo del 1920 Ol'ga e la sua famiglia arrivarono a Copenaghen. Vissero con l'imperatrice vedova, dapprima al Palazzo di Amalienborg e poi nella tenuta reale di Hvid\u00f8re, dove Ol'ga fungeva da segretaria e dama di compagna di sua madre. L'imperatrice vedova insistette per avere Ol'ga a sua completa disposizione e trovava i figli di Ol'ga troppo turbolenti. Non essendosi mai riconciliata con l'idea del matrimonio di sua figlia con un cittadino comune, era fredda nei confronti di Kulikovskij.\nAnna Anderson.\nNel 1925, Ol'ga e suo marito si recarono a Berlino per incontrare Anna Anderson, che affermava di essere la nipote di Ol'ga, la granduchessa Anastasia.\nAnderson afferm\u00f2 che con l'aiuto di un uomo di nome Tchaikovskij era fuggita dalla Russia rivoluzionaria attraverso Bucarest, dove aveva dato alla luce un figlio. Ol'ga pensava che la storia fosse \"palpabilmente falsa\", poich\u00e9 Anderson non fece alcun tentativo di avvicinarsi alla regina Maria di Romania, durante tutto il suo presunto periodo a Bucarest.\nAnderson dichiar\u00f2 di essere a Berlino per informare la principessa Irene di Prussia (sorella della zarina Alexandra e cugina dello zar Nicola II) della sua sopravvivenza.\nOl'ga ha anche detto di essere sconcertata dal fatto che Anderson parlasse solo tedesco e non mostrasse alcun segno di conoscere n\u00e9 l'inglese n\u00e9 il russo, mentre Anastasia parlava fluentemente entrambe le lingue e ignorava il tedesco.\nQuando Ol'ga si rifiut\u00f2 di riconoscere Anderson come Anastasia pubblicamente e pubblic\u00f2 una dichiarazione in cui negava qualsiasi somiglianza in un giornale danese, i sostenitori di Anderson, Harriet von Rathlef e Gleb Botkin, affermarono che Ol'ga stesse agendo su istruzioni ricevute da sua sorella Ksenija.\nVita in Danimarca.\nRichiamata dall'imperatrice madre in Danimarca, la raggiunse a Copenaghen. Il 13 ottobre 1928 l'imperatrice madre mor\u00ec. Eredit\u00f2 la sua tenuta di Hvid\u00f8re, che vendette per acquistare \"Knudsminde\", un maniero a Ballerup. Lei e suo marito tennero cavalli, ai quali suo marito era particolarmente affezionato, insieme a mucche Jersey, maiali, galline, oche, cani e gatti. Per il trasporto avevano una piccola automobile e una slitta. Ol'ga gestiva la casa con l'aiuto della sua anziana e fedele cameriera Emilia Tenso (\"Mimka\"), venuta con lei dalla Russia. La Granduchessa viveva con semplicit\u00e0, lavorando nei campi, facendo le faccende domestiche e dipingendo. Il maniero divent\u00f2 presto centro di ritrovo della monarchia russa in Danimarca e luogo di appuntamento per molti russi emigrati.\nOl'ga mantenne una corrispondenza con la comunit\u00e0 di emigrati russi e gli ex membri dell'esercito imperiale. Il 2 febbraio 1935 nella Chiesa ortodossa russa a Copenaghen, lei e suo marito erano i padrini, con suo cugino, il principe Gustavo di Danimarca, di Aleksander Schalburg, figlio dell'ufficiale dell'esercito danese di origine russa Christian Frederik von Schalburg. Negli anni '30, la famiglia trascorreva le vacanze annuali al castello di Sofiero, in Svezia, con il principe ereditario Gustavo di Svezia e sua moglie, Luisa. Ol'ga inizi\u00f2 a vendere i suoi dipinti e organizzando mostre a Copenaghen, Londra, Parigi e Berlino. Alcuni dei proventi sono stati donati alle associazioni di beneficenza che sosteneva.\nLa Danimarca fu invasa dalla Germania nazista il 9 aprile 1940. Sono seguite carenze alimentari, restrizioni alle comunicazioni e chiusure dei trasporti. Quando i figli di Ol'ga, Tichon e Jurij, prestarono servizio come ufficiali nell'esercito danese, furono arrestati come prigionieri di guerra, ma la loro prigionia in un hotel di Copenaghen dur\u00f2 meno di due mesi. Tichon fu imprigionato per un altro mese nel 1943 dopo essere stato arrestato con l'accusa di spionaggio. Altri emigrati russi, desiderosi di combattere contro i sovietici, si arruolarono nelle forze tedesche. Nonostante la prigionia dei suoi figli e le origini danesi della madre, Ol'ga incontrava e mandava aiuti agli emigrati russi che combattono contro il comunismo. Il 4 maggio 1945, le forze tedesche in Danimarca si arresero agli inglesi. Quando le condizioni economiche e sociali per gli esiliati russi non migliorarono, il generale Petr Krasnov scrisse alla Granduchessa, descrivendo in dettaglio le misere condizioni degli immigrati russi in Danimarca. A sua volta chiese al principe Axel di Danimarca di aiutarli, ma la sua richiesta fu rifiutata.\nCon la fine della seconda guerra mondiale, le truppe sovietiche occuparono l'isola danese di Bornholm e l'Unione Sovietica scrisse al governo danese accusando Ol'ga e un vescovo cattolico danese di cospirazione contro il governo sovietico. I Romanov sopravvissuti in Danimarca iniziarono a temere un assassinio o un tentativo di rapimento, e Ol'ga decise di trasferire la sua famiglia in Canada.\nCanada.\nNel maggio 1948, Ol'ga e la sua famiglia si recarono a Londra con una nave militare danese. Furono alloggiati in un appartamento a Hampton Court Palace mentre venivano presi accordi per il loro viaggio in Canada. Il 2 giugno 1948, Ol'ga, la sua famiglia e la devota ex cameriera di Ol'ga, Emilia Tenso ( \"Mimka\") lasciarono Liverpool a bordo della Empress of Canada. Dopo una traversata difficile, la nave attracc\u00f2 ad Halifax, in Nuova Scozia. La famiglia visse a Toronto, finch\u00e9 non acquist\u00f2 una fattoria di 200 acri nella contea di Halton, vicino a Campbellsville.\nNel 1952, la fattoria era diventata un peso per Ol'ga e suo marito. Erano entrambi anziani; i loro figli si erano trasferiti; il lavoro era difficile da trovare; il colonnello soffriva di problemi di salute e alcuni dei gioielli rimasti ad Ol'ga furono rubati. La fattoria fu venduta e Ol'ga, suo marito e la sua ex cameriera, Mimka, si trasferirono in una casa pi\u00f9 piccola di cinque stanze al 2130 di Camilla Road, Cooksville. Mimka sub\u00ec un ictus che la lasci\u00f2 disabile, e Ol'ga la cur\u00f2 fino alla morte di Mimka, il 24 gennaio 1954.\nLa sua casa divenne meta di visitatori: la principessa Marina, duchessa di Kent, nel 1954, e Louis Mountbatten e sua moglie Edwina, nell'agosto 1959. Nel giugno 1959, la regina Elisabetta II e il principe Filippo visitarono Toronto e invitarono la Granduchessa a pranzo a bordo dello yacht reale Britannia. La sua casa era anche una calamita per gli impostori dei Romanov, che Ol'ga e la sua famiglia consideravano una minaccia.\nMorte.\nNel 1958, il marito di Ol'ga era praticamente paralizzato e lei vendette alcuni dei suoi gioielli rimanenti. Dopo la morte del marito nel 1958, la sua salute peggior\u00f2 fino a quando fu ricoverata in ospedale nell'aprile 1960 al Toronto General Hospital. Non fu informata o non era a conoscenza che sua sorella maggiore, Ksenija, mor\u00ec a Londra quel mese. Incapace di prendersi cura di s\u00e9 stessa, Ol'ga and\u00f2 a stare con gli amici emigrati russi, Konstantin e Sinaida Martemianoff, in un appartamento sopra un salone di bellezza al 716 di Gerrard Street East, a Toronto. Entr\u00f2 in coma il 21 novembre 1960 e mor\u00ec il 24 novembre all'et\u00e0 di 78 anni.\nFu sepolta accanto a suo marito nel cimitero di York, a Toronto, il 30 novembre 1960, dopo un funerale nella Cattedrale di Cristo Salvatore, a Toronto. Gli ufficiali degli ussari Achtjrskij e dei corazzieri blu fecero la guardia nella piccola chiesa russa, che traboccava di persone in lutto. Sebbene vivesse in modo semplice, comprasse vestiti a buon mercato, facesse la spesa e giardinaggio, la sua propriet\u00e0 era stata valutata oltre 200.000 dollari canadesi (circa $ 1,77 milioni nel 2020).\nOpere.\nOl'ga ha iniziato a disegnare e dipingere in giovane et\u00e0. Ha dipinto per tutta la vita, su carta, tela e ceramica, e la sua produzione \u00e8 stimata in oltre 2.000 pezzi. Il suo soggetto abituale era il paesaggio, ma dipingeva anche ritratti e nature morte.\nI suoi dipinti erano una fonte di guadagno redditizia. Secondo sua nuora, Ol'ga preferiva esporre in Danimarca per evitare il mercantilismo del mercato nordamericano. Il Russian Relief Program, fondato da Tichon e dalla sua terza moglie in suo onore, ha esposto una selezione del suo lavoro presso la residenza dell'ambasciatore russo a Washington nel 2001, a Mosca nel 2002, a Ekaterinburg nel 2004, a San Pietroburgo e Mosca nel 2005, a Tjumen' e Surgut nel 2006, alla Galleria Tret'jakov a Mosca e al Castello Michajlovskij a San Pietroburgo nel 2007, e al Museo Vladimir Arsenyev a Vladivostok nel 2013. Alcuni pezzi sono incluse nelle collezioni della regina Elisabetta II e suo marito Filippo, del re Harald V, e in collezioni private in Nord America e in Europa. Il Ballerup Museum di Pederstrup, ha circa 100 delle sue opere."}
{"id": "1456785", "revid": "12445489", "url": "https://it.wikipedia.org/wiki?curid=1456785", "title": "Tesmoforion", "text": ""}
{"id": "1456786", "revid": "287204", "url": "https://it.wikipedia.org/wiki?curid=1456786", "title": "Aurora Engine", "text": "LAurora Engine \u00e8 un motore grafico sviluppato dalla software house canadese BioWare. Il motore grafico \u00e8 successore dell'Infinity Engine di \"Baldur's Gate\", ed \u00e8 stato utilizzato per la prima volta nel 2002 con \"Neverwinter Nights\".\nCaratteristiche.\nL'Aurora Engine \u00e8 stato creato, rispetto all'Infinity, per offrire nuove features come gli ambienti in reale grafica 3D, rendering con illuminazione globale e shadow mapping in tempo reale; con in pi\u00f9 il supporto audio surround.\nIl motore \u00e8 nato specificatamente per i videogiochi di ruolo e possiede inoltre l'esclusiva feature di editor di livelli integrato, che permette agli utenti delle comunit\u00e0 di modding di creare mappe, missioni e avventure personalizzabili da \"game master\".\nUtilizzo in giochi non-BioWare.\nUna versione migliorata dell'Aurora, denominata \"Electron\", \u00e8 stata utilizzata per \"Neverwinter Nights 2\", pubblicato nel 2006. Questa versione include un passaggio dalle API di OpenGL a quelle di DirectX, consentendo modelli dei personaggi estremamente pi\u00f9 dettagliati, rispetto all'Aurora, e un numero di poligoni di gran lunga superiore. Anche questa versione, inoltre, conserva l'editor di livelli.\nUn'altra versione avanzata dell'Aurora \u00e8 stata anche utilizzata da CD Projekt RED per \"The Witcher\", pubblicato nel 2007. La software house polacca ha affermato di aver preferito l'utilizzo dell'Aurora, rispetto a motori grafici come il CryENGINE o l'Unreal Engine, in quanto possiede una versatilit\u00e0 ed una leggerezza nettamente migliore; qualit\u00e0 necessarie per la creazione di un videogioco di ruolo."}
{"id": "1456787", "revid": "76963", "url": "https://it.wikipedia.org/wiki?curid=1456787", "title": "Andr\u00e9 De Vanny", "text": ""}
{"id": "1456789", "revid": "33689", "url": "https://it.wikipedia.org/wiki?curid=1456789", "title": "Domizio Modesto", "text": "Biografia.\nDi origine araba, Modesto fu \"comes Orientis\" dal 358 al 362, come successore di Nebridio, sotto gli imperatori Costanzo II e Giuliano; nel 359 presiedette alla commissione di Scitopoli (moderna Beit She'an), giudicando con crudelt\u00e0 gli accusati di alto tradimento; fu nominato \"praefectus urbi\" di Costantinopoli (362-363) da Giuliano mentre era ad Antiochia di Siria. Sotto l'imperatore Valente fu prefetto del pretorio d'Oriente (369-377), concludendo la costruzione della \"cisterna Modestiaca\" a Costantinopoli che aveva iniziato durante la prefettura urbana, e console (372).\nNel 371 diresse il tribunale incaricato di giudicare alcuni alti funzionari, accusati di aver praticato riti magici, in particolare di aver consultato un oracolo per conoscere il nome del successore di Valente. Modesto ag\u00ec nuovamente con crudelt\u00e0, torturando degli innocenti ed estorcendo loro delle confessioni; il consolato del 372 fu forse un premio per questa \"impresa\".\nSebbene avesse forti legami con il mondo pagano, e fosse stato pagano sotto Giuliano, sotto Valente si convert\u00ec all'Arianesimo, la dottrina cristiana professata dall'imperatore. Valente lo invi\u00f2 presso Basilio di Cesarea, vescovo ortodosso, per stabilire un compromesso tra le due opposte professioni cristiane, ma Basilio si rifiut\u00f2 di assumere una posizione pi\u00f9 conciliante. Modesto, ritornato dall'imperatore, gli rifer\u00ec le parole del vescovo, suggerendo all'imperatore di usare la forza, cosa che Valente non fece.\nFu il destinatario di 37 lettere del retore Libanio."}
{"id": "1456791", "revid": "1788047", "url": "https://it.wikipedia.org/wiki?curid=1456791", "title": "Bola de Prata", "text": "La Bola de Prata (in italiano \"Pallone d'Argento\") \u00e8 un premio annuale assegnato dal 1970 ai migliori undici giocatori del campionato brasiliano di calcio. Il premio \u00e8 stato istituito dalla rivista brasiliana \"Placar\" partendo da un'idea dei giornalisti Michel Laurence e Manoel Motta.\nNel 2007 \"Placar\" ha raggiunto un accordo con il canale televisivo ESPN Brasil e dall'anno seguente i giornalisti di entrambe le redazioni partecipano all'assegnazione dei voti. Nell'ottobre del 2016 la casa editrice proprietaria della rivista \"Placar\" ha ceduto tutti i diritti del premio Bola de Prata e dei premi collegati (Bola de Ouro e Chuteira de Ouro) a ESPN Brasil.\nIl giocatore pi\u00f9 premiato \u00e8 Rog\u00e9rio Ceni con 6 Bola de Prata, seguito da Zico, J\u00fanior e Renato Ga\u00facho con 5 ciascuno; contando tutte le categorie dei premi, invece, il giocatore ad averne ricevuti di pi\u00f9 \u00e8 Zico con 9, di cui 2 Bola de Ouro, 5 Bola de Prata e 2 capocannoniere.\nSquadre per anno.\n1973.\nA partire dal 1973 la rivista Placar cominci\u00f2 a premiare il giocatore con la miglior media voto nella stagione con la Bola de Ouro. Nella prima edizione ci furono due vincitori, fatto mai pi\u00f9 ripetutosi.\n2007.\nNel 2007 la rivista Placar istitu\u00ec un nuovo concorso chiamato Bola de Prata da Torcida (con \"torcida\" si intendono i gruppi organizzati di tifosi). A ogni giornata di campionato i tifosi possono votare per il migliore tra i tre giocatori scelti dalla redazione della rivista. Alla fine del campionato, il giocatore che \u00e8 stato eletto il migliore per il maggior numero di volte vince la Bola de Prata da Torcida.\nClub con pi\u00f9 vittorie.\n\"Aggiornato all'edizione 2020.\"\nGiocatori con pi\u00f9 vittorie.\n\"Aggiornato all'edizione 2020. In grassetto sono indicati i calciatori ancora in attivit\u00e0.\"\nGiocatori stranieri.\n\"Aggiornato all'edizione 2020. In grassetto sono indicati i calciatori ancora in attivit\u00e0.\""}
{"id": "1456792", "revid": "767487", "url": "https://it.wikipedia.org/wiki?curid=1456792", "title": "Aleksandr Veri\u017enikov", "text": "Carriera.\nCalcettista dal fisico possente, Veri\u017enikov ha militato per buona parte della carriera nella formazione russa del . Ha partecipato con la nazionale russa allo UEFA Futsal Championship 1999 disputato in Spagna e vinta dalla nazionale dell'est in finale contro i padroni di casa. Veri\u017enikov ha poi partecipato anche al FIFA Futsal World Championship 2000 dove con la Russia \u00e8 giunto ad un prestigioso quarto posto, nella semifinale persa con la Spagna ha segnato il suo primo gol alle furie rosse."}
{"id": "1456793", "revid": "123967449", "url": "https://it.wikipedia.org/wiki?curid=1456793", "title": "Cattedrale di San Michele Arcangelo (Belgrado)", "text": "La Cattedrale di San Michele Arcangelo (, letteralmente \"Chiesa patriarcale di San Michele Arcangelo\") \u00e8 un edificio di culto ortodosso situato nel quartiere di Kosan\u010di\u0107ev Venac, nella municipalit\u00e0 di Stari Grad a Belgrado, capitale della Serbia. \u00c8 la chiesa madre dell'Arcivescovado di Belgrado, Pe\u0107 e Sremski Karlovci, appartenente alla Chiesa ortodossa serba.\nStoria.\nLe prime notizie riguardo alla chiesa di San Michele risalgono al XVI secolo e sono per lo pi\u00f9 resoconti di viaggiatori che ne fanno menzione nei propri appunti. Tra questi il pastore protestante Gerlach, nel suo diario del 1573, la descrive come una piccola chiesa bench\u00e9 fosse l'unica in tutta la zona. Ne parla come di un edificio diviso in tre parti: una molto sacra, ossia il presbiterio, dove era presente l'altare, rivestito di drappi bianchi, su cui erano posti il Vangelo in lingua slava, un calice ligneo e altre suppellettili; la seconda, divisa dal presbiterio per mezzo dell'iconostasi, in cui erano presenti due candelabri di legno, e la terza, nel retro, che aveva due fonti battesimali in marmo. \nAll'inizio del XVIII secolo i turchi distrussero la chiesa che fu ricostruita a spese di privati donatori tra il 1725 e il 1728. Nel 1797 l'edificio fu dato alle fiamme.\nDurante il periodo in cui Kara\u0111or\u0111e, liberata Belgrado nel 1806 govern\u00f2 le terre strappate al sultano, nell'insediamento serbo di Belgrado furono erette nuove costruzioni e si riedific\u00f2 anche il tempio. Quando, nel 1813, i turchi ritornarono con l'esercito in citt\u00e0, saccheggiarono e devastarono la chiesa ancora una volta.\nNel 1836 Belgrado divenne la capitale di un principato autonomo nell'ambito dell'Impero ottomano. Il principe Milo\u0161 Obrenovi\u0107 decise di dotare la citt\u00e0 di una cattedrale vera e propria, e fu stabilito di crearla nel luogo in cui sorgeva la martoriata chiesa di San Michele che era stata l'unico luogo di culto per i serbi per molti secoli.\nNel 1837 iniziarono i lavori affidati all'architetto Fridrih Adam Kverfeld nativo di Pan\u010devo, che realizz\u00f2 un edificio in stile classicista con elementi barocchi. I lavori terminarono nel 1841, l'iconostasi, invece, fu completata nel 1845.\nDescrizione.\nEsterno.\nAll'esterno, la cattedrale di San Michele Arcangelo \u00e8 circondata su tutti e quattro i lati da un piccolo parco adornato da cespugli di rosa e da alti alberi. Le linee architettoniche delle pareti esterne della chiesa sono molto severe e di stampo neoclassico. A lesene con capitelli decorati si alternano grandi finestroni ad arco a tutto sesto che danno luce all'interno. La \"facciata\" \u00e8 tripartita da quattro lesene doriche che sorreggono il timpano triangolare dalla forma schiacciata. Essa \u00e8 decorata da alcuni mosaici in stile neobizantino su fondo oro raffiguranti due Arcangeli (ai due lati del finestrone centrale) e la \"Trinit\u00e0 fra quattro angeli\" (nel timpano). La facciata termina con l'alta torre campanaria con orologio, la cui cuspide, di gusto barocco, \u00e8 visibile da tutta la citt\u00e0.\nInterno.\nMentre l'esterno della chiesa si caratterizza per le sue linee severe, l'interno del tempio \u00e8 decorato in maniera pi\u00f9 minuziosa. La navata \u00e8 unica: i lati lunghi sono suddivisi da lesene che attraversano anche il soffitto, suddividendo la navata in pi\u00f9 campate. Al centro di ciascuna di esse, si aprono le grandi finestre con vetrate policrome i cui intradossi sono impreziositi da decorazioni musive a carattere floreale.\nGran parte degli affreschi presenti nella chiesa, come quelli a soggetto religioso delle lunette delle finestre e quello del soffitto, sono opera del pittore locale Dimitrije Avramovi\u0107 e richiamano molto per le loro caratteristiche gli affreschi barocchi italiani e tedeschi dei secoli XVII e XVIII. Il pavimento, invece, \u00e8 costituito da grandi lastre di marmo di vari colori disposte a formare dei motivi geometrici.\nIl presbiterio, come in tutte le chiese ortodosse, \u00e8 separato dalla navata da un\"iconostasi\" che, nel caso della cattedrale ortodossa di Belgrado, \u00e8 di carattere monumentale. Questa, visibilmente ispirata alle iconostasi russe di epoca barocca, \u00e8 opera dell'intagliatore Dimitrije Petrovi\u0107 e del pittore Dimitrije Avramovi\u0107. L'iconostasi, suddivisa in due fasce orizzontali sovrapposte da un cornicione scolpito, \u00e8 movimentata da colonne corinzie con capitelli dorati e intagliati. i dipinti della parte superiore riportano scene della vita di Ges\u00f9, quelli della fascia inferiore, invece, le immagini di alcuni santi. In alto, l'iconostasi \u00e8 terminata da una croce affiancata da una serie di tondi dipinti. Tutta la parte lignea dell'apparato \u00e8 dipinta a finto marmo scuro e decorata da finissime decorazioni dorate.\nReliquie e sepolture.\nLa Cattedrale ortodossa di Belgrado ha una particolare rilevanza dal punto di vista spirituale e storico, per la presenza al suo interno di importanti reliquie di santi serbi come quelle dello zar Stefano De\u010danski e del despota Stefan \u0160tiljanovi\u0107, e per le sepolture di diversi patriarchi della chiesa ortodossa serba e dei sovrani Milo\u0161, Mihailo III e Milan II Obrenovi\u0107.\nNel cortile della cattedrale, invece, sono sepolte le spoglie dei due padri fondatori della lingua serba moderna: Dositej Obradovi\u0107 e Vuk Stefanovi\u0107 Karad\u017ei\u0107.\nComplesso patriarcale.\nDi fronte all'entrata della cattedrale, al di l\u00e0 della strada, si trova il complesso del Patriarcato serbo ortodosso.\nL'edificio fu costruito tra il 1934 e il 1935 su progetto dell'architetto Viktor Lukomski che lo ha realizzato in uno stile dalle linee massicce e imponenti, nonostante le dimensioni relativamente ridotte. La facciata prospiciente quella della cattedrale \u00e8 decorata con un pronao ad arco sorretto da due possenti colonne. Al centro dell'arco \u00e8 scolpito lo stemma della chiesa ortodossa. Al di sopra del pronao c'\u00e8 una nicchia contenente un mosaico che raffigura San Giovanni Battista.\nAll'interno del complesso \u00e8 presente una cappella dedicata a San Simeone Stefano Nemanja con un'iconostasi creata dai mestri di Ohrid nel 1935, la biblioteca patriarcale e il museo ortodosso.\nCollegamenti esterni.\n Jovana Lazi\u0107: \"Saborna Crkva u Beogradu\""}
{"id": "1456795", "revid": "1784425", "url": "https://it.wikipedia.org/wiki?curid=1456795", "title": "Kazimierz \u015awitalski", "text": "Ha ricoperto la carica di Primo ministro della Polonia.\nBiografia.\nPrima della prima guerra mondiale, si un\u00ec al Zwi\u0105zek Walki Czynnej, un'organizzazione clandestina fondata da J\u00f3zef Pi\u0142sudski. Nel 1914 \u015awitalski si un\u00ec alle Legioni Polacche e nel 1918 all'Esercito polacco, dove divenne uno degli alleati di Pi\u0142sudski. Anche dopo la guerra rimase nell'esercito.\nDurante il colpo di stato in Polonia del 1926 \u015awitalski sostenne Pi\u0142sudski. Dal 1926 ottenne varie cariche politiche; in quell'anno fu Capo della Cancelleria Civile del Presidente; dal 1926 al 1928 diresse il Dipartimento Politico del Ministero degli Affari Militari; nel giugno 1928 \u015awitalski divenne ministro dell'Istruzione e nel 1929 Primo Ministro. Nel 1930 fu eletto al Sejm e dal 1933 al 1935 ne fu il Maresciallo (Presidente). Dopo il 1935 si ritir\u00f2 dalla vita politica attiva e divenne Voivoda di Cracovia.\nDopo la Campagna di Polonia del 1939 Kazimierz \u015awitalski divenne prigioniero di guerra e fu portato al campo di Woldenberg, dove trascorse l'intera seconda guerra mondiale. Nel 1945 torn\u00f2 in Polonia, dove fu perseguitato e imprigionato dalle autorit\u00e0 comuniste. Riabilitato dopo il 1956, mor\u00ec nel 1962."}
{"id": "1456796", "revid": "80339", "url": "https://it.wikipedia.org/wiki?curid=1456796", "title": "Alexander Verizhnikov", "text": ""}
{"id": "1456799", "revid": "287204", "url": "https://it.wikipedia.org/wiki?curid=1456799", "title": "Kazimierz Switalski", "text": ""}
{"id": "1456804", "revid": "86599", "url": "https://it.wikipedia.org/wiki?curid=1456804", "title": "Cratere Gaudibert", "text": "Gaudibert \u00e8 un cratere lunare di 33,14 km situato nella parte sud-orientale della faccia visibile della Luna, sul bordo nordest del Mare Nectaris. A est \u00e8 presente la catena montagnosa Montes Pyrenaeus e a nordest oltre queste montagne si trova il cratere Gutenberg. A nordovest di Gaudibert giace la coppia di crateri Isidorus-Capella. A sud di Gaudibert sono presenti diversi crateri fantasma, i principali dei quali sono 'Gaudibert A' e 'Gaudibert B'. Possono essere osservati meglio quando la luce solare incide con un angolo basso e fa risaltare i contrasti e le ombre.\nGaudibert ha un bordo basso e un fondo irregolare che lo rende una formazione poco appariscente. Il bordo \u00e8 quasi circolare e leggermente irregolare. Il fondo interno presenta diverse creste che lo suddividono in piccole valli e bassi promontori. Adiacente al bordo meridionale si trova una coppia di piccoli crateri a forma di conca.\nIl cratere \u00e8 dedicato all'astronomo e selenografo francese Casimir Marie Gaudibert.\nCrateri correlati.\nAlcuni crateri minori situati in prossimit\u00e0 di Gaudibert sono convenzionalmente identificati, sulle mappe lunari, attraverso una lettera associata al nome."}
{"id": "1456809", "revid": "984922", "url": "https://it.wikipedia.org/wiki?curid=1456809", "title": "Porto di Marina di Salivoli", "text": "Il porto di Marina di Salivoli \u00e8 il porto dell'omonima localit\u00e0 situata a nord-ovest del centro di Piombino, nell'omonimo territorio comunale. \n\u00c8 il porto pi\u00f9 settentrionale del mar Tirreno, che assume la denominazione di mar Ligure a nord di Punta Falcone, promontorio che domina da ovest l'approdo. Inaugurato nell'anno 2000, \u00e8 il luogo pi\u00f9 vicino della penisola alla Corsica, distando infatti 83 km da Rogliano. Confina con la spiaggia attrezzata di Salivoli e quella detta \"dello Scoglio d'Orlando\", raggiungibile tramite il porto stesso, una caletta ghiaiosa tra l omonimo scoglio e la radice di levante di Punta Falcone.\nCaratteristiche.\nIl porto di Marina di Salivoli \u00e8 un porto turistico con circa 490 posti barca, per natanti di lunghezza massima di 18 metri; le profondit\u00e0 dei fondali si aggirano mediamente sui 3-4 metri. L'accesso risulta difficoltoso con forti venti di scirocco.\nTra i servizi, sono da segnalare il servizio meteo, quello antincendio, il rifornimento carburante, il rimessaggio, lo scalo di alaggio, la possibilit\u00e0 di allacciamento all'acqua e all'energia elettrica e la possibilit\u00e0 di riparazioni meccaniche ed elettriche."}
{"id": "1456811", "revid": "92723", "url": "https://it.wikipedia.org/wiki?curid=1456811", "title": "Chiesa di San Marco (Belgrado)", "text": "La chiesa di San Marco () \u00e8 una chiesa di fede ortodossa situata nel centro di Belgrado, nei pressi del Palazzo del Parlamento, all'interno del parco Ta\u0161majdan.\nStoria.\nLa chiesa attuale (2011), \u00e8 stata costruita fra il 1939 e il 1940 poco pi\u00f9 a nord del luogo ove sorgeva una chiesa preesistente, consacrata nel 1835 e costruita in legno. La chiesa originaria, annesso alla quale vi era un piccolo cimitero, gi\u00e0 nel 1870 non esisteva pi\u00f9 e si celebrava la divina liturgia in una tenda nel luogo ove poi sarebbe stata edificata la chiesa di San Marco. La costruzione di quest'ultima fu avviata fra le due guerre mondiali su progetto dei fratelli architetti serbi Petar e Branko Krsti\u0107 nel 1939 e fu presto interrotta nel 1940 a causa dello scoppio della Seconda guerra mondiale. Il tempio, seppur ancora incompiuto, fu consacrato nel 1948 dal patriarca di Serbia Gavrilo Do\u017ei\u0107 e aperta al culto ordinario. Tuttavia, anche se la struttura \u00e8 stata completata nel 1948 con il nartece, l'interno \u00e8 ancora in fase di completamento ed \u00e8 privo degli affreschi interni delle volte e della cupola, che mostrano i mattoni grezzi a vista.\nDescrizione.\nEsterno.\nL'esterno della chiesa si integra perfettamente col parco Ta\u0161majdan, all'interno del quale si trova. Il corpo centrale della chiesa, che mostra chiaramente la pianta a croce greca dell'interno, presenta quattro cupolette su altrettanti piccole torri, oltre alla maggiore a pianta ottagonale. Si accede all'edificio attraverso tre grandi portali. Quello maggiore, dirimpetto all'abside centrale, \u00e8 sormontato dall'alta torre campanaria coperta da semicalotta in rame verde ed \u00e8 affiancato da due portici di tre arcate ciascuno sorrette da colonne con capitello scolpito. Le facciate dei transetti, invece, hanno una grande trifora ciascuna sormontante il portale con portico a cinque arcate.\nInterno.\nL'interno della chiesa \u00e8 a croce greca con tre navate suddivise da due monumentali colonne per lato. All'intersezione dei bracci, si eleva la cupola a pianta circolare ancora (2011) priva degli affreschi. Sulla parete opposta a quella dell'ingresso, sopra la quale vi \u00e8 una profonda cantoria, vi sono le tre absidi semicircolari, di cui la centrale \u00e8 pi\u00f9 grande e alta delle laterali. Fra il presbiterio e lo spazio riservato all'assemblea, vi \u00e8 l'iconostasi marmo marmorea progettata nel 1991-1992 da Zoran Petrovi\u0107, mentre le icone musive sono di Radlovi\u0107 Duro che le ha realizzate fra il 1996 e il 1998. Gli altari laterali sono dedicati alla Nativit\u00e0 di Ges\u00f9 (altare di sinistra) e alla Trasfigurazione (altare di destra). Ai lati dell'iconostasi centrale, i posti per i coristi con leggii lignei intagliati.\nNella chiesa vi sono due illustri sepolcri: quello dell'imperatore serbo Stefano Uro\u0161 IV Du\u0161an, realizzato nel 1927 da Dragomir Tadi\u0107 e situato lungo la parete sud, e quello del patriarca Herman lungo la parete nord."}
{"id": "1456812", "revid": "86599", "url": "https://it.wikipedia.org/wiki?curid=1456812", "title": "Cratere Gauss", "text": "Gauss \u00e8 un grande cratere lunare di 170,72 km situato nella parte nord-orientale della faccia visibile della Luna. Appartiene ad una categoria di formazioni lunari chiamata \"circhi\", ovvero crateri molto grandi, con diametri che superano i 110\u00a0km. A causa della sua posizione, il cratere appare piuttosto distorto dalla prospettiva e la sua visibilit\u00e0 \u00e8 condizionata dalla librazione lunare.\nA nordest del cratere Gauss \u00e8 presente il grande cratere Riemann, situato ancora pi\u00f9 vicino all'orlo lunare, mentre a sudovest sono presenti i crateri Hahn e Berosus. Direttamente a sud \u00e8 presente il cratere Seneca.\nL'orlo del cratere Gauss \u00e8 maggiormente definito nella met\u00e0 settentrionale e le pareti interne presentano dei terrazzamenti a nordovest e appaiono curvate a nordest. La met\u00e0 meridionale del bordo \u00e8 maggiormente erosa.\nIl fondo del cratere \u00e8 piuttosto piatto, con piccoli crateri che segnano la superficie nella zona meridionale. \u00c8 anche presente il piccolo cratere 'Gauss B' lungo la parete interna del bordo orientale, e 'Gauss A' che giace sull'orlo a nordest di 'Gauss B'. Il fondo \u00e8 segnato anche da diversi crepacci, in particolare sui bordi orientale e nordoccidentale. L'orlo irregolare e una serie di rialzi a nord danno l'impressione di una cresta che attraversa la superficie interna da nord a sud.\nIl cratere \u00e8 dedicato allo scienziato tedesco Carl Friedrich Gauss. \nCrateri correlati.\nAlcuni crateri minori situati in prossimit\u00e0 di Gauss sono convenzionalmente identificati, sulle mappe lunari, attraverso una lettera associata al nome."}
{"id": "1456815", "revid": "755885", "url": "https://it.wikipedia.org/wiki?curid=1456815", "title": "Immigrant Song", "text": "Immigrant Song \u00e8 un singolo del gruppo musicale britannico Led Zeppelin, pubblicato il 5 novembre 1970 come unico estratto dal terzo album in studio \"Led Zeppelin III\".\nAl momento della sua uscita, \"Immigrant Song\" si \u00e8 classificata al 16\u00ba posto della classifica di Billboard.\nDescrizione.\nSi tratta del brano d'apertura dell'album ed \u00e8 stato composto da Jimmy Page e Robert Plant durante una tourn\u00e9e del gruppo in Islanda a met\u00e0 del 1970. Il testo \u00e8 scritto dal punto di vista dei vichinghi, e le parole hanno fortemente influenzato le liriche tipiche dell'heavy metal, in particolare del filone di stampo epico-mitologico: in una strofa si nomina l\"'\u00abhammer of the gods\u00bb\" (il martello degli dei, riferendosi al Mj\u00f6llnir), espressione utilizzata da Stephen Davis per intitolare la biografia del complesso: \"Hammer of the Gods: The Led Zeppelin Saga\".\nIn seguito l'immagine \u00e8 divenuta ricorrente nei testi di gruppi metal come Iron Maiden e Manowar, e dei gruppi epic metal e viking metal in generale.\nDal 1970 al 1972 \u00e8 stato il brano di apertura dei loro concerti.\nUtilizzo nei media.\nPer riuscire ad averla nel film \"School of Rock\" del 2003, Jack Black ha inscenato durante le riprese di una delle sequenze finali del film, un monologo implorante, rivolto a Page, Plant e Jones, chiedendogli di concedere l'uso del brano nel film. L'umorismo e l'entusiasmo di Black hanno convinto i Led Zeppelin (che in genere non concedono la loro musica per film o spot pubblicitari), e \"Immigrant Song\" \u00e8 stato utilizzato in una sequenza.\nLa melodia del brano \u00e8 ascoltabile anche in una scena del film d'animazione \"Shrek terzo\" quando Biancaneve (imitando l'urlo di Plant) lancia gli animali della foresta all'attacco di due alberi animati. Il pezzo viene anche usato nel film \"\" (in modo molto appropriato poich\u00e9 la storia ha a che fare con il Ragnar\u01ebk, un evento catastrofico delle leggende norrene).\nIl pezzo \u00e8 stato anche oggetto di una reinterpretazione ad opera di Trent Reznor ed Atticus Ross, insieme alla cantante Karen O che fa parte della colonna sonora del film \"Millennium - Uomini che odiano le donne\"."}
{"id": "1456817", "revid": "484362", "url": "https://it.wikipedia.org/wiki?curid=1456817", "title": "Cratere Gavrilov", "text": "Gavrilov \u00e8 un cratere lunare di 61,62 km situato nella parte nord-occidentale della faccia nascosta della Luna, a sud del cratere Vernadskiy e a nord del cratere Vetchinkin.\n\u00c8 una formazione circolare, relativamente simmetrica, con qualche erosione sul bordo esterno. Sono presenti alcuni piccoli crateri nella met\u00e0 orientale del fondo e un piccolo rilievo nei pressi del punto centrale.\nIl cratere \u00e8 dedicato ai sovietici Aleksandr Ivanovi\u010d Gavrilov e Igor Vladimirovi\u010d. Gavrilov, rispettivamente ingegnere e astronomo.\nCrateri correlati.\nAlcuni crateri minori situati in prossimit\u00e0 di Gavrilov sono convenzionalmente identificati, sulle mappe lunari, attraverso una lettera associata al nome."}
{"id": "1456822", "revid": "599013", "url": "https://it.wikipedia.org/wiki?curid=1456822", "title": "Denis Agafonov", "text": "Carriera.\nHa esordito in giovane et\u00e0 con la nazionale russa, disputando poi lo UEFA Futsal Championship 1999 in Spagna e vinta dalla nazionale dell'est in finale contro i padroni di casa. Agafonov ha poi partecipato anche al FIFA Futsal World Championship 2000 dove con la Russia \u00e8 giunto al quarto posto."}
{"id": "1456823", "revid": "78273", "url": "https://it.wikipedia.org/wiki?curid=1456823", "title": "Josyf Ivanovyc\u00e8 Slipyj", "text": ""}
{"id": "1456825", "revid": "767487", "url": "https://it.wikipedia.org/wiki?curid=1456825", "title": "Cratere Gay-Lussac", "text": "Gay-Lussac \u00e8 un cratere lunare di 25,4 km situato nella parte nord-occidentale della faccia visibile della Luna, a nord del grande cratere Copernico nelle zone collinose nei pressi dei Montes Carpatus.\nIl bordo \u00e8 leggermente distorto, ma relativamente circolare. Il fondo \u00e8 piatto ma irregolare e senza picco centrale, ma con un paio di avvallamenti causati da piccoli crateri. Il cratere 'Gay-Lussac A' \u00e8 quasi unito al bordo sud orientale.\nA sudovest \u00e8 presente la vasta Rima Gay-Lussac. \u00c8 una struttura quasi lineare con delle curve alle estremit\u00e0 e segue una linea di 40\u00a0km da sudovest a nordest.\nIl cratere \u00e8 dedicato al fisico e chimico francese Joseph Louis Gay-Lussac.\nCrateri correlati.\nAlcuni crateri minori situati in prossimit\u00e0 di Gay-Lussac sono convenzionalmente identificati, sulle mappe lunari, attraverso una lettera associata al nome."}
{"id": "1456832", "revid": "16066", "url": "https://it.wikipedia.org/wiki?curid=1456832", "title": "Porto franco", "text": ""}
{"id": "1456835", "revid": "1005847", "url": "https://it.wikipedia.org/wiki?curid=1456835", "title": "Olpe", "text": ""}
{"id": "1456837", "revid": "110157", "url": "https://it.wikipedia.org/wiki?curid=1456837", "title": "Arduino di Melfi", "text": "Biografia.\nOrigini.\nComunemente \u00e8 ritenuto milanese, poich\u00e9 \u00e8 definito \"Servicial de St. Ambroise\" da Amato di Montecassino nell\"'Ystoire de li Normant\" (p. 41), e Leone Ostiense (p. 383) ne indica l'origine \"de famulis S. Ambrosii\". Secondo alcune fonti era un nobile originario di Salerno.\nLa campagna di Sicilia.\nNel 1038 Guaimario IV, principe di Salerno, alleato dei Bizantini, appoggi\u00f2 la campagna militare che Costantinopoli intraprendeva per riconquistare la Sicilia, da molto tempo in mano ai saraceni. Il contingente longobardo, affidato alla guida di Arduino, si affianc\u00f2 alle truppe mercenarie normanne comandate da Guglielmo Braccio di Ferro.\nLa spedizione era affidata a Giorgio Maniace, che disponeva del corpo scelto dei Vareghi, mentre Stefano il Calafato guidava la flotta. Per\u00f2, dopo i successi iniziali e la conquista di Messina, avvenne un grosso litigio tra Maniace e gli alleati, circa la spartizione del bottino. Amato di Montecassino racconta che Arduino si sarebbe rifiutato di consegnare al generale bizantino un bellissimo cavallo arabo e per questo fu denudato e frustato. Cos\u00ec le truppe ausiliare italiane (i cosiddetti konteratoi) abbandonarono la spedizione e ritornarono in patria.\nAl fianco dei normanni.\nGiorgio Maniace, per proseguire la guerra in Sicilia, imponeva coscrizioni e tasse agli abitanti del sud della Penisola e nel 1040 avvenne una nuova rivolta antibizantina in Puglia, che port\u00f2 anche all'uccisione di diversi magistrati e dello stesso catapano, Niceforo Dokeianos.\nIl nuovo catapano, Michele Dokeianos (fratello del catapano ucciso), sperava di trovare l'appoggio di Arduino e gli attribu\u00ec il titolo di \"topoterites\" (signore di Melfi), una roccaforte di confine nella Lucania. L'armigero Arduino - invece - nascostamente appoggi\u00f2 subito l'insurrezione: probabilmente egli, considerando la favorevole situazione militare (la Puglia era quasi completamente sguarnita di truppe bizantine, impegnate in Sicilia), meditava di cogliere la vendetta nei confronti di Maniace e dei greci.\nArduino ottenne l'appoggio di Guaimario V, principe di Salerno, il quale - a sua volta - intravedeva la possibilit\u00e0 di liberarsi dal giogo bizantino; quindi richiese l'aiuto determinante di Rainulfo Drengot e pass\u00f2 al fronte dei rivali Normanni. Si rec\u00f2 ad Aversa per incontrare il conte Rainulfo Drengot, il quale riun\u00ec i cavalieri e i fanti, che rispondevano a dodici condottieri alleati, tra cui Guglielmo, Drogone e Umfredo d'Altavilla e anche Ugo Tutabovi; comprese le milizie agli ordini del longobardo Atenolfo di Benevento e di Argiro, che pass\u00f2 dalla parte degli insorti. A costoro l'armigero propose di cacciare i Bizantini dalla regione, promettendo la met\u00e0 delle terre conquistate e propose Melfi come quartier generale delle operazioni militari.\nNel frattempo Michele Dokeianos, sopraggiunto, fu sconfitto in battaglia (17 marzo 1041). Sopravvissuto e raggiunto dai rinforzi, il 4 maggio impegn\u00f2 i Normanni nella Battaglia di Montemaggiore, venendo nuovamente sconfitto.\nDopo la battaglia di Montemaggiore non si hanno pi\u00f9 notizie di Arduino."}
{"id": "1456845", "revid": "92723", "url": "https://it.wikipedia.org/wiki?curid=1456845", "title": "Arcieparchia armena di Lviv", "text": ""}
{"id": "1456847", "revid": "1982", "url": "https://it.wikipedia.org/wiki?curid=1456847", "title": "Anversa (provincia)", "text": ""}
{"id": "1456848", "revid": "287204", "url": "https://it.wikipedia.org/wiki?curid=1456848", "title": "SanDisk Sansa", "text": "La SanDisk Sansa \u00e8 una linea di lettori multimediali (audio e video) portatili prodotti da SanDisk e basati su memorie flash.\nModelli attuali.\nSansa Clip.\nIl Sansa Clip \u00e8 stato pubblicato il 9 ottobre 2007.\nIl lettore ha un design simile all'iPod shuffle di seconda generazione, ma \u00e8 possibile rimuovere il clip e \u00e8 dotato inoltre di uno schermo OLED a 3 linee e batteria interna al litio (non sostituibile).\nIl Sansa Clip ha inoltre un ricevitore radio FM con registratore e un microfono. Le capacit\u00e0 disponibili sono 1, 2, 4 e 8 GB.\nSansa Clip+.\nIl Sansa Clip+ \u00e8 l'erede del Sansa Clip, alla quale sono state apportate delle modifiche, ovvero design rivisto e memoria espandibile con microSD fino a 32 GB. Le capacit\u00e0 disponibili sono 2, 4 e 8 GB (tutte espandibili).\nSansa Clip Zip.\nil 24 agosto 2011 viene immesso nel mercato americano il nuovo Sansa Clip Zip; le novit\u00e0 del nuovo lettore riguardano principalmente il display (a colori da 1.1\") e la radio FM con l'RDS.\nil nuovo modello affianca il clip plus che resta (al momento) ancora in produzione.\nc100 series.\nLa serie c100 comprende player con display a colori e possono visualizzare piccole immagini thumbnail. Usano batterie AAA e hanno memoria interna di 1 GB o 2 GB, a seconda del modello.\ne100 series.\nLa serie e100 comprende player monocromatici con display a sfondo blu, sintonizzatore FM con 20 SRS WOW, slot di espansione SD, memoria interna di 512 MB o 1 GB, a seconda del modello, e usa una sola batteria AAA. Legge MP3, WMA e formati Audible file."}
{"id": "1456849", "revid": "1982", "url": "https://it.wikipedia.org/wiki?curid=1456849", "title": "Brabante Fiammingo", "text": ""}
{"id": "1456853", "revid": "1982", "url": "https://it.wikipedia.org/wiki?curid=1456853", "title": "Fiandre Occidentali", "text": ""}
{"id": "1456857", "revid": "1982", "url": "https://it.wikipedia.org/wiki?curid=1456857", "title": "Fiandre Orientali", "text": ""}
{"id": "1456861", "revid": "78273", "url": "https://it.wikipedia.org/wiki?curid=1456861", "title": "Limburgo (Belgio)", "text": ""}
{"id": "1456862", "revid": "1982", "url": "https://it.wikipedia.org/wiki?curid=1456862", "title": "Brabante Vallone", "text": ""}
{"id": "1456863", "revid": "1982", "url": "https://it.wikipedia.org/wiki?curid=1456863", "title": "Hainaut", "text": ""}
{"id": "1456865", "revid": "1982", "url": "https://it.wikipedia.org/wiki?curid=1456865", "title": "Liegi (provincia)", "text": ""}
{"id": "1456866", "revid": "729019", "url": "https://it.wikipedia.org/wiki?curid=1456866", "title": "Linfangectasia intestinale", "text": "La linfangectasia intestinale \u00e8 una malattia dovuta a una ostruzione del drenaggio linfatico dell'intestino tenue che porta a perdita enterica di proteine, ipoprotidemia, malassorbimento ed edema.\nQuesta malattia \u00e8 caratterizzata da dilatazione dei vasi linfatici, diarrea cronica e perdita di proteine come l'albumina sierica e la globulina. \u00c8 considerata una forma cronica di enteropatia con perdita di proteine.\nEpidemiologia.\nPatologia rara. Colpisce entrambi i sessi e pi\u00f9 frequentemente i bambini e giovani adulti, anche se sono stati descritti casi a insorgenza neonatale.\nEziologia.\nLa causa pi\u00f9 comune di linfangectasia era la malformazione congenita dei vasi linfatici. La linfangectasia secondaria pu\u00f2 essere causata da granulomi o tumori che causano un'ostruzione linfatica o da un aumento della pressione venosa centrale (CVP) che causa un drenaggio linfatico anormale. L'aumento della CVP pu\u00f2 essere causato da pericardite o insufficienza cardiaca del lato destro. La malattia infiammatoria intestinale pu\u00f2 anche portare a infiammazione dei vasi linfatici e linfangectasia attraverso la migrazione di cellule infiammatorie attraverso i linfatici.\nL'ipoplasia dei vasi linfatici viscerali con conseguente aumento della pressione e dilatazione degli stessi. La rottura dei vasi linfatici porta a una eliminazione della linfa, in cui sono contenuti grassi e proteine, nell'intestino con ipoprotidemia e steatorrea. L'alta incidenza di vasi linfatici alterati anche a livello retroperitoneale e toracico fa pensare a un difetto generalizzato del sistema linfatico.\nClinica.\n\u00c8 caratterizzata dalla presenza di edema, effusioni di chilo, dolori addominali, vomito, steatorrea, calo ponderale o ritardo nella crescita, malassorbimento con conseguente ipoprotidemia, ipocalcemia, deficit di vitamine liposolubili e deficit di vitamina B12.\nDiagnosi.\nLa diagnosi si basa essenzialmente sulla dimostrazione della perdita enterica di proteine mediante macromolecole marcate con radioisotopi e sulla presenza, alla biopsia intestinale, di linfatici dilatati nella lamina propria e della sottomucosa, con villi a forma di clava per la distorsione causata dai linfatici. A livello laboratoristico si riscontrano ipoprotidemia, ridotti livelli plasmatici di albumina, immunoglobuline, transferrina e ceruloplasmina, eventuali segni di malassorbimento (ipocalcemia, ipovitaminosi). Frequenti sono una linfocitopenia, da perdita di linfociti con la linfa, e un'anomala ipersensibilit\u00e0 ritardata. RX dell'addome e TC possono mostrare un quadro di edema della mucosa e l'interessamento dell'intestino tenue. La linfoangiografia mostra linfatici ipoplasici.\nTrattamento.\n\u00c8 essenzialmente dietetica, con una dieta iperproteica a basso consumo lipidico, privilegiando i trigliceridi a catena media, arricchita con olio MCT, che vengono trasportati dal sistema venoso portale invece che dal sistema linfatico. Studi sono stati fatti sull'uso dell'octreotide che sembra ridurre la perdita di proteine.\nIl trattamento a lungo termine comprende l'uso dei corticosteroidi e dell'antiplasmina."}
{"id": "1456867", "revid": "78273", "url": "https://it.wikipedia.org/wiki?curid=1456867", "title": "Lussemburgo (provincia belga)", "text": ""}
{"id": "1456868", "revid": "1982", "url": "https://it.wikipedia.org/wiki?curid=1456868", "title": "Namur (provincia)", "text": ""}
{"id": "1456870", "revid": "110515758", "url": "https://it.wikipedia.org/wiki?curid=1456870", "title": "Schifo (Schneider)", "text": "Schifo (ted.: \"Dreck\") \u00e8 un monologo teatrale del 1993 dello scrittore e drammaturgo austriaco Robert Schneider.\nLa prima rappresentazione assoluta fu al Thalia Theater di Amburgo il 10 gennaio 1993. In Italia \u00e8 stato portato in scena, col titolo \"Dreck - Schifo\" dall'attore Graziano Piazza con la regia di Cesare Lievi. La prima fu al Festival internazionale dell'attore di Parma nel 1997.\nTrama.\nSad \u00e8 uno studente iracheno, fuggito dal suo paese per evitare di andare sotto le armi durante la prima guerra del Golfo. Rifugiatosi in una citt\u00e0 della Germania, per sopravvivere vende rose.\n\u00c8 uno straniero, per di pi\u00f9 clandestino, e racconta, seduto sulla sedia che \u00e8 la sua casa, il suo essere diverso in una realt\u00e0 che non lo accetta. Con sarcasmo dolente accetta di essere considerato schifoso, d\u00e0 ragione a chi - per razzismo - lo rifiuta. Finisce per giustificare chi lo emargina, condannandolo ad una fine tragica, pur di essere accettato. \nPubblicazioni.\nL'opera fu stampata in Germania dalla casa editrice Reclam nel 1993 (ISBN 3379014699).\nLa versione in lingua italiana \u00e8 invece uscita per i tipi della casa editrice AER nel 1995 (ISBN 888655740X)."}
{"id": "1456871", "revid": "78273", "url": "https://it.wikipedia.org/wiki?curid=1456871", "title": "Lussemburgo belga", "text": ""}
{"id": "1456873", "revid": "104265", "url": "https://it.wikipedia.org/wiki?curid=1456873", "title": "Porto Antico di Piombino", "text": "Il Porto Antico di Piombino \u00e8 un piccolo porto turistico della citt\u00e0 di Piombino conosciuto anche come Porticciolo di Marina. Situato presso la scenografica piazza Bovio, \u00e8 stato uno dei due antichi approdi cittadini ed \u00e8 divenuto un porto turistico nel secolo scorso, grazie al continuo sviluppo del vicino porto principale.\nStoria.\nDei due porti cittadini era l'unico in citt\u00e0, ovvero all'interno della cinta muraria, mentre l'altro era il porto Falesia, o Faliegi, (attuale Porto di Piombino), a circa tre chilometri a sud est della Porta a Terra, ben pi\u00f9 grande, pi\u00f9 sicuro e pi\u00f9 idoneo ai bastimenti di stazza maggiore.\nUtilizzato fin dal XII secolo, ve ne usufruivano pescatori e navigli ad uso commerciale di stazza medio-piccola. \nFu ampliato e potenziato da Jacopo III Appiani nel 1470, anno in cui si edific\u00f2 la diga foranea (nelle forme in cui si pu\u00f2 ancora ammirare) e alcuni banchinamenti promiscui. Tuttavia, perse molta importanza nei traffici marittimi e commerciali a beneficio del gi\u00e0 citato porto di Falesia. Le modifiche quattrocentesche di Jacopo III erano atte soprattutto all'ancoraggio della propria galera, nonch\u00e9 di altri piccoli natanti di corte, vista la vicinanza con la sua residenza alla Cittadella, Questo comport\u00f2 inevitabilmente la diminuzione degli ancoraggi di molte imbarcazioni atte alla pesca e a traffici commerciali. Rimase comunque molto attivo e vitale ad ogni genere di attivit\u00e0 fino agli inizi del XX Secolo. Oggi lo vediamo in uso prettamente per scopi diportistici. \nCaratteristiche.\nIl porto turistico, costituito da darsena e pontile, \u00e8 chiuso a est dalla terrazza su cui sorge piazza Bovio con lo scenografico faro della Rocchetta.\nIn totale, si contano circa 80 posti barca per natanti di lunghezza massima di 8 metri; i fondali sono medio-bassi. L'accesso pu\u00f2 risultare difficoltoso con forti venti dai quadranti meridionali.\nTra i servizi, sono da segnalare la possibilit\u00e0 di allacciamento all'acqua e di effettuare riparazioni meccaniche ed elettriche."}
{"id": "1456875", "revid": "78273", "url": "https://it.wikipedia.org/wiki?curid=1456875", "title": "Limburgo belga", "text": ""}
{"id": "1456878", "revid": "1982", "url": "https://it.wikipedia.org/wiki?curid=1456878", "title": "Provincia di Hainaut", "text": ""}
{"id": "1456879", "revid": "339392", "url": "https://it.wikipedia.org/wiki?curid=1456879", "title": "Alessandra d'Assia e del Reno", "text": ""}
{"id": "1456880", "revid": "339392", "url": "https://it.wikipedia.org/wiki?curid=1456880", "title": "Donne alle Tesmoforie", "text": ""}
{"id": "1456881", "revid": "1982", "url": "https://it.wikipedia.org/wiki?curid=1456881", "title": "L'Hainaut", "text": ""}
{"id": "1456882", "revid": "119991", "url": "https://it.wikipedia.org/wiki?curid=1456882", "title": "Porto antico di Piombino", "text": ""}
{"id": "1456888", "revid": "287204", "url": "https://it.wikipedia.org/wiki?curid=1456888", "title": "Dobiegniew", "text": "Dobiegniew (in tedesco \"Woldenberg\") \u00e8 un comune urbano-rurale polacco del distretto di Strzelce-Drezdenko, nel voivodato di Lubusz.Ricopre una superficie di 350,99 km\u00b2 e nel 2004 contava 7.010 abitanti.\nNella seconda guerra mondiale, il campo di concentramento Oflag II-C si trovava presso la citt\u00e0."}
{"id": "1456890", "revid": "74173", "url": "https://it.wikipedia.org/wiki?curid=1456890", "title": "Woldenberg", "text": ""}
{"id": "1456896", "revid": "78273", "url": "https://it.wikipedia.org/wiki?curid=1456896", "title": "Linfangectasia", "text": ""}
{"id": "1456899", "revid": "729019", "url": "https://it.wikipedia.org/wiki?curid=1456899", "title": "Equizio", "text": "Biografia.\nSotto Valente.\nNel 364 era \"tribunus scholae primae scutariorum\", quando fu nominato \"comes rei militari\" dell'Illirico; l'anno successivo fu elevato al rango di \"magister equitum et peditum\" della stessa regione, dopo aver informato l'imperatore Valente dell'usurpazione di Procopio. Nel 366 alcuni inviati di Procopio cercarono di corrompere le truppe di Equizio con del denaro recante l'immagine dell'usurpatore, ma Equizio li fece giustiziare. Dopo aver bloccato i passi per i quali un esercito di Procopio, proveniente da Oriente, poteva invadere l'Occidente, assedi\u00f2 Filippopoli, una citt\u00e0 che si era schierata dalla parte di Procopio. Una volta venuto a conoscenza della morte dell'usurpatore (366), Equizio attacc\u00f2 Marcello, \"protector\" di Procopio, catturandolo; dopo qualche giorno, Marcello e alcuni dei suoi collaboratori furono giustiziati.\nSotto Valentiniano.\nFece costruire delle fortificazioni lungo il Danubio; accadde per\u00f2 (373) che i Quadi si lamentassero della costruzione di un forte nel loro territorio, ed Equizio sospese la costruzione in attesa di ulteriori disposizioni. I Quadi sfondarono la frontiera ed Equizio fu costretto a ritirarsi dalla Pannonia alla Valeria. Equizio fu console nel 374, condividendo questa magistratura con l'imperatore d'Occidente Graziano, che condivideva l'impero col proprio padre Valentiniano I.\nNel 375 sugger\u00ec a Valentiniano di ricevere una ambasciata dei Quadi: durante l'incontro Valentiniano si arrabbi\u00f2 con i Quadi e mor\u00ec per un colpo, lasciando come successore Graziano: Merobaude ed Equizio fecero acclamare dall'esercito un secondo imperatore d'Occidente, Valentiniano II, figlio di Valentiniano I, da affiancare a Graziano.\nEra amico del \"comes Africae\" Romano e di Remigio, \"magister officiorum\" dal 367 al 371."}
{"id": "1456901", "revid": "78273", "url": "https://it.wikipedia.org/wiki?curid=1456901", "title": "Lussemburgo (Belgio)", "text": ""}
{"id": "1456904", "revid": "3082", "url": "https://it.wikipedia.org/wiki?curid=1456904", "title": "Flavio Equizio", "text": ""}
{"id": "1456905", "revid": "767487", "url": "https://it.wikipedia.org/wiki?curid=1456905", "title": "Google Gears", "text": "Google Gears \u00e8 stata un'applicazione web beta offerta da Google in grado di fornire accesso off-line ad alcuni servizi che solitamente funzionano on-line. \nEssa installava un database engine, basato su SQLite, sul sistema del client per archiviare in locale i dati. Le pagine cos\u00ec abilitate da Google Gears utilizzavano i dati della cache locale al posto dei servizi on-line.\nUsando Google Gears, un'applicazione web poteva periodicamente sincronizzare i dati nella cache locale con il servizio on-line. Se non era disponibile una connessione in rete, la sincronizzazione era differita fino a quando la connessione non era stabilita nuovamente. Quindi Google Gears consentiva alle applicazioni web di lavorare anche quando l'accesso ai servizi della rete \u00e8 assente.\nGoogle Gears \u00e8 stata abbandonata da Google in favore dello standard HTML5."}
{"id": "1456908", "revid": "120749138", "url": "https://it.wikipedia.org/wiki?curid=1456908", "title": "Diritti digitali", "text": "Il termine diritti digitali \u00e8 indicativo della libert\u00e0 degli individui di agire liberamente per mezzo del computer, di ogni sua periferica elettronica e delle comunicazioni via rete.\nIl termine \u00e8 particolarmente correlato a una serie di azioni che sarebbero normalmente permesse in accordo con i diritti dell'individuo come essi esistono in ogni altro aspetto della vita, ma che sono stati cambiati dalla tecnologia digitale.\nNel 2005, il britannico Open Rights Group pubblic\u00f2 una documentazione che raggruppava tutte le organizzazioni e le persone attive nella causa di preservare i diritti digitali. mind-map diagram. \nIn questa documentazione si possono individuare i gruppi, gli individui e i siti web interessati a questa materia.\nDiritti di accesso alla rete.\nDiversi Paesi hanno adottato leggi che richiedono allo Stato una garanzia affinch\u00e9 l'accesso ad internet sia facilmente disponibile e prevenirne la limitazione d'accesso:"}
{"id": "1456912", "revid": "106990", "url": "https://it.wikipedia.org/wiki?curid=1456912", "title": "Legge di successione dinastica", "text": "Si definisce legge di successione dinastica il complesso di norme che regolano famiglie reali o dinastie in merito alla successione al trono e all'appartenenza alla dinastia stessa, dalla quale deriva il diritto a uno specifico rango, titolo e trattamento, e, conseguentemente, l'idoneit\u00e0 a ricoprire determinate cariche dello Stato, come nel caso della reggenza.\nTale complesso di norme rientra nell'ambito del diritto dinastico e di quello pubblico e si distingue dalla successione civile, regolamentata dal diritto civile.\nIntroduzione.\nLe norme di successione dinastica stabiliscono i requisiti per la titolarit\u00e0 dei diritti di accesso al trono: esse normalmente distinguono una linea reale o principesca all'interno della quale si trasmette la corona.\nLe norme di successione hanno come principale finalit\u00e0 quella di facilitare la trasmissione della corona in modo da evitare dispute per la conquista del potere; per questo motivo esse, normalmente, prevedono dei meccanismi automatici, senza che vi sia bisogno di una preventiva designazione da parte del sovrano \"uscente\" o di altro organo. Questa automaticit\u00e0 della successione \u00e8 spesso sintetizzata nella formula \"il Re \u00e8 morto, lunga vita al Re\".\nLe leggi di successione non hanno per oggetto lo Stato, bens\u00ec la dinastia che ha giurisdizione sovrana sullo Stato. Per questo motivo, talvolta, dette leggi non si trovano espresse nelle Costituzioni dei Regni, in quanto queste ultime regolano i rapporti tra gli organi dello Stato o stabiliscono i principii fondamentali della convivenza civile nello Stato, mentre per la successione si rinvia, pi\u00f9 o meno esplicitamente, a norme - scritte o non scritte - particolari e proprie della dinastia.\nTalvolta uno Stato dispone di una propria legge di successione che pu\u00f2 divergere da quella della dinastia regnante, come nei casi dell'Hannover o del Lussemburgo.\nFormazione delle leggi di successione.\nConclusasi l'epoca carolingia, caratterizzata dal principio di spartizione territoriale tra i discendenti maschi del sovrano, con l'affermarsi delle monarchie dinastiche ereditarie e gettate le prime basi del lungo processo di formazione dello Stato moderno, si diffonde in Europa la legge di primogenitura, normalmente accompagnata dalla prevalenza della discendenza maschile su quella femminile, in modo da rafforzare il potere e la ricchezza della dinastia, evitando il frazionamento di propriet\u00e0 e diritti. Francia, Italia sabauda, monarchia Asburgica e la maggior parte dei regni e principati tedeschi seguivano la legge salica, che esclude la discendenza femminile dalla successione al trono, salvo estinzione del ramo maschile.\nIn Spagna \u00e8 in discussione l'eliminazione della regola di prevalenza della discendenza maschile su quella femminile come gi\u00e0 \u00e8 avvenuto in alcune monarchie nordiche.\nDifferentemente che in Europa, molti paesi islamici hanno adottato una diversa legge di successione, che non tramanda il potere di padre in figlio, ma \"secondo il principio del parente maschio pi\u00f9 anziano e capace\": questo avviene tuttora in Arabia Saudita, mentre da poco \u00e8 stata modificata la successione in Giordania in senso pi\u00f9 favorevole alla primogenitura.\nIn Europa le leggi di successione dinastica cominciano a fissarsi a partire dal XIII secolo e vengono incorporate nelle cosiddette Leggi Fondamentali dello Stato: esse regolano la modalit\u00e0 di successione (ad es. primogenitura maschile), stabilendo quali siano i requisiti per essere considerati candidati alla stessa. Infatti, non basta essere membri della Famiglia Reale, e per rientrare in detta categoria occorre essere legittimi discendenti (per linea usualmente, ma non sempre, maschile) del principe sovrano dello Stato in questione, ma occorre rispettare un codice di onore e di sottomissione alla monarchia che si manifesta in pieno nel contratto matrimoniale: in tutte le leggi di suffenzione dei regni e principati d'Europa si riscontra l'uttligobbligo di contrarre matrimoni tra pari e con il preventivo assenso del sovrano, che in casi del tutto eccezionali pu\u00f2 acconsentire a un'unione diseguale o ammettere alla successione rami non dinastici. Questo obbligo di contrarre matrimoni tra pari \u00e8 previsto da quelle regole che normalmente si fanno rientrare, per estensione, nella categoria di Legge salica.\nUn caso storico sulla necessit\u00e0 dell'approvazione regia \u00e8 offerto da Gastone d'Orl\u00e9ans, fratello del re di Francia Luigi XIII, il cui matrimonio con Margherita di Lorena, perfettamente paritario, venne annullato a causa della mancata autorizzazione del Re, che minacciava l'esclusione del fratello dalla successione. L'autorizzazione negata rientrava nei giochi di potenza tessuti dal re di Francia e dal suo consigliere, il cardinale Richelieu.\nDopo la seconda guerra mondiale, a seguito dell'affermarsi dell'ordine liberal-democratico (a prevalenza repubblicana) internazionale nel quale la rilevanza della monarchia si \u00e8 ridotta in modo pi\u00f9 che sensibile, i matrimon\u00ee dinastici e politici sono a loro volta diminuiti. Al recente matrimonio visibilmente diseguale del principe delle Asturie con una borghese non \u00e8 potuto per\u00f2 mancare il necessario assenso del re. Nei Paesi Bassi il diritto di autorizzare o meno il matrimonio di un membro della famiglia reale \u00e8 riconosciuto anche al parlamento, che - non essendo \"consultato\" nel 2004 - ha fatto escludere dalla successione il principe Hans Friso a causa delle sue discusse nozze. Per quanto riguarda la discendenza da matrimoni in seguito dichiarati nulli dall'autorit\u00e0 ecclesiastica, normalmente le si riconoscono i diritti di successione come discendenza pienamente legittima, ma la storia ha dato esempi anche contrari.\nEvoluzione storica.\nRicordiamo alcune date significative nell'evoluzione del diritto di successione al trono in alcuni paesi europei o per alcune dinastie:\nModifica delle leggi di successione.\nIl cambiamento delle leggi di successione ha causato nella storia numerosi conflitti tra coloro che perdevano i loro diritti e coloro che invece vi venivano ammessi. Alcuni esempi sono le guerre di successione europee del XVIII secolo o le guerre carliste in Spagna e migueliste in Portogallo. In effetti, similmente a quanto avviene nel diritto internazionale nel caso della formazione di nuove norme consuetudinarie, la modifica di una legge di successione implica la violazione dell'antica legittimit\u00e0, instaurandone una nuova e causando una serie di dispute connesse alla negazione di diritti acquisiti; \u00e8 per questo che tale operazione deve avvenire il pi\u00f9 possibile in modo condiviso e con il consenso di tutti i principi ammessi alla successione e pu\u00f2 eventualmente essere seguita o accompagnata da un pronunciamento del parlamento o degli organi pi\u00f9 autorevoli dello Stato.\nTradizionalmente il re, se \u00e8 sciolto dall'osservanza delle leggi che egli stesso sanziona (\"legibus solutus\", assoluto), \u00e8 comunque sottomesso alle \"leggi fondamentali del Regno\", secondo un'espressione in voga ai tempi di Richelieu, cio\u00e8 le leggi che regolamentano la successione, l'adesione a una certa religione e l'insieme di norme morali e di rispetto delle tradizioni del regno, che in realt\u00e0 resteranno scarsamente definite e permetteranno l'opera riformistica e razionalizzatrice delle monarchie assolute.\nUn cambiamento delle leggi di successione ha anche implicazioni internazionali visto che pu\u00f2 alterare gli equilibri di alleanze basati sui rapporti familiari fra dinastie regnanti.\nIl caso delle famiglie non regnanti.\nSe le modifiche alle leggi di successione di una dinastia regnante possono sollevare delle crisi di legittimit\u00e0, nel caso delle famiglie non pi\u00f9 regnanti, queste non fanno altro che alimentare dispute dinastiche che indeboliscono le potenzialit\u00e0 di restaurazione. Occorre vagliare meticolosamente l'autorit\u00e0 con la quale il capo della Casa d\u00e0 luogo alla modifica, se cio\u00e8 abbia il potere di farlo, e verificare che tale atto sia riconosciuto come legittimo dagli altri membri. Normalmente, i pretendenti dell'et\u00e0 precedente al secondo dopo guerra, e in particolare i conti di Parigi, quando ancora vivo era il principio monarchico, si riconoscevano esclusivamente il diritto di interpretare, attuare e difendere le leggi dinastiche e non quello di modificarle.\nLeggi di successione che regolano Casa Savoia.\nLa successione dinastica in Casa Savoia era regolamentata da una serie di norme contenute in diversi atti: le Regie Lettere Patenti del 1780 e il Regio Editto del 1782, entrambi emanati da Vittorio Amedeo III, lo Statuto Albertino del 1848 e il Codice Civile del 1942 (artt. 92, 105 e 114).\nI matrimoni dei principi di Casa Savoia avvengono rigorosamente tra pari: questo uso, vera e propria legge consuetudinaria, era sancito dalle leggi suddette. Il principe che sta per sposarsi, inoltre, deve obbligatoriamente ricevere l'assenso al matrimonio dal Capo della Casa, pena la perdita di tutti i diritti di successione. Nel caso di nozze fra principi che non siano state autorizzate, il Capo della Casa potr\u00e0 decidere le sanzioni caso per caso, mentre nel caso di mancato assenso a un matrimonio diseguale (ad esempio, un principe e una persona non di sangue reale o di casa sovrana) \u00e8 prevista la decadenza automatica del principe contraente matrimonio e l'esclusione da qualsiasi titolo e diritto di successione per s\u00e9 e per la sua discendenza.\nLo Statuto Albertino del 1848, che si occupava dei rapporti fra i poteri e fra gli organi dello Stato, non si soffermava sulle leggi di successione, rinviando alle precedenti disposizioni. L'art. 2 dello Statuto Albertino recitava: \"Lo Stato \u00e8 retto da un Governo Monarchico Rappresentativo. Il Trono \u00e8 ereditario secondo la legge salica\". Con \"legge salica\" ci si riferisce a quel complesso di norme consuetudinarie sulla primogenitura maschile che escludono la successione femminile. Le Regie Lettere Patenti non sono perci\u00f2 contrarie allo Statuto, dal momento che anch'esse prevedono la legge salica, precisandone i criteri di applicazione attraverso la normativa sui matrimoni.\nDi nuovo a conferma della loro validit\u00e0 gli articoli del Codice Civile del 1865 e del 1942, che all'art. 92 stabiliva: \"Per la validit\u00e0 dei matrimoni dei Principi e delle Principesse Reali \u00e8 richiesto l'assenso del Re Imperatore\".\nNel periodo fascista il Gran Consiglio del Fascismo poteva eventualmente esprimersi in materia di successione al trono.\nDopo la caduta della monarchia avvenuta nel 1946, sono sorte dispute dinastiche tra due rami della famiglia Savoia, a causa del matrimonio tra Vittorio Emanuele, figlio di Umberto II, e la borghese Marina Doria. Trattandosi di un matrimonio diseguale, mette in crisi le tradizioni dinastiche dei Savoia.\nIl 28 dicembre 2019 Vittorio Emanuele pubblica un decreto con cui ha \u00abadeguato alle norme comunitarie sull'uguaglianza di genere\u00bb la legge salica, perifrasi che di fatto implica l'abolizione della legge salica stessa in favore della primogenitura semplice. Inoltre, Vittorio Emanuele ha circoscritto la linea di successione esclusivamente alla sua discendenza. Tale modifica non \u00e8 riconosciuta dai sostenitori di Aimone di Savoia-Aosta, in quanto Vittorio Emanuele non aveva alcun potere di modificare arbitrariamente e unilateralmente le leggi di successione.\nLeggi di successione che regolano Casa Borbone Due Sicilie.\nLa Costituzione del Regno delle Due Sicilie promulgata da re Ferdinando II con l'atto sovrano del 10 gennaio 1848, venne ripristinata da re Francesco II con Real Proclama del 28 giugno 1860. \nL'articolo 70 di tale Costituzione espressamente recitava: \u201c\"L'atto solenne per l'ordine di successione alla corone dell'Augusto Re Carlo III del 6 di ottobre 1759, confermato dall'Augusto Re Ferdinando I nell'articolo 5 della legge degli 8 di dicembre 1816, gli atti sovrani del 7 di aprile 1829, del 12 di marzo 1836, e tutti gli atti relativi alla Real Famiglia rimangono in pieno vigore\"\u201d.\nPertanto tale articolo 70 sintetizz\u00f2 e riconferm\u00f2 quale fosse il \u201ccorpus\u201d delle Leggi dinastiche borboniche (comprendenti sia quelle della Real Casa vera e propria, che quelle della dinastia, con la successione al Trono), ovvero: la detta Prammatica del 1759, l'articolo 5 della Legge dell'8 dicembre 1816 (Legge fondamentale del Regno delle Due Sicilie), l'atto sovrano del 7 aprile 1829, e l'atto sovrano n. 3331 del 12 marzo 1836.\nLa successione dinastica venne stabilita quindi secondo i seguenti quattro punti fondamentali: 1) discendenti maschi di Ferdinando (il futuro Ferdinando I Re del regno delle Due Sicilie); 2) in mancanza di discendenti maschi di Ferdinando, la successione deve passare attraverso ognuno degli altri figli ultrogeniti di Carlo di Borbone, secondo la linea (ovvero i principi Gabriele, la cui discendenza \u00e8 esclusa dalla R. Casa, Antonio e Francesco Saverio, che per\u00f2 non ebbero discendenti); 3) mancando gli eredi maschi la successione deve passare all'erede femmina pi\u00f9 vicina all'ultimo Re (o suo erede); 4) nel caso in cui mancasse anche l'erede femminile, la successione deve passare agli eredi dei fratelli di Carlo di Borbone, padre di Ferdinando, ovvero alla discendenza dell'Infante don Filippo, Duca di Parma o, mancando questi, l'Infante Don Luigi Antonio (1727-1785) (la cui discendenza si estinse). Se il Re di Spagna o il Principe delle Asturie, suo erede diretto alla Corona di Spagna, avesse ereditato la sovranit\u00e0 italiana, doveva immediatamente rinunciarvi in favore del prossimo Principe in linea di successione.\nL'articolo 5 della Legge dell'8 dicembre 1816 (Legge fondamentale del Regno delle Due Sicilie), voluta da re Ferdinando I, aveva confermato semplicemente la citata Prammatica, recitando infatti: \u201c\"La successione nel regno delle Due Sicilie sar\u00e0 perpetuamente regolata colla legge del nostro augusto genitore Carlo III, promulgata in Napoli nel d\u00ec 6 di ottobre 1759\".\u201d\nL'atto sovrano del 7 aprile 1829, al primo comma, invece, fu quello in cui Francesco I prescrisse formalmente come: \u201c\"Nel Regno delle Due Sicilie i figliuoli e le figliuole del Re, i suoi nipoti e pronipoti dell'uno e dell'altro sesso discendenti da maschio, e finalmente le sorelle, gli zii, e le zie del Re, avranno bisogno del precedente sovrano beneplacito per contrarre matrimonio, qualunque fosse la loro et\u00e0. Il difetto del sovrano beneplacito render\u00e0 il matrimonio non produttivo di effetti politici e civili\u201d, mentre con l'atto sovrano n. 3331 del 12 marzo 1836, al secondo comma, il re Ferdinando II precis\u00f2 che: \u201cNon saranno considerati legittimi e capaci di produrre effetti politici e civili i matrimoni de'componenti della Real Famiglia che non sieno preceduti da un nostro beneplacito da accordarsi loro in forma di decreto\"\u201d .\nInoltre i titoli della R. Casa delle Due Sicilie vennero regolati dall'Atto Sovrano n. 594 del 4 gennaio 1817 con il quale Re Ferdinando I delle Due Sicilie stabil\u00ec i titoli dinastici per i Principi Reali delle Due Sicilie, stabilendo che i predetti titoli: \u201c\"... saranno trasmissibili ai loro figliuoli primogeniti (degli originari concessionari, n.d.r.), ciascuno nella propria linea, ed a tutti i loro discendenti, di maschio in maschio, colla inalterabile prerogativa del sesso e del grado; di modo che se del caso non avessero figli maschi o che la loro discendenza di maschi discendenti de' maschi venga a cessare, neanche le figliuole primogenite possano portare alcuni dei titoli anzidetti, ma rester\u00e0 estinto nella persona dell'ultimo maschio discendente, e torner\u00e0 a disposizione del Sovrano che si trover\u00e0 allora sul Trono\"\u201d.\nMatrimoni reali.\nNormalmente si distinguono tre tipi di matrimonio: tra pari (omogamici), cio\u00e8 tra persone di uguale condizione; ipogamici, cio\u00e8 contratti con una persona di condizione inferiore; e ipergamici, ovverosia contratti con una persona di condizione pi\u00f9 elevata.\nNel caso delle famiglie reali \u00e8 difficile immaginare casi di matrimoni ipergamici, non riconoscendo per definizione nessuno al di sopra della condizione regia. Tuttavia vanno ricordati i casi pi\u00f9 recenti del Margravio Max di Baden con l'arciduchessa Valerie d'Austria-Toscana, il principe ereditario Alois di Liechtenstein con la duchessa Sophie in Baviera, il conte Friedrich Karl di Sch\u00f6nborn-Buchheim con la principessa Isabelle di Francia, il principe Richard di Sayn-Wittgenstein-Berleburg con la principessa Benedikte di Danimarca, il conte ereditario Karl Eugen di Neipperg con l'arciduchessa Andrea d'Austria.\nI matrimoni tra pari (omogamici).\nSi considerano matrimoni fra pari quelli contratti fra membri di case sovrane, anche se non pi\u00f9 regnanti. I matrimoni omogamici costituivano la regola fino alla fine dell'Ottocento e sostanzialmente fino alla fine della prima e della seconda guerra mondiale.\nA seguito per\u00f2 della caduta delle monarchie spazzate via dalle due guerre, essendosi affermati i valori liberal-democratici borghesi con una forte pregiudiziale repubblicana, le famiglie reali hanno adottato costumi sempre pi\u00f9 borghesi e conseguentemente i matrimoni fra reali sono progressivamente diminuiti. \u00c8 indubbio che questo implichi una definitiva resa della monarchia intesa in senso tradizionale: una rinuncia a quei valori fondati sull'onore, sulla reputazione e sulla venerazione della tradizione e delle glorie della propria dinastia, da parte degli stessi membri delle famiglie reali.\nL'obbligatoriet\u00e0 del matrimonio fra pari si fonda oggi come in passato, infatti, su considerazioni di natura politica e di prestigio, manifestazione dell'importanza della dinastia all'interno degli affari di Stato come nelle relazioni internazionali, e di onore e orgoglio dinastico. Tutto questo \u00e8 ed era strettamente connesso al principio del diritto di sangue, cio\u00e8 dell'eccellenza del sangue regale, alla base dell'autorit\u00e0 regia tradizionale.\nBisogna notare comunque che i criteri per stabilire la pari condizione variano da Casa a Casa: per esempio, mentre la maggior parte delle case reali dei grandi stati europei richiedono o richiedevano nozze con membri di case sovrane, le case sovrane dei Paesi Bassi, del Belgio e del Regno Unito richiedono solo nozze con persone dell'alta aristocrazia.\nVenendo ai giorni nostri, esempi di matrimoni omogamici, quindi \"nozze principesche\", sono quasi tutti quelli dell'attuale generazione reale: il re Juan Carlos I di Spagna con Sofia di Grecia e Danimarca, la regina Elisabetta II del Regno Unito con Filippo di Grecia e di Danimarca-Mountbatten, Amedeo di Savoia con Claudia d'Orl\u00e9ans, il re Costantino II di Grecia con Anna Maria di Danimarca, il re Michele I di Romania con Anna di Borbone-Parma, Otto d\u2019Asburgo con Regina di Sassonia-Meiningen, Enrico d'Orl\u00e9ans con Maria Teresa di W\u00fcrttemberg, Maria Wladimirovna Romanova con il principe Franz Wilhelm di Prussia, Antonio di Borbone Due Sicilie con Elisabeth di W\u00fcrttemberg, Ernst August di Hannover con Carolina di Monaco, Alessandro II di Jugoslavia con Maria da Gloria d'Orl\u00e9ans-Braganza.\nI matrimoni ipogamici: diseguali autorizzati, morganatici e non autorizzati.\nAlcune Case, come accennato, considerano omogamico qualsiasi matrimonio aristocratico (almeno con l'alta aristocrazia). Invece in altre \u00e8 vietato ogni matrimonio con persona n\u00e9 titolata n\u00e9 nobile. In particolare la Russia ha una legge di successione veramente restrittiva, che esclude le nozze con coniugi non appartenenti a famiglie reali, anche se di antica e prestigiosa nobilt\u00e0.\nSpesso le case reali ammettevano matrimoni con esponenti di grandi famiglie nobili, che rientravano in una categoria ben precisa, come nel caso della nobilt\u00e0 tornearia per gli Asburgo o i pari del regno (lord) nel Regno Unito.\nI matrimoni con la bassa nobilt\u00e0 erano evitati e se contratti erano normalmente considerati morganatici: \u00e8 il caso del matrimonio dell'arciduca Francesco Ferdinando con la contessa Sofia Chotek. I matrimoni diseguali non autorizzati comportano la perdita dei titoli e dei diritti di successione.\nAi nostri giorni il matrimonio diseguale \u00e8 divenuto frequentissimo, tanto da far parlare di crisi definitiva degli ideali monarchici tradizionali.\nCollegamenti esterni.\nLe leggi di successione delle singole case reali sono illustrate in maniera pi\u00f9 approfondita nelle pagine relative alle linee di successione."}
{"id": "1456913", "revid": "119991", "url": "https://it.wikipedia.org/wiki?curid=1456913", "title": "Porto di Rosignano Solvay", "text": ""}
{"id": "1456920", "revid": "2134764", "url": "https://it.wikipedia.org/wiki?curid=1456920", "title": "Habib Beye", "text": "Caratteristiche tecniche.\nLa posizione prediletta da Beye era quella di terzino destro, ma poteva ricoprire anche quella di difensore centrale quando richiesto.\nCarriera.\nHa giocato per la nazionale senegalese al entrando come sostituto contro , e .\nNella stagione 1997-1998 gioca con le giovanili del Paris Saint-Germain, facendo anche qualche apparizione in panchina in prima squadra. Nel 1998 viene acquistato dallo Strasburgo, squadra con la quale gioca le stagioni 1998-1999, 1999-2000, 2000-2001, 2001-2002 e 2002-2003. Nell'estate del 2003 viene prelevato a sorpresa dall'Olympique Marsiglia; mossa che sorprese tutti, in quanto Habib Beye non era riuscito a ritagliarsi uno spazio con la sua ex squadra. Qui al Marsiglia, invece, riesce a trovar spazio ed a valorizzarsi, divenendo uno tra i migliori difensori della Ligue 1. Negli ultimi istanti del calciomercato estivo del 2007, viene ceduto al Newcastle per 2 milioni di sterline; con i \"Magpies\" firma un contratto triennale. Insieme a lui, viene acquistato anche il connazionale Faye; riguardo ai loro innesti l'allenatore Allardyce ha speso parole positive, dicendo che avrebbero aiutato molto il Newcastle.\nIl 7 agosto 2009 passa all'Aston Villa, firmando un contratto triennale.\nIl 21 novembre 2011 viene ceduto in prestito al Doncaster per tre mesi.."}
{"id": "1456922", "revid": "117940973", "url": "https://it.wikipedia.org/wiki?curid=1456922", "title": "Politecnico di Leopoli", "text": "L'Universit\u00e0 Politecnica Nazionale di Leopoli o Politecnico di Lviv (; ; in polacco: \"Politechnika Lwowska\") \u00e8 la maggiore universit\u00e0 scientifica di Leopoli. Sin dalla sua fondazione, nel 1844, \u00e8 stato uno dei pi\u00f9 importanti centri di sviluppo scientifico e tecnologico dell'Europa centrale.\nStoria.\nViene aperta l'Accademia Tecnica a Leopoli. Il primo direttore \u00e8 Florian Schindler. L'Accademia \u00e8 situata all'incrocio tra le vie Virmenska e Theatralna nell'edificio di Darovsky.\nIl centro di Leopoli \u00e8 bombardato dall'artiglieria austriaca, e l'edificio dell'Accademia Tecnica viene distrutto dalle fiamme. Le lezioni si tengono nel Municipio fino al 1850.\nInizio delle lezioni nell'edificio restaurato.\nIl numero degli studenti raggiunge 220.\nInizio della riorganizzazione dell'Accademia.\nIl Ministero degli Affari Religiosi e dell'Istruzione d\u00e0 il permesso ad insegnare le tecnologie chimiche.\nFeliks Strzelecki viene eletto primo Rettore.\nL'Accademia ottiene il permesso di costruire nuove sedi. Jerzy Zachariewicz viene eletto sovrintendente ala costruzione.\nHa luogo la prima conversazione telefonica nel territorio dell'Impero austro-ungarico. La linea telefonica collega la Sala dell'Assemblea dell'Edificio Principale con gli edifici del Dipartimento di Chimica Tecnica.\nInaugurazione del nuovo rettore, il Professore Zachariewicz.\nL'Accademia Tecnica cambia nome in Scuola Politecnica.\nL'Imperatore Francesco Giuseppe visita la Scuola Politecnica. Durante la visita ordina a Jan Matejko di dipingere il progresso tecnico dell'umanit\u00e0 in 11 quadri. Oggi questi dipinti decorano la Sala dell'Assemblea.\nLa Sala dell'Assemblea\n50\u00ba anniversario della Scuola Politecnica. Per commemorare la data, il professor V. Zayonchkovsky pubblica il libro \"La Scuola Politecnica imperiale a Leopoli. Saggio storico sulla fondazione, lo sviluppo e lo stato attuale\".\nViene adottato lo Statuto della Scuola Politecnica.\nLa Scuola Politecnica di Leopoli \u00e8 la seconda in fatto di studenti, dopo Vienna.\nUnificazione dell'Accademia dell'Agricoltura e dell'Alta Scuola Forestale con la Scuola Politecnica.\nAdozione del nuovo Statuto e cambiamento del nome in \"Politecnico di Leopoli\".\nConsiglio della Facolt\u00e0 di Agricoltura del Politecnico: viene conferito il rango accademico di Dottore Onorario al professor Nils Handson (Stoccolma, Svezia).\nCostruzione dell'edificio della Biblioteca.\nIl Politecnico di Leopoli cambia nome in Istituto Politecnico di Leopoli.\nSulle colline Vuletsky i fascisti sparano ai professori dell'Istituto Politecnico - Wlodzimierz Krukowski, Antoni Lomnicki, Stanislaw Pilat, Wlodzimierz Stozek, Kasper Weigel, Roman Witkiewicz e altri.\nIl Professore Kazimierz Bartel viene assassinato nei quartier generali della Gestapo.\nCorsi speciali da tre mesi in ingegneria elettrica, ingegneria civile per strade e ponti, ingegneria agraria.\nIl 100\u00ba anniversario dell'Istituto Politecnico di Leopoli viene celebrato in modo molto sobrio \u2014 la seconda guerra mondiale \u00e8 ancora in corso.\nFondazione del Dipartimento di Geodetica.\nL'Istituto Politecnico di Leopoli inizia a pubblicare il giornale periodico \"Politecnico di Leopoli\".\nFondazione del Dipartimento di Radioingegneria.\nFondazione dei Dipartimenti di Automazione e Tecnologie elettromeccaniche e meccaniche.\nFondazione del Dipartimento di Ingegneria Economica.\nFondazione del Dipartimento di Tecnologia delle Sostanze Organiche.\nViene costruito il secondo edificio della Biblioteca.\nFondazione del Dipartimento di Ingegneria del Calore.\nIniziano i cambiamenti democratici al Politecnico.\nInaugurazione del primo rettore eletto democraticamente negli ultimi 50 anni - Yu. Rudavsky.\nFondazione dei Dipartimenti di Ingegneria informatica e di Tecnologia dell'Informazione.\nFondazione dell'Istituto Umanistico con la seguente divisione:\nFondazione del Dipartimento di Matematica applicata.\nL'Istituto Politecnico di Leopoli ottiene lo status di universit\u00e0, divenendo l'Universit\u00e0 Statale Politecnica di Leopoli.\nIl Politecnico ottiene lo status di universit\u00e0 nazionale, divenendo Universit\u00e0 Nazionale Politecnica di Leopoli."}
{"id": "1456923", "revid": "74173", "url": "https://it.wikipedia.org/wiki?curid=1456923", "title": "Politecnico di Lviv", "text": ""}
{"id": "1456924", "revid": "628767", "url": "https://it.wikipedia.org/wiki?curid=1456924", "title": "Piura", "text": "Piura \u00e8 una citt\u00e0 del Per\u00f9, capoluogo dell'omonima regione e dell'omonima provincia.\nFondata come San Miguel de Piura, la citt\u00e0 \u00e8 situata nella zona nord-occidentale del Per\u00f9. Piura si trova al centro ovest della regione, nella valle del fiume Piura, al nord del deserto di Sechura, a 981 km a nord di Lima e vicino al confine con l'Ecuador. \u00c8 la quinta citt\u00e0 del Paese per abitanti, raggiungendo ufficialmente, e secondo i dati dell'INEI dell'anno 2014, i 430.319 abitanti."}
{"id": "1456925", "revid": "125858279", "url": "https://it.wikipedia.org/wiki?curid=1456925", "title": "Zinella Volley Bologna", "text": "La Zinella Volley Bologna \u00e8 una societ\u00e0 pallavolistica di Bologna.\nStoria.\nNata nel 1972 come \"Unione Sportiva Zinella\", la societ\u00e0 giallo-nera raggiunse per la prima volta la Serie A1 del campionato italiano di pallavolo maschile alla fine del campionato 1981-82 di Serie A2, che concluse imbattuta.\nLa nuova promozione segn\u00f2 il momento pi\u00f9 brillante della storia del club, che con Nerio Zanetti allenatore vinse nel 1984 la sua prima Coppa Italia, superando nel girone finale la di Modena, il e la . La stagione successiva, 1984-85, il club emiliano, sponsorizzato dalla Mapier, vinse lo scudetto superando in finale la Panini. L'anno successivo i gialloneri caddero in finale di fronte ai corregionali; nel 1987 arriv\u00f2 anche il primo trofeo internazionale, la Coppa delle Coppe, vinta a Basilea contro i bulgari del . La parabola della squadra inizi\u00f2 per\u00f2 a chiudersi; nel 1990-91, dopo la fusione con l'altra squadra di pallavolo bolognese, la Pencus, il club cadde in A2.\nNel 1991-92, sponsorizzata dalla Fochi, il club torn\u00f2 in A1, categoria nella quale milit\u00f2 per altre cinque stagioni prima di fondersi nella e rinascere, l'anno successivo, come \"Zinella Volley\".\nNella stagione 2007-08 milit\u00f2 in Serie B1; successivamente arriv\u00f2 un accordo di partenariato sportivo con la squadra di pallacanestro della . Dopo la sconfitta nella finale dei \"play-off\" promozione contro la inoltr\u00f2, con successo, domanda di ripescaggio in A2 al posto della renunciataria .\nNel 2010 la societ\u00e0 rinunci\u00f2 all'iscrizione in A2.\nIn seguito venne acquisita dal San Lazzaro, che a sua volta, a inizio 2019, conflu\u00ec nella \"Pallavolo Bologna\" insieme ad altre sei societ\u00e0 del territorio, andando a militare per il campionato 2019-20 in Serie B.\nPalmar\u00e8s.\nCompetizioni nazionali\nCompetizioni internazionali"}
{"id": "1456926", "revid": "33689", "url": "https://it.wikipedia.org/wiki?curid=1456926", "title": "T\u00farin II", "text": ""}
{"id": "1456927", "revid": "221197", "url": "https://it.wikipedia.org/wiki?curid=1456927", "title": "Tiro a Segno", "text": ""}
{"id": "1456929", "revid": "48040", "url": "https://it.wikipedia.org/wiki?curid=1456929", "title": "Zinella Volley", "text": ""}
{"id": "1456930", "revid": "1718925", "url": "https://it.wikipedia.org/wiki?curid=1456930", "title": "Gruppo di lavoro", "text": "In ambito aziendale si ha la formazione di un gruppo di lavoro quando persone appartenenti ad enti diversi, o con professionalit\u00e0 diverse, si riuniscono ed operano assieme in maniera coordinata per affrontare e risolvere un problema che non sarebbe risolvibile singolarmente dai singoli componenti o dalle loro funzioni aziendali di appartenenza.\nDescrizione.\nNascita degli studi.\nL'attivit\u00e0 di un moderno gruppo di lavoro ha la sua fondazione nello studio della mente dello psicologo russo Lev Sem\u00ebnovi\u010d Vygotskij. Questi sostenne che la mente dell'uomo non funziona solo sulla base della propria fisiologia, ma si arricchisce interagendo con il contesto culturale e sociale in cui \u00e8 immerso: la cooperazione tra i membri del gruppo stimola la capacit\u00e0 della persona al superamento delle difficolt\u00e0 e alla risoluzione dei problemi. Nello scambio culturale che avviene all'interno del gruppo, la strumentazione pratica e il patrimonio di idee e opinioni di ognuno costituiscono gli artefatti culturali della societ\u00e0.\nNella seconda met\u00e0 degli anni '80 del '900 il costruttivismo sociale progredisce la teoria di Vigotskij: il gruppo di lavoro diviene una comunit\u00e0 di senior e apprendisti sotto la guida di un tutor. Le guide del gruppo costruiscono un supporto all'apprendista dalla periferia al centro dell'attivit\u00e0, supporto che viene ritirato man mano che egli diviene esperto.\nCostituzione.\nNel gruppo di lavoro si vengono a costituire tre fasi importanti per il suo completo sviluppo. Innanzitutto \u00e8 fondamentale che ci sia una membership che faccia da ponte tra i membri del gruppo e permetta di far riconoscere l'unicit\u00e0. Se questa unicit\u00e0 per\u00f2 viene troppo esasperata, essa provoca conseguenze molto negative. La membership \u00e8 importante, per\u00f2 non \u00e8 la condizione sufficiente per costituire il gruppo. \u00c8 necessario spostarsi sul versante della riconoscibilit\u00e0, della soddisfazione e della valorizzazione dei bisogni del gruppo, in questo caso si parler\u00e0 di groupship. Quando c'\u00e8 il bisogno di equilibrare la membership e la groupship sorge il bisogno della leadership.\nDinamiche.\nIl gruppo di lavoro \u00e8 una realt\u00e0 pi\u00f9 complessa rispetto al semplice gruppo. In esso si sviluppa una dinamica completamente diversa, definita come \"pluralit\u00e0 di integrazioni\", mentre il semplice gruppo \u00e8 caratterizzato da una \"pluralit\u00e0 di interazioni\".. Le pluralit\u00e0 delle integrazioni incidono fortemente sul gruppo di lavoro e nel suo tracciato evolutivo: si possono evidenziare due fasi: la prima \u00e8 quella della coesione, che \u00e8 la funzione collante nel gruppo, essa fa condividere regole e fa emergere le uguaglianze. La seconda fase \u00e8 il passaggio dall'interazione all'interdipendenza. Se L'interazione assicura la formazione del gruppo, per\u00f2 non \u00e8 sufficiente per dare vita ad un gruppo di lavoro; perch\u00e9 esso possa formarsi diviene centrale un altro processo definito interdipendenza. L'interdipendenza \u00e8 un atteggiamento positivo perch\u00e9 la persona si vincola alle altre del gruppo per raggiungere obiettivi comuni. La positivit\u00e0 consiste nella divisione dei compiti e nella condivisione di materiali, risorse e informazioni. Nasce la consapevolezza dei membri di dipendere positivamente gli uni dagli altri. Nel caso il leader gestisca male i conflitti del gruppo, questi possono degenerare creando un'interdipendenza negativa, dove i membri si ostacolano fra loro, portando al fallimento del gruppo.\nProcesso.\nQuando un gruppo di lavoro si evolve, siamo di fronte ad un processo definito teambuilding, inteso come attivit\u00e0 di costruzione e formazione di un soggetto sociale. Il teambuilding si contraddistingue per una serie di fattori. Prima di tutto un gruppo di lavoro deve porsi degli obiettivi, che sono il risultato atteso da un gruppo che lavora. L'obiettivo deve essere chiaro, fatto conoscere a tutti i membri e ci si deve identificare su di esso: questo per\u00f2 non basta, servono altri due elementi che sono la chiarezza e la condivisione per poter giungere a risultati attesi. Un altro elemento fondamentale \u00e8 il metodo definito come principio e modalit\u00e0 di funzionamento perch\u00e9 fa da regolatore durante l'interazione. Esso deve essere efficiente ed efficace. All'interno di un gruppo di lavoro \u00e8 importante il ruolo definito come insieme di aspettative che hanno le persone in relazione alla posizione. Poi viene la leadership, perch\u00e9 il leader per eccellenza \u00e8 il \"professionista di relazioni\", egli serve a interpretare le esigenze di crescita del gruppo. La comunicazione \u00e8 intesa come processo interattivo e trasformativo: essa \u00e8 importante perch\u00e9 determina la formazione del gruppo. Il clima si presenta come la combinazione di opinioni, atteggiamenti e percezioni che vanno dai singoli membri alla capacit\u00e0 di essere un insieme globale. Infine viene lo sviluppo che determina la crescita personale dei soggetti, sia a livello individuale che a livello collettivo.\nFunzionamento.\nIn una azienda il funzionamento di un gruppo di lavoro pu\u00f2 essere visto come un processo produttivo delineato da particolari risorse e orientato alla realizzazione di un prodotto finale. Le risorse umane costituiscono gli input di specifiche competenze e qualifiche per poter svolgere al meglio il lavoro, il cui output \u00e8 il risultato finale dell'attivit\u00e0. Il processo \u00e8 sottoposto a controlli delle condizioni di lavoro dei membri: essi agiscono con mezzi e risorse che sono i meccanismi messi loro a disposizione. mentre il valore aggiunto fa riferimento alla costruzione del Know-how del gruppo, intesa come maggior esperienza e competenza del gruppo. \n\"Si delinea un'idea di gruppo di lavoro come dinamica sociale complessa, di volta in volta connaturata e legittimata nelle sue forme, modalit\u00e0 e caratteristiche dalle specifiche realt\u00e0 o cornici organizzative di lavoro\".\nDate queste premesse, in ambito aziendale si ha la formazione di un gruppo di lavoro quando persone appartenenti ad enti diversi, o con professionalit\u00e0 diverse, si riuniscono ed operano assieme in maniera coordinata per affrontare e risolvere un problema che non sarebbe risolvibile singolarmente dai singoli componenti o dalle loro funzioni aziendali di appartenenza.\nPrincipali tipi di gruppo di lavoro.\ni principali tipi di gruppi sono:\nGruppi permanenti e gruppi temporanei.\n\u00c8 da far rilevare un aspetto organizzativo che differenzia i vari tipi di gruppo di lavoro. Nei gruppi permanenti, l'attivit\u00e0 richiesta dall'appartenenza al gruppo fa parte della normale routine operativa dei componenti. Nei gruppi temporanei, invece, per un certo periodo il componente si trova a dover rispondere contemporaneamente a due necessit\u00e0: quella di portare avanti la normale attivit\u00e0 nella funzione di appartenenza (che si vede \"sottrarre\" una risorsa) e quella nuova di appartenenza al gruppo. Questa doppia appartenenza, se non viene ben motivata, incentivata e gestita, pu\u00f2 portare a gravi malfunzionamenti del gruppo di lavoro, con i componenti che tendono a privilegiare la normale attivit\u00e0 rispetto a quella del gruppo di lavoro.\nScioglimento del gruppo temporaneo.\nPer i gruppi di lavoro temporanei, una attenzione particolare va inoltre dedicata al momento di scioglimento del gruppo a seguito del raggiungimento dell'obiettivo. Bisogna infatti verificare se dai lavori del gruppo sono emerse anche nuove attivit\u00e0 da svolgere in maniera routinaria. Se cos\u00ec \u00e8, bisogna attribuire questi nuovi compiti alla normale struttura organizzativa, altrimenti il gruppo rischia di cristallizzarsi e di trasformarsi in un \u201cufficio fantasma\u201d che rimarr\u00e0 di riferimento per le nuove attivit\u00e0 che sono emerse e che nessuno si \u00e8 accollato."}
{"id": "1456932", "revid": "439868", "url": "https://it.wikipedia.org/wiki?curid=1456932", "title": "Ralph Bunche", "text": "Fu Premio Nobel per la pace nel 1950.\nIl premio gli fu concesso per il suo lavoro come mediatore dell'ONU in Palestina, per la stipula dell'armistizio dopo la guerra del 1948 tra ebrei e arabi.\nFu il primo premiato afro-americano nella storia del premio Nobel"}
{"id": "1456935", "revid": "30610", "url": "https://it.wikipedia.org/wiki?curid=1456935", "title": "Ceres (birra)", "text": " \nCeres \u00e8 una marca di birra danese prodotta dalla Ceres Brewery e fondata ad Aarhus nel 1856; oggi \u00e8 un marchio del gruppo Royal Unibrew.\nStoria.\nIl nome fu scelto dall'imprenditore Malthe Conrad Lottrup alla fondazione nel 1856, per onorare la dea romana della fertilit\u00e0 Cerere, in latino appunto \"Ceres\".\nTipologie di birra e caratteristiche.\nIl birrificio Ceres produce queste tipologie:"}
{"id": "1456939", "revid": "107886422", "url": "https://it.wikipedia.org/wiki?curid=1456939", "title": "Pumas (Sudafrica)", "text": "I Pumas sono un club sudafricano di rugby a 15 che partecipa annualmente alla Currie Cup e al Rugby Challenge sudafricano. I Pumas rappresentano la provincia di Mpumalanga e disputano le gare interne al Mbombela Stadium di Nelspruit, citt\u00e0 sede del club; in passato la squadra disputava gli incontri casalinghi al Puma Stadium di Witbank.\nStoria.\nFondata nel 1969 come South Eastern Transvaal, i Pumas rappresentano la squadra pi\u00f9 giovane militante nel campionato nazionale sudafricano.\nNon avendo mai vinto la Currie Cup, al suo attivo il club vanta la vittoria di una Vodacom Cup nel 2015, superando in finale Western Province per 24-7, tre Currie Cup First Division, il campionato di seconda divisione, nel 2005, 2009 e 2013 e il Rugby Challenge nel 2018."}
{"id": "1456944", "revid": "599013", "url": "https://it.wikipedia.org/wiki?curid=1456944", "title": "Francesco Vitucci", "text": "Carriera.\nHa iniziato ad allenare le giovanili della Reyer Venezia e, sempre per la squadra orogranata, a ricoprire il ruolo di vice, per sette anni a cavallo degli anni ottanta e novanta, di tecnici del calibro di Primo, Zorzi, Skansi e De Sisti. In seguito diviene anche lui stesso head coach della squadra lagunare, centrando l'obiettivo della promozione in A1 nel 1996.\nDopo il fallimento della Reyer Venezia, passa all'Andrea Costa Imola. Con la squadra romagnola, in quel momento al \"top\", riesce a partecipare ai play-off scudetto e alla Coppa Kora\u0107 e alla Coppa Saporta. Poi dal 2002 al 2004 fa una esperienza a Scafati.\nDal 2003 \u00e8 assistant-coach alla Benetton Treviso. Nel novembre 2007, dopo l'esonero di Alessandro Ramagli, per un breve periodo \u00e8 head-coach dei \"verdi\" della Marca.\nNel gennaio 2010, Vitucci viene esonerato dal ruolo capo allenatore della Benetton dopo sette anni di onorata appartenenza allo staff biancoverde prima come assistente poi come capo-allenatore.\nNell'estate 2010 la societ\u00e0 Scandone Avellino gli affida la panchina per la stagione 2010/2011 e 2011/2012 di serie A, in sostituzione di Cesare Pancotto.\nIl 7 giugno 2012 diventa il nuovo allenatore della Pallacanestro Varese, firmando un contratto valido per due stagioni. Con Vitucci alla guida, Varese vince il girone d'andata della stagione 2012-2013 con 26 punti (13 vittorie, 2 sconfitte) davanti alla Dinamo Sassari. Al termine del campionato la squadra \u00e8 sempre prima con 46 punti finali, accedendo ai play-off in cui viene eliminata da Siena in semifinale (4-3 a favore dei toscani). Il 2 luglio rescinde il contratto con la societ\u00e0 lombarda per poi passare alla Scandone Avellino, con la quale firma un contratto biennale. Il 25 marzo 2015 rescinde il contratto con la societ\u00e0 irpina.\nIl 14 dicembre 2015 diventa allenatore dell'Auxilium Torino in Serie A. Lascia la societ\u00e0 piemontese il 22 maggio 2017, dopo una stagione e mezzo in cui ha collezionato 22 vittorie su quarantanove partite totali.\nIl 14 dicembre diventa il nuovo coach dell'New Basket Brindisi, ultima in classifica con due vittorie in dieci partite, sostituendo l'esonerato Sandro Dell'Agnello e firmando un contratto valido fino al 2019. Nel 2019, prolunga il proprio contratto con la squadra brindisina sino al 2022."}
{"id": "1456945", "revid": "110157", "url": "https://it.wikipedia.org/wiki?curid=1456945", "title": "Back-face culling", "text": "Nel campo della computer grafica, il back-face culling \u00e8 una tecnica che determina se uno dei poligoni dai quali \u00e8 composto un oggetto solido \u00e8 visibile dall'angolo di visuale dell'inquadratura scelta.\nSe la normale al poligono in questione punta verso una direzione che si allontana dalla telecamera significa che quel determinato poligono non \u00e8 visibile da quell'inquadratura, e non necessita di essere raffigurato. Questo processo rende il rendering delle immagini pi\u00f9 veloce ed efficiente, in quanto elimina tutte le parti non visibili che non devono essere elaborate dal programma.\nAd esempio, in una scena di una strada di citt\u00e0 non vi \u00e8 alcun bisogno di rappresentare le facciate dei palazzi che non sono rivolte verso la telecamera, in quanto esse sono completamente coperte da quelle anteriori.\nUna tecnica simile \u00e8 il \"clipping\", che determina se un particolare poligono \u00e8 o meno all'interno del campo visivo della telecamera.\n\u00c8 importante far notare che la tecnica del \"back-face culling\" viene utilizzata solo con poligoni ad una sola facciata: gli oggetti costituiti da poligoni a doppia facciata devono essere renderizzati da entrambi i lati.\nConsiderando quindi come vettore la direzione che unisce l'osservatore al vertice comune ai due spigoli, il prodotto scalare tra questo ed il prodotto vettoriale tra i due lati \u00e8 positivo se la faccia \u00e8 visibile o negativo se la faccia \u00e8 nascosta. Con soli due prodotti (uno scalare ed uno vettoriale) \u00e8 possibile determinare quali siano le facce non visibili di un solido."}
{"id": "1456947", "revid": "92723", "url": "https://it.wikipedia.org/wiki?curid=1456947", "title": "Arcivescovato maggiore di Kiev-Haly\u010d", "text": "Larcivescovato maggiore di Kiev-Haly\u010d (in latino: \"Archiepiscopatus Maior Kioviensis-Haliciensis\", ucr: \"\u041a\u0438\u0454\u0432\u043e-\u0413\u0430\u043b\u0438\u0446\u044c\u043a\u0435 \u0412\u0435\u0440\u0445\u043e\u0432\u043d\u0435 \u0410\u0440\u0445\u0438\u0454\u043f\u0438\u0441\u043a\u043e\u043f\u0441\u0442\u0432\u043e\") \u00e8 la sede dell'arcivescovo maggiore della Chiesa greco-cattolica ucraina. \u00c8 retta dall'arcivescovo maggiore Svjatoslav \u0160ev\u010duk.\nTerritorio.\nL'arcivescovo maggiore di Kiev-Haly\u010d ha giurisdizione patriarcale su tutti i fedeli della Chiesa greco-cattolica ucraina che dimorano in Ucraina (ad eccezione della Transcarpazia), territorio proprio di questa Chiesa sui iuris.\nL'arcivescovo maggiore \u00e8 anche arcivescovo metropolita di Kiev, sua sede propria. La citt\u00e0 di Haly\u010d, di cui l'arcivescovo maggiore porta il titolo, rientra nel territorio dell'arcieparchia di Ivano-Frankivs'k.\nDipendono direttamente dall'arcivescovo maggiore di Kiev-Haly\u010d gli esarcati arcivescovili di Donec'k, Charkiv, Odessa, Crimea e Luc'k.\nStoria.\nIl 23 dicembre 1963 papa Paolo VI ha elevato la Chiesa greco-cattolica ucraina al rango di Chiesa arcivescovile maggiore con il titolo di \"Arcivescovato maggiore di Leopoli degli Ucraini\". Sede propria dell'arcivescovo maggiore era l'arcieparchia di Leopoli degli Ucraini.\nIl 6 dicembre 2004 la sede dell'arcivescovo maggiore \u00e8 stata trasferita a Kiev e contestualmente l'arcivescovato maggiore ha mutato il proprio nome in quello attuale.\nCronotassi degli arcivescovi maggiori.\nSi omettono i periodi di sede vacante non superiori ai 2 anni o non storicamente accertati."}
{"id": "1456949", "revid": "767487", "url": "https://it.wikipedia.org/wiki?curid=1456949", "title": "Gary Jules", "text": "Diventato il singolo natalizio numero uno nel 2003, da allora la canzone \u00e8 stata utilizzata in numerosi spettacoli televisivi statunitensi, e nella pubblicit\u00e0 del videogioco \"Gears of War\" per Xbox 360.\nQuando \"Mad World\" venne trasmessa per la prima volta, lo stile vocale di Jules fu spesso confrontato con quello di Michael Stipe, voce dei R.E.M..\nAll'inizio della sua carriera Gary Jules ha partecipato ad alcuni progetti/band, tra i quali \"The Ivory Knights\", \"Our Town Pansies\", \"Woodenfish\", \"Kofi\", \"The Origin\", \"Invisible\", \"No poetry\" e \"Heroes and Heroin\".\nBiografia.\nI genitori di Gary Jules sono Gary J. e Marie Aguirre. \nGary Jules ha frequentato la scuola \"The Bishop's School\" a La Jolla in California, e successivamente ha ottenuto il Bachelor of Arts (B.A.) in Inglese presso Universit\u00e0 della California di Los Angeles (UCLA).\nLa sorella attualmente vive a New York e lavora per The New York Times.\nCanzoni.\nGary Jules ha registrato una cover della canzone \"Mad World\", originariamente dei Tears for Fears per il film \"Donnie Darko\", che ha in seguito lanciato come singolo. La canzone \u00e8 stata anche usata nella puntata \"Vita o Morte\" del telefilm poliziesco tedesco Squadra Speciale Cobra 11, nel momento in cui l'ispettore Semir Gerkhan, interpretato dall'attore Erdo\u011fan Atalay, ricorda il suo compagno morto Tom Kranich, interpretato da Ren\u00e9 Steinke. Inoltre \"Mad World\" possiamo ascoltarla anche in un episodio della serie televisiva statunitense CSI Las Vegas, in particolare nell'intro e negli ultimi 30 secondi dell'episodio 2, della stagione 6, dal titolo \"servizio in camera\". Sky ha utilizzato la canzone per lo spot della serie \"the walking dead\" stagione quarta.\nLa canzone \"Gone Daddy\" \u00e8 basata sul trasferimento suo e della sua famiglia in Carolina del Nord. Quando ancora viveva a Los Angeles, California, una notte un vicino venne freddato da un colpo di pistola. Mentre la polizia, intervenuta sul luogo del delitto, indagava Gary si avvicin\u00f2 a un poliziotto per spiegargli che suo figlio stava cercando di dormire e chiedere quando avrebbero finito. Il poliziotto gli rispose che non lo sapeva, ma che lui intanto avrebbe potuto lasciare Los Angeles. E cos\u00ec Gary fece.\nLa canzone \"Wichita\" \u00e8 stata ispirata da un corso seguito all'universit\u00e0 UCLA sulla storia dei Nativi Americani. Una storia narra come i Nativi Americani per sopravvivere avessero seguito il bufalo per il paese e, una volta che l'\"uomo bianco\" ebbe finito la linea ferroviaria intercontinentale, il bufalo inizi\u00f2 ad andare verso sud. Di fronte ai binari della ferrovia, il bufalo non li avrebbe attraversati, e milioni di loro morirono. In realt\u00e0, Gary ha trascorso solo una notte nella reale citt\u00e0 di Wichita.\nGary ha dichiarato che la canzone \"No Poetry\" \u00e8 probabilmente la sua canzone preferita tra quelle che ha scritto. La canzone \"Something Else\" compare in un episodio (\"My Fallen Idol\") della quinta stagione della serie televisiva \"Scrubs\".\nNel 2016 registra il singolo Talking Stones, per la colonna sonora originale del film interattivo Claustrophonia, interpretato da Matilde Gioli e diretto da Roberto Zazzara."}
{"id": "1456957", "revid": "599013", "url": "https://it.wikipedia.org/wiki?curid=1456957", "title": "Lino De Toni", "text": "\u00c8 un giocatore dell'Hockey Club Alleghe. \u00c8 alto 178\u00a0cm per 73\u00a0kg di peso.\nNel corso di questa stagione \u00e8 diventato il giocatore che ha totalizzato pi\u00f9 punti in assoluto nella storia del club, di cui \u00e8 capitano e bandiera.\nLino De Toni \u00e8 lo storico capitano dell'Hockey Club Alleghe.\nEsord\u00ec nella stagione 1990-91 e ha giocato quasi sempre nell'Hockey Club Alleghe.\nSono solo due le eccezioni: la prima \u00e8 una breve parentesi nell'Hockey Club Bolzano nella stagione 1996-97, stagione in cui tutte le squadre ad eccezione dei bolzanini e dell'HC Milano 24 si autoretrocessero in A2; la federazione decise che le prime quattro della seconda serie avrebbero conteso alle due compagini lo scudetto e De Toni, dopo aver disputato l'A2 con l'Alleghe senza riuscire a qualificarsi, pass\u00f2 agli altoatesini.\nHa poi chiuso la carriera al termine della stagione 2010-2011, disputata con l'SG Cortina.\nNel mese di ottobre Lino De Toni si sistema all'Hockey Pergine per disputare il campionato di A2.\nHa esordito in nazionale nel 1991.\nHa vinto uno scudetto nell'esperienza a Bolzano (1996-97), mentre con l'Alleghe ha vinto un'Alpenliga (1992, in finale contro un'altra italiana, proprio l'HC Bolzano)."}
{"id": "1456961", "revid": "6923", "url": "https://it.wikipedia.org/wiki?curid=1456961", "title": "Mercedes-Benz 190", "text": ""}
{"id": "1456971", "revid": "287204", "url": "https://it.wikipedia.org/wiki?curid=1456971", "title": "Seat Malaga", "text": ""}
{"id": "1456976", "revid": "1543377", "url": "https://it.wikipedia.org/wiki?curid=1456976", "title": "Aythya marila", "text": "La moretta grigia (Aythya marila) \u00e8 una piccola anatra tuffatrice. Nidifica sul suolo circostante i laghi e i pantani della tundra e dei confini settentrionali della foresta boreale attraverso le regioni artiche e subartiche del Nordamerica settentrionale, dell'Europa e dell'Asia.\nLa moretta grigia adulta \u00e8 lunga 42\u201351\u00a0cm ed ha un'apertura alare di 71\u201380\u00a0cm, pi\u00f9 grande di quella della moretta americana. Ha il becco azzurro e gli occhi gialli. Il maschio ha la testa scura con riflessi verdi, il petto nero, il dorso chiaro, la coda nera e il fondoschiena bianco. La femmina adulta ha una banda bianca alla base del becco e la testa e il corpo bruni.\nLa moretta grigia neartica si distingue dagli uccelli paleartici per le vermicolature pi\u00f9 marcate del mantello e delle scapolari, ed \u00e8 considerata una sottospecie separata, \"A. m. nearctica\". Sulla base della differenza di dimensioni, \u00e8 stata descritta anche una paleosottospecie del Pleistocene, \"Aythya marila asphaltica\", i cui fossili sono stati scoperti a Binagady, in Azerbaigian.\nLa moretta grigia migra verso sud per svernare in stormi sulle acque costiere.\nLa moretta grigia si nutre soprattutto di molluschi e piante acquatiche, che trova immergendosi e nuotando sott'acqua. Ci sono dati riguardo a quattro morette grigie che inghiottirono delle rane leopardo (dal corpo lungo 5\u00a0cm) che trovarono in una pozza d'acqua dolce ai margini di una strada.\nIl nome inglese della moretta grigia, \"Greater Scaup\", deriva dal suono del suo richiamo, \"scaup scaup\". Quando non \u00e8 in nidificazione \u00e8 solitamente silenziosa.\nLa moretta grigia \u00e8 una delle specie protette dall\"'Agreement on the Conservation of African-Eurasian Migratory Waterbirds\" (AEWA)."}
{"id": "1456979", "revid": "1610933", "url": "https://it.wikipedia.org/wiki?curid=1456979", "title": "Moretta grigia", "text": ""}
{"id": "1456981", "revid": "1573940", "url": "https://it.wikipedia.org/wiki?curid=1456981", "title": "Goniurosaurus", "text": "Goniurosaurus \u00e8 un genere di gechi appartenenti alla famiglia Eublepharidae.\nDescrizione.\nSono sauri di media taglia, di colore molto variabile, con pelle di aspetto rugoso. Sono sprovvisti di lamelle subdigitali e come gli altri eublefaridi sono dotati di palpebre funzionali.\nBiologia.\nHanno abitudini notturne; sono prevalentemente terrestri, ma diventano buoni scalatori dove la superficie permette loro di aggrapparsi con le unghie. Si nutrono di insetti.\nSpecie.\nIl genere Goniurosaurus comprende le seguenti 14 specie:\nIl geco \"Goniurosaurus kuroiwae\" venne inizialmente considerato appartenente al genere \"Eublepharis\" e descritto con i sinonimi \"Eublepharis orientalis\" ; \"Eublepharis kuroiwae\"; \"Eublepharis kuroiwae kuroiwae\"; \"Eublepharis kuroiwae splendens\" ; \"Eublepharis splendens\" e \"Eublepharis kuroiwae\" ."}
{"id": "1456982", "revid": "392652", "url": "https://it.wikipedia.org/wiki?curid=1456982", "title": "Vinea", "text": "La Vinea o \"Vigna\" era un mezzo di assedio che, come ci racconta Vegezio, consisteva in una tettoia mobile alta circa 7 piedi, larga 8 piedi e lunga 16 (2,1 x 2,4 x 4,8 metri), riparata sui lati da vimini. Se ne potevano unire numerose in modo da formare un corridoio protetto e coperto per proteggere i soldati che si avvicinavano alle mura. Il punto debole era il pericolo di incendio quando gli assediati buttavano gi\u00f9 dalle loro mura materiale incendiabile. Per ovviare in parte a questi inconvenienti spesso si coprivano le vigne con pelli o coperte bagnate. Alla base poi avevano dei pali appuntiti per poterli fissare al terreno e consentire a chi li trasporta di riposarsi.\nStoria.\nDi queste opere ci racconta sia Tito Livio durante l'assedio di Sagunto del 219 a.C. ad opera dei Cartaginesi, quando Annibale fu costretto ad utilizzarle per proteggere i suoi soldati dai continui lanci degli assediati ed avvicinare alle mura un nuovo ariete. Oppure sappiamo di loro durante l'assedio di Avarico del 52 a.C., quando le armate romane di Gaio Giulio Cesare riuscirono a battere quelle della popolazione gallica degli Biturigi. Anche Sallustio racconta dell'uso delle vigne nelle guerre giugurtine, durante i vari assedi che i romani affrontarono in questa guerra."}
{"id": "1456984", "revid": "1067855", "url": "https://it.wikipedia.org/wiki?curid=1456984", "title": "Matteo Da Ros", "text": "Carriera.\nHa mosso i primi passi cestistici nel minibasket della Pol. Tumminelli Romana di Milano.\nCresciuto nella Forti e Liberi di Monza dove, nel 2006-07, ha disputato la sua prima stagione da titolare in B2, \u00e8 stato acquistato dalla Virtus Bologna nel mese di agosto 2007.\nHa esordito in serie A il 18 ottobre del 2007 contro la Benetton Treviso, giocando un solo minuto. Ha poi segnato i suoi primi punti nel massimo campionato italiano il 28 ottobre 2007, contro la Scavolini Pesaro, segnando 6 punti con 2 su 2 da tre e giocando 7 minuti, in una partita che la sua squadra ha perso 102-83\nPer la stagione 2008-09 ha firmato un contratto annuale con l'Intertrasport Treviglio, squadra di serie A dilettanti, andando a supportare il reparto lunghi.\nPer la stagione 2010-11 ha firmato un contratto annuale con la Supermercati Sigma Barcellona, squadra neopromossa in Lega2, dove \u00e8 andato a rinforzare la batteria dei lunghi.\nNella stagione 2011-12 viene confermato nelle file del Basket Barcellona, nel campionato di Lega2. Durante la stagione, grazie ad una serie di ottime prestazioni, arriva a far parte del quintetto titolare.\nNell'estate 2012 firma un contratto biennale con la Tezenis Verona con la quale affronter\u00e0 nuovamente il campionato di Legadue ma dopo due stagioni torna nella compagine siciliana, per poi finire nuovamente nell'estate 2015 a Verona.\nDopo quattro stagioni con la maglia di Trieste, Da Ros firma un biennale con la Pallacanestro Cant\u00f9, con un'opzione per il terzo anno.\nStatistiche.\nPresenze e punti nei club.\n\"Statistiche aggiornate al 23 agosto 2021.\"\nPlay-off.\n\"Statistiche aggiornate al 23 agosto 2021.\""}
{"id": "1456985", "revid": "121483156", "url": "https://it.wikipedia.org/wiki?curid=1456985", "title": "Beno Gutenberg", "text": "Fu un collega di Charles Francis Richter al California Institute of Technology e collabor\u00f2 con lui allo sviluppo della scala Richter per misurare la magnitudo di un terremoto.\nGutenberg nacque a Darmstadt, in Germania ed ottenne il suo dottorato in Fisica dall'Universit\u00e0 di Gottinga nel 1911. Il suo consulente era Emil Wiechert. Gutenberg ottenne un posto all'Universit\u00e0 di Strasburgo che perse quando Strasburgo divenne francese nel 1918. Dopo gli anni in cui dovette sostenersi lavorando nella fabbrica di sapone di suo padre, ottenne nel 1926 un professorato minore all'Universit\u00e0 di Francoforte sul Meno pagato male. Anche se gi\u00e0 negli anni venti era uno dei principali sismologi mondiali, e sicuramente il pi\u00f9 importante in Germania, era ancora dipendente dal lavoro nella fabbrica del padre.\nNel 1928 il tentativo di diventare il successore del suo insegnante accademico Emil Wiechert a Gottinga and\u00f2 a vuoto. Probabilmente il retroterra ebreo pu\u00f2 aver giocato un ruolo importante, perch\u00e9 negli anni venti c'erano gi\u00e0 forti tendenze antisemitiche nelle universit\u00e0 tedesche. Per ragioni simili non fu accettato per un professorato a Potsdam per diventare il successore di Gustav Angenheister. Siccome Gutenberg non aveva alcuna opportunit\u00e0 di sostenersi solamente con il suo lavoro scientifico in Germania, accett\u00f2 un lavoro come Professore di Geofisica al California Institute of Technology (CalTech) di Pasadena nel 1930. Anche se ottenne un professorato in Germania, lo perse nel 1933, come cos\u00ec accadde a molti altri scienziati ebrei emigrati negli Stati Uniti d'America.\nCollaborando con Richter, svilupp\u00f2 una relazione tra magnitudine sismica ed energia. Un altro risultato famoso noto come la legge di Gutenberg-Richter, secondo la quale in un dato periodo di tempo il numero di terremoti N che eccede una particolare magnitudo M, \u00e8 proporzionale a:formula_1dove \"a\" \u00e8 il numero totale dei terremoti nella regione d'interesse e \"b\" \u00e8 una costante che caratterizza la \"sismicit\u00e0\" di una particolare regione.\nGutenberg lavor\u00f2 anche su determinare la profondit\u00e0 del confine di centro-manto cos\u00ec come le altre propriet\u00e0 dell'interno della Terra. Egli lavor\u00f2 anche alla classificazione delle differenti sorgenti ambientali, lavoro utile allo studio dei microtremori derivati dal rumore sismico ambientale (tromografia)."}
{"id": "1456986", "revid": "287204", "url": "https://it.wikipedia.org/wiki?curid=1456986", "title": "Serie A1 1985-1986 (pallavolo maschile)", "text": "La Serie A1 maschile FIPAV 1985-86 fu la 41\u00aa edizione della manifestazione organizzata dalla FIPAV. La \"regular season\" si svolse tra il 26 ottobre 1985 e il 15 marzo 1986.\nRegolamento.\nLe 12 squadre partecipanti disputarono un girone unico con partite di andata e ritorno, cui fecero seguito i play-off scudetto, ai quali presero parte dagli ottavi le squadre classificate al 7\u00b0 e all'8\u00ba posto assieme alle prime due classificate della Serie A2 e dai quarti le prime sei classificate al termine della \"regular season\". Le squadre classificate all'11\u00ba e al 12\u00ba posto furono direttamente retrocesse in A2, mentre la 9\u00aa e la 10\u00aa furono ammesse agli spareggi contro le seconde e le terze dell'A2.\nAvvenimenti.\nL'inizio del campionato italiano maschile di pallavolo fu fissato per il 26 ottobre, con la prima giornata. Il girone d'andata termin\u00f2 poi l'11 gennaio.\nIl girone di ritorno inizi\u00f2 il 25 gennaio. La \"regular season\" termin\u00f2 poi sabato 15 marzo.\nI play-off per l'assegnazione dello scudetto presero il via il 16 aprile e si conclusero il 27 maggio con l'affermazione della Panini Modena sulla Tartarini Bologna. La Cromochim Santa Croce e la Interedile Chieti retrocessero direttamente, mentre la Belunga Belluno e la Di.Po. Vimercate furono costrette agli spareggi.\nLe squadre partecipanti.\nLe squadre partecipanti furono 12: la Tartarini Bologna era campione uscente, mentre la Di.Po. Vimercate e la Adovos Ugento erano le neopromosse dalla Serie A2. Alla rinuncia di Asti sopper\u00ec il ripescaggio della Ciesse Padova."}
{"id": "1456987", "revid": "113958", "url": "https://it.wikipedia.org/wiki?curid=1456987", "title": "Mononykus", "text": ""}
{"id": "1456989", "revid": "1169970", "url": "https://it.wikipedia.org/wiki?curid=1456989", "title": "Oratorio di San Domenico (Bientina)", "text": "L'oratorio di San Domenico si trova a Bientina.\nStoria e descrizione.\nLa chiesa, configurata come un oratorio, fu edificata nella prima met\u00e0 del XVII secolo a partire dal 1621 fuori le mura medioevali, presso la Porta Fiorentina. Interamente costruito in laterizi con semplice facciata conclusa da timpano triangolare su una preesistente cappella dedicata alla Madonna del Rosario. Al centro del timpano, in marmo bianco, l'antico stemma del comune di Bientina. Gravemente danneggiata con il bombardamento del campanile, durante l'ultimo conflitto mondiale, \u00e8 stata ricostruita e restaurata nel 1994. All'interno, ad unica aula, si conservano un dipinto del pittore pisano Aurelio Lomi, del 1603, raffigurante l'\"Ultima cena\", proveniente dalla pieve di Santa Maria, una grandiosa residenza per il Santissimo Sacramento del XVIII secolo,restaurata nel 2016 ed un monumento marmoreo dedicato ai caduti della prima guerra mondiale del 1924.\nA sinistra dell'edificio, si erge l'alto campanile, chiamata anche Torre del Belvedere, ricostruito nel 1978.\n\u00c8 una delle Chiese Toscane dove si celebra la Santa Messa Tridentina."}
{"id": "1456991", "revid": "15756", "url": "https://it.wikipedia.org/wiki?curid=1456991", "title": "Hermann Friedrich Raupach", "text": "Figlio dell'organista e compositore Cristoph Raupach, inizi\u00f2 la sua attivit\u00e0 musicale a San Pietroburgo, dove il 24 febbraio 1755 fu nominato vice-clavicembalista dell'orchestra della corte imperiale russa. Successivamente, nel 1758, divent\u00f2 maestro di cappella e compositore di corte, succedendo cos\u00ec a Francesco Araja; egli fu l'unico compositore non italiano a dirigere l'opera italiana di San Pietroburgo durante il XVIII secolo. Nello stesso anno debutt\u00f2 anche come operista con lavoro serio, \"Al'cesta\" (Sumarokov) (\"Alceste\" in italiano), il quale si basava su un libretto in russo. Il 18 gennaio 1762 egli fu sostituito nella carica di direttore della cappella imperiale da Vincenzo Manfredini e quindi decise di lasciare per alcuni anni la Russia. Fu prima ad Amburgo e successivamente a Parigi, dove incontr\u00f2 il giovane Wolfgang Amadeus Mozart e dove pubblic\u00f2 alcune sue sonate per violino e clavicembalo. Torn\u00f2 a San Pietroburgo nel 1768, dopo che Tommaso Traetta fu nominato nuovo maestro di cappella di corte; ivi riacquis\u00ec la sua passata di vice-clavicembalista e nel 1770 fu nominato vice di Traetta. Durante questo periodo si dedic\u00f2 principalmente alla produzione di balletti e di lavori teatrali, sia in italiano che in russo: tra questi si ricorda il singspiel in russo \"Dobr\u00efye soldati\" (\"I bravi soldati\"). Infine, nel 1777, divent\u00f2 direttore del dipartimento di musica dell'Accademia delle Belle Arti di San Pietroburgo. Ebbe grande successo, per quanto solo postumo, la sua ultima opera \"I buoni soldati\"; l'importanza di H.F.R. rimase sostanzialmente limitata alla musica russa.\nCon le sue opere egli anticip\u00f2 stilisticamente la severit\u00e0 classica di Christoph Willibald Gluck. Tra i suoi lavori strumentali si ricordano in particolare alcune sue sonate per violino e clavicembalo, che furono riarrangiate da Mozart diventando cos\u00ec concerti per tastiera Kv37, Kv39 e Kv41.\nPer il K.37(1mov.) il primo tempo della Sonata Op.1 n. 5; per il K.39(1mov. e 3mov.) il primo tempo e terzo tempo della Sonata Op.1 n. 1; per il K.41(2mov.) secondo tempo della Sonata Op.1 n. 1"}
{"id": "1457000", "revid": "1222", "url": "https://it.wikipedia.org/wiki?curid=1457000", "title": "Boxacee", "text": ""}
{"id": "1457003", "revid": "2130303", "url": "https://it.wikipedia.org/wiki?curid=1457003", "title": "Chiesa di Santa Maria Assunta (Bientina)", "text": "La chiesa di Santa Maria Assunta si trova a Bientina.\nStoria e descrizione.\nL'antica chiesa, di cui si ha notizia nei documenti fin dal 1326 fu consacrata alla Vergine Assunta il 27 settembre del 1509; venne poi ampliata e ristrutturata nel 1628-1644, su progetto dell'architetto fiorentino Gherardo Silvani (1579-1675).\nLa facciata ha un elegante portale in pietra sovrastato da due finestre e da un oculo con l'affresco dell\"'Assunta\".\nNel 1640 la Pieve fu corredata di un magnifico organo a canne costruito da Bartolomeo Ravani da Lucca la cui cassa lignea, intagliata e dorata a oro zecchino, fu progettata dallo stesso Silvani (l'organo \u00e8 stato restaurato nel 2002). Dopo l'arrivo a Bientina delle spoglie di san Valentino martire da Roma (6 giugno 1699), l'interno della Pieve sub\u00ec una ristrutturazione e un arricchimento di decorazioni e arredi ispirata alle formule decorative del periodo rococ\u00f2. Nel 1701 venne fatto l'altare maggiore in marmo policromo ad opera di Giovanni Baratta scultore carrarino. Per tutto il Settecento l'edificio fu arricchito stucchi e decorazioni, gli altari vennero dotati quasi tutti di paliotti in marmo e scagliola, tele d'altare settecentesche, tra cui \"l'Apoteosi di san Valentino\" di Pietro Dandini, il \"Martirio di san Valentino\" di Antonio Puglieschi, e la \"Condanna a morte di san Valentino\" di Tommaso Redi. Altre tele sono di Giovanni Antonio Pucci la \"Vergine del Carmelo\" e Cesare Dandini \"Adorazione del nome di Cristo\". Vi \u00e8 presente anche un ciclo di affreschi dipinti da Giuseppe Romei negli anni 1782-1783 che rappresentano la \"Traslazione del corpo del martire e i primi miracoli\". Ma l'opera senz'altro pi\u00f9 importante compiuta nella Pieve di Bientina \u00e8 il grandioso soffitto ligneo a cassettoni dipinto, opera di Andrea Mattei intagliatore di Pisa (1749).\nNegli anni (2006\u20132011) la Chiesa \u00e8 stata sottoposta, su iniziativa del Parroco, ad un grande restauro di tipo strutturale e conservativo che ha riportato la Pieve al suo antico splendore."}
{"id": "1457007", "revid": "1602064", "url": "https://it.wikipedia.org/wiki?curid=1457007", "title": "Lido di Tortora", "text": "Il Lido di Tortora denominato anche Tortora Marina (o Marina di Tortora), \u00e8 situato sulla fascia costiera del territorio tortorese che si affaccia sul Golfo di Policastro. Oggi \u00e8 la frazione pi\u00f9 popolosa del comune di Tortora. Confina a nord con il fiume Noce (confine naturale tra Calabria e Basilicata) e a sud con il comune di Praia a Mare. Dista da Cosenza. \nFino a pochi decenni fa era campagna coltivata a frutteti ed orti, polmone economico di Tortora agricola.\nTortora Marina conta ad oggi circa 4400 abitanti e dalla met\u00e0 degli anni ottanta \u00e8 divenuta centro amministrativo del comune di Tortora, con lo spostamento del municipio da Tortora Centro Storico a Tortora Marina (Via Panoramica al Porto).\nIl suo sviluppo demografico \u00e8 avvenuto in modo esponenziale verso la fine degli anni settanta trasformandosi da centro agricolo a centro abitativo e turistico-balneare.\nInizialmente era suddivisa in dieci frazioni che poi si sono unificate. Le frazioni originarie erano: Benefici, Crisosa, Cutura, Girone, Falconara, Impresa, Pantani, Pergolo, Poiarelli e Riviera.\nAdiacenti alla Marina di Tortora vi sono le frazioni di Castiglione, Rosaneto, San Brancato, Santo Stefano e Sicilione. \nLa frazione \u00e8 la foce di diversi fiumi calabresi e lucani tra cui il Fiume Noce e la Fiumarella di Tortora. Proprio in quest'ultima a fine 2019 \u00e8 stato presentato un progetto da parte di un'azienda privata per la costruzione di una centrale idroelettrica all'interno della Fiumarella di Tortora. Il progetto che ha trovato l'opposizione del gruppo di minoranza in consiglio comunale (anche se era gi\u00e0 stato approvato dal sindaco) vedr\u00e0 l'inizio dei lavori nei primi mesi del 2020."}
{"id": "1457008", "revid": "121816763", "url": "https://it.wikipedia.org/wiki?curid=1457008", "title": "DoubleClick", "text": "DoubleClick \u00e8 una societ\u00e0 che sviluppa e fornisce servizi internet. I suoi clienti includono agenzie, \"marketer\" (Universal McCann Interactive, AKQA etc.) e che ha un servizio clienti come Microsoft, General Motors, Coca-Cola, Motorola, L'Oreal, Palm, Inc., Visa USA, Nike, Carlsberg tra gli altri.\nDoubleClick fu fondata nel 1996. \u00c8 elencata come DCLK nel NASDAQ e fu acquistata nel luglio 2005 da Hellman &amp; Friedman. A differenza di altre societ\u00e0 \".com\", sopravvisse alla Bolla delle dot-com del 1995-2001.\nLa sede di DoubleClick \u00e8 a New York.\nL'11 marzo 2008 \u00e8 stata acquisita da Google.\nCritiche.\nDoubleClick \u00e8 spesso collegata con la controversia sui programmi spia (spyware) perch\u00e9 i suoi cookie sono impostati per monitorare come gli utenti si spostano di sito in sito, registrando quali pubblicit\u00e0 commerciali vedono e selezionano durante la navigazione."}
{"id": "1457009", "revid": "773636", "url": "https://it.wikipedia.org/wiki?curid=1457009", "title": "Chiesa di San Francesco (Buti)", "text": "La chiesa di San Francesco si trova a Buti.\nStoria e descrizione.\nEdificata tra il XIII ed il XIV secolo, la chiesa, inizialmente riservata alle monache di un adiacente monastero, ha subito profonde trasformazioni nel corso dei secoli XVII-XVIII. \nA destra si erge il massiccio campanile, in cui si aprono tre ordini di eleganti bifore, decorato con interessanti inserti scultorei tra cui \"Cristo che sorregge il mondo\".\nL'interno, ad unica aula con transetto, mantiene l'aspetto fastoso degli interventi sei-settecenteschi e custodisce alcuni interessanti dipinti di quell'epoca tra cui la \"Madonna con Bambino e santi\" di scuola pisana e quattro ovali con i \"Santi Gaetano, Francesca Romana, Giuseppe e Andrea\" del butese Jacopo Danielli (1731)."}
{"id": "1457012", "revid": "773636", "url": "https://it.wikipedia.org/wiki?curid=1457012", "title": "Chiesa di San Rocco (Buti)", "text": "La chiesa di San Rocco si trova a Buti, in via San Rocco.\nStoria e descrizione.\nCostruita nel 1630, la piccola chiesa \u00e8 dedicata a san Rocco, protettore dalla peste, come ringraziamento per la scampata minaccia dalle terribili epidemie pestifere che colpirono tutta la provincia pisana negli immediatamente precedenti. Faceva parte del complesso della vicina villa medicea ed era nata come cappella gentilizia, fondata da Cosimo Tonini.\nLa facciata \u00e8 definita nella sua essenzialit\u00e0 da un frontone in pietra, sovrastante una finestra decorata da una cornice in pietra serena. L'interno \u00e8 costituito da un'unica navata a pianta rettangolare, con soffitto a capriate lignee; le finestre ai lati sono disposte in maniera simmetrica.\nL'unico elemento decorativo \u00e8 l'altare in pietra serena con timpano spezzato e sorretto da colonne che incornicia un dipinto del 1679, olio su tela, di Giovanni Maria Reggi, raffigurante la \"Madonna della Neve e san Rocco\".\nDietro l'altare si trova una piccola sagrestia un tempo annessa alla villa."}
{"id": "1457018", "revid": "121438821", "url": "https://it.wikipedia.org/wiki?curid=1457018", "title": "Thomas Schaaf", "text": "\u00c8 uno dei sei ad aver vinto la Bundesliga sia da giocatore che da allenatore, insieme a Felix Magath, Franz Beckenbauer, Matthias Sammer, Jupp Heynckes e Helmut Benthaus.\nCarriera.\nDal 1\u00ba luglio 1972 \u00e8 nelle file del . Entrato nel settore giovanile del club, vi gioc\u00f2 dal 1978 al 1995, totalizzando 262 presenze e 13 reti in Bundesliga.\nIn seguito allen\u00f2 la formazione giovanile e poi la squadra riserve del Werder, prima di passare a dirigere la prima squadra il 10 maggio 1999, in sostituzione di Felix Magath; in poche settimane, evit\u00f2 la retrocessione della squadra e vinse la Coppa di Germania battendo il in finale ai rigori (i tempi regolamentari erano terminati sull'1-1). A seguito di ci\u00f2, ha portato il Werder a grandi successi, come il double della stagione 2003-2004, in cui vinse sia il campionato (con sei punti di vantaggio sul Bayern secondo) che la Coppa di Germania (battendo l'Alemannia Aachen per 3-2 in finale). Nella stagione 2008-2009 condusse il Werder sino in finale di Coppa UEFA, perdendo, per 2-1 nei supplementari, con lo \u0160achtar Donec'k; vinse comunque la sua terza Coppa di Germania superando, per 1-0, il nell'ultima gara.\nIl 15 maggio 2013 annuncia ufficialmente che al termine della stagione 2012-2013 (terminata con un fallimentare quattordicesimo posto) lascer\u00e0 il Werder Brema dopo aver trascorso 39 anni all'interno del club, di cui 14 da allenatore. Si \u00e8 seduto sulla panchina della squadra per 645 partite, ottenendo 308 vittorie, 138 pareggi e 199 sconfitte. Lo sostituisce Robin Dutt.\nUn anno dopo, il 21 maggio 2014, \u00e8 nominato nuovo allenatore dell'Eintracht Francoforte. Il 27 maggio 2015 si dimette.\nIl 28 dicembre 2015 diviene il nuovo tecnico dell'.\nViene esonerato il 4 aprile 2016 con la squadra ultima in classifica.\nIl 16 maggio 2021 viene nominato allenatore del Werder Brema fino al termine della stagione, dopo l\u2019esonero di Florian Kohfeldt."}
{"id": "1457019", "revid": "729019", "url": "https://it.wikipedia.org/wiki?curid=1457019", "title": "TradeDoubler", "text": "Tradedoubler \u00e8 una societ\u00e0 di digital marketing con sede principale a Stoccolma, fondata nel 1999 da Felix Hagn\u00f6 e Martin Lorentzon e quotata presso la borsa di Stoccolma dal 2005 e al Nasdaq OMX.\nAzienda.\nTradedoubler ha 15 uffici in 12 paesi: Svezia, Regno Unito, Spagna, Francia, Germania, Italia, Paesi Bassi, Polonia, Svizzera, Finlandia, Danimarca e Singapore.\nPioniera dell'affiliate marketing, Tradedoubler offre sia soluzioni di affiliate marketing basate sulle performance sia una soluzione tecnologica, ad inserzionisti ed editori. Oggi Tradedoubler ha un business in oltre 80 paesi, con pi\u00f9 di 2.000 inserzionisti leader e oltre 180.000 editori attivi.\nStoria.\nNel settembre 1999 Martin Lorentzon e Felix Hagn\u00f6 hanno fondato Tradedoubler, il primo network in Europa ad offrire soluzioni di affiliate marketing basate sulle performance ad inserzionisti ed editori.\nHanno sviluppato una piattaforma solida ed una infrastruttura che consente agli inserzionisti di costruire relazioni con migliaia di affiliati e di offrire ai publisher una vasta gamma di servizi, primo fra tutti il marketing basato sul pay-per-performance.\nNel 2000 Tradedoubler ha avviato un\u2019espansione su tutti i principali mercati europei ed entro la fine dello stesso anno il network contava gi\u00e0 oltre 260 programmi di affiliazione in diversi settori e pi\u00f9 di 70.000 affiliati.\nNel 2001 Tradedoubler ha vinto il premio \u201cGuldmusen\u201d, uno dei pi\u00f9 antichi premi IT in Svezia, come societ\u00e0 IT emergente dell\u2019anno per la creazione di una piattaforma di affiliate marketing basata sulle performance.\nDurante il 2002 Tradedoubler ha raggiunto la profittabilit\u00e0 raddoppiando sia il fatturato che l\u2019utile lordo e generando vendite per oltre 200 milioni di euro per i propri inserzionisti. Nel corso dello stesso anno il numero di clienti attivi \u00e8 aumentato del 30%, fino a raggiungere i 400 inserzionisti.\nNel 2004 Vittoria, Principessa ereditaria di Svezia, ha consegnato a Tradedoubler il premio \u201cExport Hermes\u201d come riconoscimento per una efficace strategia di espansione. In questa fase, Tradedoubler era diventato il fornitore leader in Europa di soluzioni di marketing online per oltre 700 inserzionisti, con quasi mezzo milione di editori e alcune agenzie leader in tutta Europa.\nNel 2005 Tradedoubler \u00e8 stata quotata al NASDAQ di Stoccolma e ha lanciato la propria soluzione white-label, una piattaforma che consente agli inserzionisti e alle agenzie di gestire le proprie attivit\u00e0 di marketing digitale attraverso un'unica piattaforma. La soluzione utilizza la stessa tecnologia del network di affiliazione pubblico di Tradedoubler e pu\u00f2 essere utilizzata come piattaforma di deduplica e tracciamento dei canali di marketing o come gestione delle affiliazioni.\nA marzo del 2006 Tradedoubler ha acquisito la start up Advertigo dotata di una tecnologia di contextual advertising fondata da Daniel Ek, futuro fondatore di Spotify, per 1,25 milioni di dollari.\nNell\u2019aprile dello stesso anno la decisione di Ek e Lorentzon di avviare una nuova societ\u00e0 porta quest\u2019ultimo a lasciare il consiglio di amministrazione di Tradedoubler.\nNel 2007 Tradedoubler ha acquisito Interactive Marketing Works Ltd e le sue societ\u00e0 controllate ('The IMW Group'). L\u2019IMW Group include due organizzazioni di trading, 'The Search Works', un\u2019agenzia SEM e il 'The Technology Works', un provider di tecnologia SEM.\nNel 2012, Tradedoubler \u00e8 stato il primo network paneuropeo a lanciare un\u2019offerta integrata per e-commerce e m-commerce per aiutare i propri inserzionisti ad estendere i loro programmi online, in modo tale da soddisfare il desiderio dei consumatori di ricercare e acquistare tramite dispositivi mobile.\nNell\u2019aprile 2014 Tradedoubler ha nominato CEO Matthias Stadelmeyer.\nNello stesso anno Tradedoubler ha lanciato un tool di business intelligence che fornisce agli inserzionisti informazioni in tempo reale sulla performance dei programmi attraverso dashboard personalizzate che mostrano dati agli utenti.\nNel gennaio 2015, Tradedoubler ha acquisito la societ\u00e0 tecnologica tedesca Adnologies, specializzata nel data-driven advertising.\nA marzo 2015 Reworld Media \u00e8 diventato l\u2019azionista di maggioranza di Tradedoubler, acquisendo il 19,1% delle quote societarie.\nNel settembre 2015 Tradedoubler ha lanciato la tecnologia Cookieless Tracking per consentire il tracciamento del comportamento online degli utenti anche quando non \u00e8 presente un cookie, attraverso la creazione di un device fingerprint.\nNel 2016 Tradedoubler ha introdotto una reportistica specifica per la User Journey come parte della Business Intelligence, offrendo agli inserzionisti la piena visibilit\u00e0 della customer journey dall\u2019affiliazione all\u2019intero spettro della loro attivit\u00e0 di digital marketing.\nTradedoubler ha lanciato anche il Cross-Device Tracking, una soluzione per l\u2019analisi dell\u2019impatto delle attivit\u00e0 di marketing su desktop e dispositivi mobile.\nLo stesso anno \u00e8 stata ampliata l\u2019offerta di performance marketing al Sud-est asiatico con un nuovo ufficio a Singapore, per sviluppare strategie di performance marketing in tutta la regione asiatica ed \u00e8 stata acquisita R Advertising, societ\u00e0 di email marketing.\nNel 2016 Tradedoubler ha anche introdotto la sua soluzione di programmatic e prospecting per identificare nuovi acquirenti. Attraverso una combinazione di informazioni approfondite basate su dati e intelligenza artificiale, Tradedoubler aiuta a comprendere il comportamento di acquisto e ad identificare e raggiungere nuovi clienti con una comunicazione mirata.\nNel 2017, Tradedoubler ha acquisito Metapic, una piattaforma di product recommendation che avvicina il mondo dell\u2019influencer marketing a quello del performance marketing. Sei mesi pi\u00f9 tardi la piattaforma Metapic ha registrato 20.000 utenti con una reach superiore a 2 milioni di visitatori unici a settimana in Svezia, Norvegia e Danimarca. Nel 2018 Metapic \u00e8 stato lanciato nel Regno Unito, in Francia, Germania, Polonia, Spagna e Italia.\nA novembre 2018 Reworld Media ha annunciato un\u2019offerta pubblica agli azionisti e detiene il 40% delle azioni di Tradedoubler dopo la scadenza dell\u2019offerta.\nA marzo 2019 Tradedoubler ha annunciato la sua product vision di una Open Platform che consente relazioni dirette, trasparenti e automatizzate tra gli inserzionisti e i publisher tramite l\u2019uso di una tecnologia Blockchain per la raccolta dei dati. Nello stesso mese \u00e8 stata presentata la nuova interfaccia publisher e le nuove Publisher API come prime soluzioni basate sul concetto di Open Platform."}
{"id": "1457020", "revid": "123434963", "url": "https://it.wikipedia.org/wiki?curid=1457020", "title": "Copolimero SAN", "text": "Con l'abbreviazione SAN si indica lo StiroloAcriloNitrile ovvero il \"copolimero acrilonitrile-stirene\".\nQuesto materiale pu\u00f2 essere ottenuto per polimerizzazione in massa o in sospensione a partire da due monomeri. Il materiale ottenuto \u00e8 trasparente; senza aggiunta di additivi fornisce manufatti piani (lastre) con colore giallo tenue, che viene eliminato per aggiunta di additivi ottici.\nIl materiale \u00e8 dotato di buona resistenza ai solventi e di buone propriet\u00e0 meccaniche. Viene molto utilizzato nella preparazione di manufatti trasparenti per uso tecnico. Un importante campo di applicazione \u00e8 quello inerente alla preparazione di resine ABS: in questo caso il SAN viene mescolato a copolimeri a innesto del polibutadiene con acrilonitrile e stirene."}
{"id": "1457022", "revid": "1573940", "url": "https://it.wikipedia.org/wiki?curid=1457022", "title": "Pieve di San Giovanni Battista (Buti)", "text": "La pieve di San Giovanni Battista si trova a Buti.\nStoria e descrizione.\nLa Pieve di San Giovanni Battista di Buti esisteva gi\u00e0 prima dell\u2019anno 1000.\nAnnoverata nel 1276 tra le pievi della diocesi di Pisa, la chiesa \u00e8 stata modificata ed ampliata nel corso dei secoli fino ai rifacimenti di inizio Novecento eseguiti su progetto di R. Zocchi. Anche il campanile, concluso da un'insolita copertura a cupola, \u00e8 stato ricavato da una torre medioevale che fino all'Ottocento ha conservato la merlatura.\nAll'interno, a tre navate decorate con affreschi di Pietro Giarr\u00e8, si conserva la venerata scultura lignea della \"Madonna con bambino\", datata 1369, nota come \"Madonna del Monte\" perch\u00e9 rinvenuta tra le impervie grotte che sovrastano Panicale.\nNel 1296 da essa dipendevano nove Chiese. Le tracce del primo edificio romanico sono pressoch\u00e9 inesistenti.\nNel 1607 il pievano Flaminio Guerrazzi dette avvio ai lavori di ricostruzione: a tale epoca risale la facciata in stile barocco.\nIl 10 giugno 1901 il pievano Enrico Capocchi inizi\u00f2 i lavori per l\u2019ampliamento della Pieve che, pur conservando la stessa facciata, vide prolungare le navate verso oriente, costruita la nuova zona presbiterale, innalzata la cupola e modificati i soffitti e i finestroni; il progetto venne elaborato dall'architetto fiorentino Giuseppe Castellucci.\n\u00c8 Duomo perch\u00e9 \u00e8 la Chiesa Maggiore delle otto esistenti in Buti.\nOrario delle Messe.\nLuned\u00ec - Marted\u00ec - Mercoled\u00ec - Venerd\u00ec - Sabato ore 18,00\nDomenica 8,00 - 11,30"}
{"id": "1457026", "revid": "773636", "url": "https://it.wikipedia.org/wiki?curid=1457026", "title": "Chiesa di San Michele Arcangelo (Buti)", "text": "La chiesa di San Michele Arcangelo \u00e8 una chiesa cattolica che sorge all'interno dell'antico borgo fortificato di Castel di Nocco, sul valico della vecchia strada che ancora oggi unisce Buti e Vicopisano. Se il castello \u00e8 testimoniato dai robusti terrapieni, della chiesa restano solo i muri perimetrali in pietra, all'interno dei quali sono ancora presenti gli altari laterali in pietra serena e la zona presbiterale.\nStoria.\nLa chiesa di San Michele di Castel di Nocco, la cui fondazione si ipotizza possa risalire all'XI secolo, viene documentata per la prima volta nel 1276-1277 negli elenchi della Diocesi di Pisa come chiesa appartenente al Piviere di Buti. Secondo alcuni studiosi fu edificata sui resti di un antico tempio dedicato a Cerere, antica divinit\u00e0 Romana dell'agricoltura. La prova di tale ipotesi si trova in una antichissima iscrizione posta sulla sommit\u00e0 del muro della facciata.\nNella \"Cartula Iudicati\" dell'Archivio capitolare di Pisa al n.75 \u00e8 registrato che in data 10 giugno 1099, Bernardo del fu Gerardo da Travalda, membro della potente famiglia degli Upezzinghi per rimedio dell'anima, cede al monastero di Santo Stefano di Cintoia tutti i beni che egli possiede nella terra di Buti, sia quelli che erano nel castello di Buti sia quelli che erano fuori.\nQuesto castello va individuato nell'odierno castel di Nocco, e la chiesa al suo interno confermerebbe l'antica origine longobarda. In un libro dei canonicati esistente nell'archivio capitolare di Pisa del 1383 si cita la \u201cchiesa di San Michele nei monti di Buti esistente e attiva fin da tempi assai remoti\u201d. Nei libri d'imposte del 1371-1422 figura tra gli enti ecclesiastici tassati nel Piviere di Buti per la somma di VI denari.\nIl resoconto della visita pastorale del 1463 fatta dal vicario Antonio Moroni ne descrive sia pur sommariamente la vita e le condizioni in questo periodo: \n\u201cChiesa di San Michele al Castello, la cui cura non ha sotto di s\u00e9 anime, ed \u00e8 sotto la giurisdizione degli uomini che vi stanno vicino, e che la funzione religiosa viene celebrata due volte la settimana e una nei giorni festivi dai sacerdoti che abitano nei paesi vicini\u201d. Il vicario decise e nomin\u00f2 temporaneamente rettore della chiesa il presbitero Andrea e dato che detta chiesa mancava di porte, e che all'interno talvolta pioveva, ordin\u00f2 entro un mese si procurasse di far costruire le porte e far riparare il tetto.\nVerso il 1738 l'altare principale si presentava in pietra serena coronato da un baldacchino in velluto rosso con un dipinto che raffigurava san Michele ed altri santi. \nNel 1764 viene eretto dalla famiglia Bracci Cambini l'altare episcopale dedicato a san Rocco.\nDanneggiata durante l'ultima guerra mondiale, nel 1950 l'edificio sub\u00ec un devastante incendio in cui and\u00f2 distrutta gran parte della sua copertura. \nDopo un grande lavoro di restauro in cui furono risanate le mura perimetrali fu riaperta al culto il 30 maggio 1995 ricominciando a celebrarvi nella bella stagione, essendo ancora priva di tetto.\nDescrizione.\nL'edificio si presenta strutturato in pietra e bozze verrucane. La facciata rivolta al paese \u00e8 sormontata da un campaniletto a vela ed \u00e8 aperta da un portale semplice con architrave altomedievale. La parete sinistra presenta un portale analogo mentre la parte superiore \u00e8 occupata da tre finestre rettangolari del XVII secolo.\nSulla parete destra, parzialmente nascoste si aprono due monofore rettangolari e una terza a forma di croce. La parte posteriore della chiesa \u00e8 nascosta parzialmente da una casa di recente restauro.\nAll'interno si presenta ad aula unica con pavimento a pianelle in cotto rettangolari. Sul lato destro della porta centrale d'ingresso si trova una pila in pietra per l'acquasanta, quella della porta sinistra \u00e8 mancante. Lo spazio presbiterale presenta ci\u00f2 che rimane dell'altare principale e di due altari laterali: quello di destra dedicato a san Rocco, l'altro dedicato a san Giuseppe.\nL'attuale provvisorio altare a mensa, \u00e8 in marmo bianco e proviene dalla chiesa di Santa Teresa di Ges\u00f9 Bambino in Vaiana di Forte dei Marmi."}
{"id": "1457030", "revid": "404449", "url": "https://it.wikipedia.org/wiki?curid=1457030", "title": "Sesto Appuleio (console 29 a.C.)", "text": "Biografia.\nOrigini familiari.\nLa madre era Ottavia maggiore, figlia di Gaio Ottavio e sorellastra del futuro imperatore Ottaviano Augusto. Il padre si chiamava anch'egli Sesto Appuleio e fu fatto patrizio da Gaio Giulio Cesare, ottenendo un funerale di stato. Viene raffigurato sulla\"'Ara Pacis\". Ebbe, inoltre, un fratello di nome Marco Appuleio, console nel 20 a.C. Si spos\u00f2 con una Quintilia (sorella di Publio Quintilio Varo) da cui ebbe un figlio di nome Sesto Appuleio, console nel 14.\nCarriera politica.\nDivenne console nel 29 a.C. e proconsole in Spagna nel 28-27 a.C. durante il periodo delle guerre cantabriche, per le quali ottenne un trionfo nel 26 a.C.. Nel 22-22 a.C., per un biennio, ottenne il proconsolato in Asia, e subito dopo potrebbe aver fatto parte del collegio degli Arvali attorno al 21-20 a.C.. Presenzi\u00f2 nel 13 a.C. ai funerali di Marco Vipsanio Agrippa insieme a Tiberio Claudio Nerone, Publio Quintilio Varo e Iullo Antonio. Ad Appuleio fu, infine, affidato l'Illirico nell'8 a.C. come successore di Tiberio, ed a lui successe attorno al 6 a.C. Lucio Domizio Enobarbo."}
{"id": "1457034", "revid": "712828", "url": "https://it.wikipedia.org/wiki?curid=1457034", "title": "Werner Maresta", "text": "Biografia.\nNel 1998 inizia a collaborare con la Sergio Bonelli Editore in qualit\u00e0 di assistente. Nel 1999 partecipa alla realizzazione grafica della miniserie \"Arkhain\" edita dalla Marvel Italia, di Lorenzo Calza e Stefano Raffaele. La collaborazione con Raffaele continua poi su vari albi per il mercato francese e statunitense (Les Humano\u00efdes Associ\u00e9s, Marvel, SevenSept). Nel 2005 disegna \"La vita di Giovanni Paolo II a fumetti\" su testi dello sceneggiatore Alessandro Mainardi, seguito poi da \"La vita di San Riccardo Pampuri a fumetti\" e \"La vita di Santa Bernadette a fumetti\", sempre su testi di Mainardi. Nel 2007-2008 escono in Francia i due volumi de \"La derni\u00e8re nuit\", storia fantascientifica scritta da Giovanni Gualdoni e Marco Belli e pubblicata da \"Clair de Lune\". Successivamente pubblica per la Bonelli lavorando su albi della miniserie Caravan, ideata da Michele Medda e Lukas, di Medda e Benevento; sempre per Bonelli realizza le matite dell'ottavo albo delle \"Nuove avventure a colori di Martin Myst\u00e8re\". Dal 2010 collabora con l'editore \"ReNoir Comics\" per il quale realizza diversi episodi della versione a fumetti di Don Camillo e \"Padre Brown\"."}
{"id": "1457037", "revid": "80339", "url": "https://it.wikipedia.org/wiki?curid=1457037", "title": "Copolimero san", "text": ""}
{"id": "1457038", "revid": "773636", "url": "https://it.wikipedia.org/wiki?curid=1457038", "title": "Chiesa di Santa Maria della Neve (Buti)", "text": "La chiesa di Santa Maria della Neve, nota anche come Santa Maria in Valle Verde \u00e8 una chiesa cattolica di Buti.\nStoria e descrizione.\nCompresa nell'antico castello di Panicale, lungo il corso del Riomagno, la chiesa in origine era detta di \"Santa Maria in Valle Verde\", poi di \"Santa Maria ad Nives\" ed infine \"dell'Ascensione\".\nCostruita in stile romanico pisano presumibilmente tra l'XI ed il XII secolo, conserva all'esterno importanti elementi decorativi ed un'elegante abside spartita da lesene e coronata da archetti pensili poggianti su mensole variamente scolpite.\nAll'interno conserva affreschi settecenteschi attribuiti a Pietro Giarr\u00e8.\nL'interno \u00e8 ad unica aula con zona presbiterale separata da tre arcate. "}
{"id": "1457043", "revid": "110157", "url": "https://it.wikipedia.org/wiki?curid=1457043", "title": "More Parts per Million", "text": "More Parts Per Million \u00e8 l'album d'esordio dei The Thermals, pubblicato nel 2003 dalla Sub Pop Records."}
{"id": "1457046", "revid": "1573940", "url": "https://it.wikipedia.org/wiki?curid=1457046", "title": "Pieve dei Santi Giovanni ed Ermolao", "text": "La pieve dei Santi Giovanni ed Ermolao si trova a Calci.\nStoria.\nFu edificata approssimativamente tra il 1095 e il 1111 circa, al tempo dell'Arcivescovo Dalberto. Un documento del 1174 indica infatti che la pieve, il campanile, un chiostro ed un mulino annessi alla pieve furono edificati al posto di una cappella preesitente sul terreno dell'Arcivescovato di Pisa. La Diocesi di Pisa fu elevata ad Arcidiocesi solo nel 1092, stabilendo quindi un termine \"post-quem\" per l'edificazione della chiesa. Tradizionalmente la chiesa \u00e8 associata a Daiberto, in carica come arcivescovo di Pisa dal 1092 al 1098, permettendo quindi di stabilire che la chiesa fu iniziata in questa finestra di tempo. Nel 1111 la reliquie di Ermolao, cui la chiesa \u00e8 dedicata, furono qui traslate, come riportato su un pilastro dell'altare maggiore, di nuovo stabilendo un termine \"ante-quem\" per la fine della costruzione, almeno di gran parte della chiesa.\nLa struttura ha subito, poco dopo la sua edificazione, l'ampliamento della parte sinistra della facciata per coprire la cappella che accoglieva il fonte battesimale. Per questo motivo la facciata \u00e8 asimmetrica. Negli anni 1140-1180 fu costruito il transetto. \nNel 1617 venne restaurata e ampliata su progetto dell'architetto Cosimo Pugliani. In quegli anni venne ultimato il transetto, allargata l'abside e rifatte le volte e realizzati gli altari laterali e l'arco sovrastante il fonte battesimale.\nDescrizione.\nLa facciata \u00e8 spartita in doppio ordine di arcate cieche.\nForme classicizzanti caratterizzano l'interno di impianto basilicale, suddiviso in tre navate da colonne sormontate da capitelli neocorinzi che articolano lo spazio in sei campate prima del transetto, della cupola al centro e dell'ampia abside. Lo stile \u00e8 barocco.\nIn origine la chiesa seguiva probabilmente l'impianto tipico del Romanico Pisano con tre navate voltate a capriate lignee, sostenute da muri spessi, illuminate da sottili finestre e suddivise in otto campate con archi a tutto sesto, abside unica al termine della navata centrale e assenza di transetto.\nTra le opere, due dipinti di Aurelio Lomi, una tavola con la \"Madonna col Bambino\" di Jacopo di Michele detto il Gera e quanto rimane (il volto) di una croce dipinta del XII secolo.\nL'opera pi\u00f9 importante \u00e8 sicuramente il fonte battesimale del XII secolo, che reca nella faccia anteriore le raffigurazioni a di \"Ges\u00f9 Cristo, di san Giovanni Battista, della Vergine e di due Angeli\". Costituisce una delle pi\u00f9 importanti testimonianze dei caratteri neoantichi assunti dalla scultura nell'area pisano-lucchese. Ulteriori citazioni classiche sono costituite dalla raffigurazione del fiume Giordano in forma umana e dall'inserimento di angeli-genii.\nLa torre campanaria.\nL'imponente campanile di pianta quadrangolare \u00e8 collocato di fianco al transetto sinistro della pieve. Posto a breve distanza dalle mura della chiesa, presenta sul lato sud un maestoso portale d'ingresso ad arco ogivale.\nAlcuni storici e appassionati locali intravedono nella possente base quadrangolare del campanile i resti di un'antica torre difensiva o di avvistamento, le cui ampie fondazioni potrebbero esser nascoste sotto l'attuale livello stradale. La presenza di due finestre sui lati nord ed est con le caratteristiche tipiche delle feritoie per arcieri, ovvero alte e strette con ampie strombature interne, \u00e8 portata a parziale prova di tale ipotesi, insieme alla maestosit\u00e0 dell'opera che misura esternamente quasi 9 metri di larghezza.\nAltri autori hanno comunque, in passato, sostenuto l'improbabilit\u00e0 di una tale origine, ritenendola frutto di una leggenda popolare."}
{"id": "1457057", "revid": "41793", "url": "https://it.wikipedia.org/wiki?curid=1457057", "title": "Bidone d'oro", "text": ""}
{"id": "1457061", "revid": "1924342", "url": "https://it.wikipedia.org/wiki?curid=1457061", "title": "Van Gogh (gruppo musicale)", "text": "I Van Gogh () sono un gruppo musicale serbo. Si sono formati nel 1986 esordendo con l'album omonimo ed hanno raggiunto il picco della loro popolarit\u00e0 negli anni novanta. Sono stati premiati come \"Miglior Artista Adriatico\" al MTV Europe Music Awards 2007."}
{"id": "1457063", "revid": "110157", "url": "https://it.wikipedia.org/wiki?curid=1457063", "title": "Fuckin A", "text": "Fuckin A \u00e8 il secondo album dei The Thermals, pubblicato nel 2004 dalla Sub Pop Records."}
{"id": "1457066", "revid": "125986394", "url": "https://it.wikipedia.org/wiki?curid=1457066", "title": "Tyrese Gibson", "text": " \u00c8 conosciuto per l\u2019interpretazione di Roman Pearce nella saga di \"Fast &amp; Furious\".\nBiografia.\nNato nel quartiere Watts nella periferia di Los Angeles, dopo l'abbandono del padre, nel 1983, la madre Priscilla ha cresciuto da sola lui e suoi tre fratelli maggiori.\nLa sua carriera inizia giovanissimo, quando partecipa ad uno spot per la Coca Cola dopo aver vinto un concorso per giovani talenti, dando dimostrazione delle sue doti canore eseguendo il famoso jingle \"Always Coca Cola\". In seguito, grazie anche alla sua prestanza fisica, diventa modello e testimonial per Tommy Hilfiger.\nVerso la fine degli anni novanta inizia ad affacciarsi al mondo della musica con lo pseudonimo Black Ty come membro del gruppo hip hop underground \"Triple Impact\", ma ben presto intraprende una carriera solista che lo porta a pubblicare, nel 1998, il suo album di debutto, intitolato semplicemente \"Tyrese\", che diviene disco di platino. Lavora anche come veejay per MTV presentando il programma \"MTV James Countdown\".\nNel 2001 dopo la pubblicazione del suo secondo disco, \"2000 Watts\", debutta anche come attore nel film \"Baby Boy - Una vita violenta \" di John Singleton nel ruolo che doveva essere interpretato da Tupac Shakur. Nel 2002 firma un contratto multimilionario come modello per Guess e recita nel film \"2 Fast 2 Furious\".\nDopo aver recitato al fianco di Dennis Quaid ne \"Il volo della fenice\", fonda una casa di produzione, la HQ (Entertainement Headquarters), che lavora in campo musicale, televisivo e cinematografico.\nNel 2005 torna a lavorare con John Singleton in \"Four Brothers - Quattro fratelli\", storia di quattro fratelli che vogliono vendicare la morte della madre, mentre nel 2007 ottiene un ruolo nel blockbuster di Michael Bay \"Transformers\".\nTorna ad interpretare il ruolo di Roman Pearce in \"Fast &amp; Furious 5\" (2011), \"Fast &amp; Furious 6\" (2013), \"Fast &amp; Furious 7\" (2015), \"Fast &amp; Furious 8\" (2017) e \" Fast &amp; Furious 9 - The Fast Saga\" (2021).\nA seguito della prematura scomparsa del collega e amico Paul Walker, Tyrese pubblica, con la collaborazione di Ludacris e The Roots, un brano intitolato \"My Best Friend\", come tributo all'amico defunto.\nVita privata.\nHa una figlia con l'ex-moglie Norma Mitchell. Nel 2017 ha sposato Samantha Lee."}
{"id": "1457079", "revid": "71433", "url": "https://it.wikipedia.org/wiki?curid=1457079", "title": "Tyrese", "text": ""}
{"id": "1457093", "revid": "198277", "url": "https://it.wikipedia.org/wiki?curid=1457093", "title": "Volley Gonzaga Milano", "text": "Il Volley Gonzaga Milano \u00e8 stata una societ\u00e0 pallavolistica maschile italiana con sede nella citt\u00e0 di Milano.\nStoria.\nLa societ\u00e0 nacque nel 1973 come \"Volley Gonzaga\" dalla fusione tra diverse societ\u00e0 sportive meneghine, tra cui quella interna all'Istituto privato \"Gonzaga\", allora campione d'Italia juniores, e il CSI Milano, che aveva militato in Serie A negli anni 50 e 60 del XX secolo e che aveva poi trasferito la sua sede dapprima a Vigevano e successivamente a Pavia.\nGonzaga esord\u00ec nel massimo campionato nella stagione 1976-77, facendo la sua ultima apparizione nel 1995; nel 1987 la squadra aveva conquistato il suo primo titolo europeo, la Coppa CEV, vinta in finale contro i connazionali del . Ci\u00f2 nonostante nella stagione successiva, 1987-88, Gonzaga concluse il torneo sul fondo della classifica e, causa sopraggiunti dissesti finanziari, dovette altres\u00ec rinunciare alla Serie A2 per ripartire dalla Serie B1.\nNel corso del campionato 1988-89, per\u00f2, parve arrivare la svolta per il club che pass\u00f2 sotto l'egida del Fininvest, intenzionata a creare una grande polisportiva assieme ad altre squadre milanesi, ovvero il Milano Baseball 1946, l'Associazione Calcio Milan, l'Hockey Club Devils Milano e l'Amatori Rugby Milano. Nell'estate 1989 Gonzaga acquist\u00f2 dal i diritti per ritornare in A1 a partire dal campionato 1989-90.\nGli ambiziosi traguardi che la dirigenza si era posta, tuttavia, non arrivarono. Dopo la conquista dell'unico trofeo di prestigio, la Coppa delle Coppe vinta nel 1993 superando in finale i francesi del , due campionati persi in finale (1992-93 e 1993-94) e due estemporanee affermazioni nel mondiale per club, la Fininvest lasci\u00f2 nel 1995. Il club, nuovamente travolto da problemi economici, cedette al i diritti alla partecipazione alla Serie A1, reiscrivendosi in Serie B2.\nUn nuovo progetto per riportare al vertice il volley milanese fu avviato nel 1999, con l'acquisto della societ\u00e0, militante in Serie A2, da parte dell'imprenditore Antonio Caserta, gi\u00e0 presidente dell' di Novara, che distacc\u00f2 il club dall'istituto Gonzaga per dare vita al .\nIntanto, nel 1998, l'istituto Gonzaga riparte come \"Pallavolo Gonzaga Giovani\" occupandosi soprattutto del settore giovanile."}
{"id": "1457097", "revid": "1573940", "url": "https://it.wikipedia.org/wiki?curid=1457097", "title": "Chiesa e convento di Sant'Agostino", "text": "La chiesa di Sant'Agostino si trova a Nicosia, nel comune di Calci.\nStoria e descrizione.\nIl convento e la chiesa furono edificati fra il 1258 e il 1264 per iniziativa di Ugo da Fagiano, vescovo di Nicosia in Cipro, e furono in uso agli Agostiniani finch\u00e9 questi ultimi furono fusi nel '500 con i Canonici regolari di San Salvatore in Bologna.\nL'edificio presenta una semplice struttura a aula unica con copertura a capanna e campanile in laterizio. Nell'interno sono decorazioni a fresco e a tempera dei secoli XVIII e XIX.\nAttualmente il complesso versa in uno stato di completo abbandono, fatta eccezione per la chiesa ed il campanile che invece risultano conservati ed utilizzati dalla parrocchia di Calci. Le cause del degrado sono da attribuirsi alla crescita di rampicanti, alla mancanza di interventi conservativi ed al verificarsi di atti vandalici."}
{"id": "1457102", "revid": "228587", "url": "https://it.wikipedia.org/wiki?curid=1457102", "title": "Esodo", "text": "Un esodo (dal greco \u1f14\u03be\u03bf\u03b4\u03bf\u03c2, \"\u00e8xodos\", composto di \"\u00e8x\" \"fuori\" e \"hod\u00f2s\" \"strada\") \u00e8 la partenza volontaria di una comunit\u00e0 o di un gran numero di persone dal proprio paese, per motivi di lavoro, religiosi, politici, etici.\nA partire da questo significato, ci sono diversi utilizzi:"}
{"id": "1457116", "revid": "767487", "url": "https://it.wikipedia.org/wiki?curid=1457116", "title": "Quelle strane occasioni", "text": "Quelle strane occasioni \u00e8 un film a episodi italiano del 1976 diretto dai registi Luigi Comencini, Nanni Loy e Luigi Magni.\nTrama.\n\"Italian Superman\".\nGiobatta \u00e8 un emigrato italiano, che vive ad Amsterdam nei Paesi Bassi, dove tenta di sbarcare il lunario vendendo lupini e castagnaccio (che chiama \"kastanjakken\" e \"italian lupinen\") ma gli affari vanno male. Una sera, durante una rapina, uno degli aggressori lo tasta in cerca di soldi e si accorge che \u00e8 un superdotato; viene quindi portato a forza dal proprietario di un night. L\u00ec firma un ricco contratto per recitare da protagonista in uno spettacolo porno dal vivo. L'ingresso di Giobatta ad ogni esibizione verr\u00e0 accompagnato con la \"Marcia reale\". Per nascondere il fatto alla moglie e giustificare i lauti guadagni dice di essere diventato il fornitore di castagnaccio della casa reale olandese.\nViene per\u00f2 scoperto quando la moglie, trascurata a letto, una sera si reca casualmente (o forse, pedinandolo) nel locale dove lavora; ne nasce una discussione con la consorte, sessualmente inappagata, che decide di prendere parte anche lei allo spettacolo del marito. Ma Giobatta non riesce ad avere un'erezione in pubblico di fronte alla moglie e viene messo a fare il portiere del locale, mentre la moglie diviene la principale attrazione del locale, accoppiandosi con l'aitante \"Mustaf\u00e0\", un turco dotato come Giobatta.\n\"Il cavalluccio svedese\".\nAntonio, un uomo col tab\u00f9 del sesso, ha avuto una sola donna e controlla assiduamente la giovane figlia Paola. Un fine settimana Antonio riceve l'improvvisa visita di Cristina, figlia di un amico e collega svedese con il quale aveva lavorato per due anni in Scandinavia. La moglie e la figlia di Antonio vanno fuori citt\u00e0 e lui rimane solo con l'avvenente e disinibita ragazza. La sera stessa, a cena, questa confessa ad Antonio di avere avuto per lui un invaghimento quand'era ancora giovanissima e che lo trova ancora interessante.\nOspitata nella stanza di Paola, con la scusa d'avere paura del temporale, la notte stessa Cristina s'infila nuda nel letto di Antonio, e con lui ha il tanto agognato rapporto sessuale. La mattina seguente la ragazza, credendo che anche Antonio, come la propria famiglia, abbia una concezione libertaria dei rapporti tra marito e moglie, gli parla della relazione tra suo padre e la moglie di Antonio ai tempi del loro soggiorno in Svezia. Sconvolto dalla notizia, Antonio saluta la ragazza che prosegue il viaggio per Pompei. La sera accoglie con freddezza il ritorno della moglie, facendole comprendere di sapere tutto.\n\"L'ascensore\".\nA Roma, la vigilia di Ferragosto, un monsignore rimane bloccato in ascensore nel palazzo dove abita la sua amante. Insieme a lui nella cabina c'\u00e8 un'avvenente ragazza bionda, Donatella. La situazione creatasi \u00e8 lo spunto per un divertente episodio tipico della commedia all'italiana, in cui viene messa a nudo una certa ipocrisia legata ai costumi della societ\u00e0 italiana.\nIl regista \"Anonimo\".\nIl primo episodio del film, \"Italian Superman\", \u00e8 stato diretto da Nanni Loy, ma riporta nei titoli di testa \"Regia di: Anonimo\". Loy infatti non volle firmare la regia del suo episodio, reputandolo, forse, troppo esplicito per l'epoca; nei vari passaggi televisivi, infatti, alcune piccole scene sono censurate. Sembra, inoltre, che il soggetto dell'episodio in questione, sia stato ispirato da un film-documentario uscito nello stesso anno di questo film, intitolato \"Mondo di notte oggi\", in cui, tra le altre cose, si raccontava di un italiano emigrato ad Amburgo, in Germania, che, di giorno, lavorava come operaio in una fabbrica automobilistica, mentre di notte, partecipava a spettacoli a luci rosse in un night club a tema."}
{"id": "1457120", "revid": "110157", "url": "https://it.wikipedia.org/wiki?curid=1457120", "title": "Santuario della Madonna delle Grazie (Tre Colli)", "text": "Il santuario della Madonna delle Grazie si trova a Tre Colli, nel comune di Calci.\nStoria e descrizione.\nLa chiesa era intitolata a San Bartolomeo almeno dal XIII secolo, e risale presumibilmente all'XI secolo, anche se le forme attuali corrispondono ad una ristrutturazione contemporanea. Il campanile corrisponde all'antica torre del borgo medievale abbattuta dai pisani nel 1288, e conserva una campana di Nicol\u00f2 Bondi del 1392.\nNell'interno ad aula unica sono conservati un prezioso crocifisso ligneo del XIV secolo e sculture lignee del XVI secolo."}
{"id": "1457123", "revid": "21880", "url": "https://it.wikipedia.org/wiki?curid=1457123", "title": "Platano orientale", "text": ""}
{"id": "1457125", "revid": "6923", "url": "https://it.wikipedia.org/wiki?curid=1457125", "title": "Mononykus olecranus", "text": "Mononykus (il cui nome significa \"singolo artiglio\") \u00e8 un genere estinto di dinosauro teropode alvarezsauride vissuto nel Cretaceo superiore, circa 70 milioni di anni fa (Maastrichtiano), in quella che oggi \u00e8 la Formazione Nemegt, Mongolia. Il genere contiene una singola specie, ossia \"M. olecranus\". Questo piccolo animale era un agile bipede in grado di correre a grande velocit\u00e0 grazie alla sue lunghe e sottili zampe, il che gli avrebbe conferito un grande vantaggio nelle pianure alluvionali aperte in cui viveva. Il cranio era piccolo e stretto, e i suoi denti erano piccoli e appuntiti, suggerendo una dieta di insetti e piccoli animali, come lucertole e piccoli mammiferi. I grandi occhi dell'animale gli avrebbero di cacciare di notte, quando la temperatura era pi\u00f9 fresco e al riparo dai predatori diurni. Il nome originale del \"Mononykus\" era \"Mononychus\" (1993), ma venne cambiato nello stesso anno poich\u00e9 lo stesso nome era gi\u00e0 stato utilizzato per un coleottero nominato dall'entomologo tedesco Johann Schueppel.\nDescrizione.\nIl \"Mononykus\" era un piccolo dinosauro teropode lungo poco pi\u00f9 di un metro. Sebbene la forma generale del corpo eguagliasse quella di altri teropodi suoi contemporanei, l'animale presentava alcune caratteristiche uniche: il polso era fuso simili a quelle degli uccelli, e il petto possedeva lo sterno. Tuttavia differisce dai suoi parenti pi\u00f9 stretti, quali \"Shuvuuia\" e \"Parvicursor\", in diversi dettagli dello scheletro, tra cui un osso pubico di sezione triangolare e proporzioni diverse nelle ossa del dito.\nIl \"Mononykus\" \u00e8 attualmente rappresentato da un singolo esemplare olotipo, catalogo IGM N107/6. Questo esemplare \u00e8 costituito da uno scheletro parziale privo di coda e comprendente solo piccoli frammenti di ossa del cranio, compresa una scatola cranica completa. Numerosi altri esemplari furono poi classificati in modo erroneo come \"Mononykus\", inclusi esemplari con code parziali (inizialmente interpretate come molto brevi, anche se i campioni successivi dimostrarono che le code di questi animali erano lunghe e sottili) e i crani completi mostravano una forma distintiva, perlopi\u00f9 priva di denti. Tuttavia, questi esemplari furono in seguito riclassificati nel nuovo genere \"Shuvuuia\". Per questo oggi molte ricostruzioni di \"Mononykus\" sono perlopi\u00f9 basate su esemplari di \"Shuvuuia\".\nSebbene il \"Mononykus\" sia stato formalmente descritto negli anni '90, un altro esemplare di questo genere era gi\u00e0 stato scoperto in una spedizione di Andrews decenni prima. Il campione era stato esposto all'American Museum of Natural History, etichettato semplicemente come \"dinosauro uccello\". Tuttavia, data la riassegnazione degli altri esemplari ai generi correlati, e la differenza di et\u00e0 (il modello AMNH proviene dalla pi\u00f9 antica Formazione Djadochta), \u00e8 improbabile che si tratti di un \"Mononykus\".\nPaleobiologia.\nIl \"Mononykus\" era un membro della famiglia Alvarezsauridae e, come i suoi parenti, possedeva arti anteriori altamente modificati molto corti e con un singolo dito provvisto di un solo un grande artiglio, lungo circa 7,5 centimetri (da cui prende il nome). Le altre due dita artigliate erano scomparse (tuttavia, un parente stretto di \"Mononykus\", \"Shuvuuia\", aveva due artigli vestigiali, accanto al grande artiglio principale). Lo scopo di questi adattamenti altamente specializzati \u00e8 ancora un mistero, ma alcuni scienziati hanno suggerito che potessero essere utilizzati per smuovere e distruggere i termitai (come i moderni formichieri) e quindi \u00e8 possibile che questi animali si nutrissero principalmente di insetti.\n\u00c8 inoltre molto probabile che il \"Mononykus\" fosse ricoperto da un rivestimento di piume. Infatti, il fossile del suo parente pi\u00f9 stretto, \"Shuvuuia\", mostra tracce di piume filamentose, dimostrando che gli Alvarezsauridae erano uno dei tanti lignaggi di teropodi che mostravano un rivestimento piumato.\nIn uno studio del 2001 condotto da Bruce Rothschild e da altri paleontologi, sono state esaminate le ossa di 15 piedi di \"Mononykus\", per trovare segni di frattura da stress, ma nessuna delle ossa si \u00e8 dimostrata positiva all'analisi."}
{"id": "1457126", "revid": "1718925", "url": "https://it.wikipedia.org/wiki?curid=1457126", "title": "Massaggio svedese", "text": "Il massaggio svedese \u00e8 un massaggio classico occidentale, in Europa \u00e8 il massaggio tradizionale standard, cos\u00ec chiamato soprattutto nei paesi di lingua inglese, lingua olandese, ed in Ungheria. Altrove (compresa la Svezia) viene solitamente identificato come massaggio classico. La denominazione di Massaggio Svedese \u00e8 dovuta al medico e fisioterapista svedese Pehr Henrik Ling (1776-1839) a cui si attribuisce la prima sistematizzazione delle tecniche di massaggio all'interno di un metodo, definendo indicazioni, controindicazioni, nomenclature, manualit\u00e0 e norme deontologiche. Nel 1813 a Stoccolma fond\u00f2 l'Istituto Ling di Ginnastica Moderna. Partendo dai metodi di Ling, che vennero diffusi in Europa dai suoi allievi, l'ortopedico tedesco Albert Hoffa ed il medico olandese Johan Georg Mezger svilupparono le tecniche di massaggio classico e manipolazione usate ancora oggi. - \nGeneralmente viene eseguito su tutto il corpo, ma avendo manovre abbastanza libere fra loro e sequenze non rigide, pu\u00f2 essere eseguito anche solo su singole parti.\n\u00c8 considerato decontratturante, rilassante, tonificante e drenante. Agisce anche sul circolo emolinfatico ed \u00e8 utile nella prevenzione di adipe e cellulite.\nSi esegue con olio da massaggi e generalmente su lettino.\nLa tecnica.\nI principali movimenti del massaggio sono:"}
{"id": "1457127", "revid": "123446318", "url": "https://it.wikipedia.org/wiki?curid=1457127", "title": "Aythya affinis", "text": "La moretta americana o moretta grigia minore (Aythya affinis) \u00e8 una piccola anatra tuffatrice nordamericana.\nDescrizione.\nGli adulti sono lunghi 38\u201345\u00a0cm, con il becco azzurro e gli occhi gialli. I maschi adulti hanno la testa scura con riflessi viola, il petto nero, il dorso grigio chiaro, la coda nera e le parti inferiori bianche. Le femmine adulte hanno una banda bianca alla base del becco e la testa e il corpo bruni. Sono pi\u00f9 piccole della moretta grigia, ma potrebbero discendere proprio da questa, o entrambe le specie potrebbero discendere da un antenato comune.\nPu\u00f2 essere difficoltoso distinguere la moretta grigia e quella americana. I riflessi dai colori differenti sulla testa sono inattendibili, poich\u00e9 le condizioni di luminosit\u00e0 variano, e questi uccelli sono spesso lontani dai margini dell'acqua.\nLa moretta americana si identifica meglio grazie alle sue dimensioni abbastanza pi\u00f9 piccole, alla diversa forma della testa con la sommit\u00e0 posteriore appuntita e alla barra alare bianca che \u00e8 visibile solamente sulle secondarie (in quella grigia si estende sulle primarie). Il maschio presenta anche delle vermicolature sul dorso. In Nordamerica, un grande stormo di morette pu\u00f2 spesso comprendere entrambe le specie.\nAreale ed ecologia.\nIl loro habitat di nidificazione sono gli stagni paludosi in Alaska e in Canada occidentale. La moretta americana migra in stormi e sverna sui laghi, sui fiumi e sulle acque costiere riparate lungo la costa pacifica dal Nordamerica meridionale al Sudamerica settentrionale. Si trovano sulle acque dolci molto pi\u00f9 spesso della moretta grigia. Questi uccelli si dirigono a sud quando i piccoli sono in grado di volare e ritornano agli inizi della primavera. In America Centrale, gli stormi sono presenti fin da luglio, ma sono veramente numerosi solamente dopo settembre. Si dirigono di nuovo a nord in aprile/maggio.\nSono visitatrici rare ma sembrano in aumento in Europa occidentale, dove per l'identificazione bisogna anche escludere ibridi dall'aspetto simile. Il primo avvistamento in Gran Bretagna fu quello di un maschio a Chasewater, nello Staffordshire, avvenuto agli inizi dell'inverno del 1987, ma a partire dal 2006 ne sono state avvistate pi\u00f9 di 60.\nQuesti uccelli si immergono e nuotano sott'acqua, ma occasionalmente rimangono in superficie. Si nutrono soprattutto di molluschi e piante acquatiche. \u00c8 stato riportato che sia la moretta americana che quella grigia hanno spostato le loro tradizionali rotte migratorie per usufruire della presenza delle cozze zebrate nel lago Erie. Questo fatto potrebbe costituire un rischio per questi uccelli, poich\u00e9 le cozze zebrate sono efficienti filtratori e cos\u00ec accumulano rapidamente i contaminanti ambientali.\nNidificano piuttosto tardi in un luogo riparato sul suolo nei pressi dell'acqua. Le loro nidiate solitamente non schiudono prima di luglio e sono una delle specie di uccelli acquatici che migrano verso sud pi\u00f9 in ritardo."}
{"id": "1457128", "revid": "1610933", "url": "https://it.wikipedia.org/wiki?curid=1457128", "title": "Moretta americana", "text": ""}
{"id": "1457129", "revid": "37401", "url": "https://it.wikipedia.org/wiki?curid=1457129", "title": "Esodo (racconto biblico)", "text": "LEsodo (; , \u00abuscita dall'Egitto\u00bb) \u00e8 il principale racconto descritto nell'omonimo libro della Bibbia. \nIl libro narra di come il popolo ebraico, che secondo la Bibbia era schiavo degli egizi, sarebbe stato liberato da Dio per mano del profeta Mos\u00e8 da lui inviato. Abbandonato l'Egitto, gli ebrei avrebbero vagato nel deserto del Sinai per 40 anni per poi giungere nella terra di Canaan, dove si sarebbero insediati. La liberazione dall'Egitto \u00e8 commemorata dagli Ebrei nel giorno di Pesah, ovvero la Pasqua ebraica.\nSiccome l'unica fonte dell'evento \u00e8 la Bibbia e non sono stati trovati elementi storici od archeologici che dimostrino che una migrazione di tale imponenza sia mai avvenuta nella storia egizia, gli eventi narrati nel Pentateuco non possono essere considerati storici. Nonostante ci\u00f2, la maggioranza degli studiosi ritiene che vi sia un nucleo storico dietro agli eventi biblici, ovvero la migrazione di un popolo semita dall'Egitto a Canaan nel XIII secolo a.C. .\nNarrazione biblica.\nLa narrazione della Bibbia circa gli eventi relativi all'Esodo pu\u00f2 essere cos\u00ec sintetizzata:\nDatazione e identificazione dei faraoni.\nLa datazione degli eventi relativi all'Esodo e la connessa identificazione dei faraoni coinvolti sono ipotetiche, in quanto il Libro dell'Esodo non fornisce riferimenti storici espliciti e precisi.\nIl Libro dell'Esodo presenta due distinti faraoni, entrambi anonimi:\nFin dall'antichit\u00e0 sono state proposte diverse identificazioni per i faraoni, e l'attenzione \u00e8 stata rivolta principalmente al faraone dell'Esodo antagonista di Mos\u00e8:\nComplessivamente tra i Padri della Chiesa dei primi secoli dell'era cristiana, con l'eccezione di Eusebio di Cesarea, prevalse l'idea gi\u00e0 presente in Erodoto e Giuseppe Flavio secondo la quale gli Ebrei erano identificati con gli Hyksos scacciati dall'Egitto dal faraone Ahmose (regno circa 1550\u00a0\u2013 1525 a.C.). Questa \u00e8 l'ipotesi dei sostenitori delle teorie dell'Esodo antico.\nLa maggior parte degli studiosi ed esegeti moderni sono invece orientati a identificare nel faraone dell'oppressione Ramses II (circa 1279-1212 a.C.). Infatti le citt\u00e0 menzionate nel Libro dell'Esodo costruite dagli Ebrei durante la schiavit\u00f9, Pitom e Ramses, sono verosimilmente da identificare con Pitom (\"casa di Atum\" in egiziano) e Pi-Ramses (\"casa di Ramses\" in egiziano). Entrambe le citt\u00e0, secondo le cronache egiziane, sono state edificate appunto dal faraone Ramses II utilizzando mano d'opera costretta ai lavori forzati.\nPi-Ramses fu edificata dopo il 1300 a.C., nel territorio sotto il controllo di \"Paramses\", visir del faraone Haremhab, che poi diverr\u00e0 faraone col nome di Ramses I, la citt\u00e0 di Pitom fu costruita durante il regno del faraone Horemheb, predecessore di Ramses I, quindi tutte e due le citt\u00e0 costruite tra il 1319 \u2013 1291 a.C. sotto il regno di Horemheb, predecessore di Ramses I.\nAssumendo come valido il dato biblico secondo il quale il faraone dell'oppressione va distinto dal faraone dell'Esodo, suo successore, ne deriva che il faraone antagonista di Mos\u00e8 era Merenptah (circa 1213-1203 a.C.), figlio di Ramses.\nUna testimonianza storica relativa a quest'ultimo faraone \u00e8 la cosiddetta stele di Merenptah, che riferisce dell'esistenza presso la terra di Canaan di un popolo nomade di nome \"ysr\u1ec9r\", da molti studiosi identificato con Israele. Prima fonte extrabiblica che menziona la parola \"Israele\", che nella sacra Scrittura compare per la prima volta in riferimento al patriarca Giacobbe, ha permesso di attestare l'esistenza di una comunit\u00e0 israelitica nella Terra di Canaan intorno al 1200 a.C.\nUna possibile datazione pu\u00f2 essere ricavata da , nel quale \u00e8 riferito che la costruzione del tempio di Salomone, iniziata nel quarto anno del suo regno (cio\u00e8 attorno al 968 a.C.), avvenne 480 anni dopo l'uscita degli Israeliti dall'Egitto. Questo collocherebbe l'Esodo attorno al 1448 a.C., sotto il regno del faraone Thutmose III, avallando la teoria dell'Esodo antico. Tuttavia la cifra di 480 non va intesa come un attendibile dato storico, ma come un calcolo erudito e tardivo che si basa sul numero dei sacerdoti in carica da Aronne a Zadok moltiplicato per quaranta anni, la durata tradizionale di una generazione.\nIpotesi sui motivi del viaggio.\nFuga dall'oppressione.\nSecondo il Libro dell'Esodo il motivo che spinse il popolo ebraico a uscire dall'Egitto fu la fuga dalla dura servit\u00f9 imposta loro dal faraone.\nIl principale materiale da costruzione in Egitto era costituito dai mattoni grazie alla grande abbondanza di fango proveniente dai sedimenti (limo) del fiume Nilo. Fonti archeologiche confermano che esistevano effettivamente le mattonaie in Egitto, che il lavoro presso di esse era particolarmente duro, eseguito impastando il fango con la paglia, poi pigiandolo nei telai e infine cotto al sole. Normalmente il lavoro era eseguito da stranieri o schiavi ed era organizzato in squadre con responsabili e attendenti. Questo quadro mostra che quanto raccontato nel libro dell'Esodo a proposito della fabbricazione di mattoni da parte del popolo di Israele \u00e8 compatibile con i dati archeologici, il che \u00e8 un fattore a favore dell'origine storica del racconto dell'Esodo.\nCacciata dagli Egizi.\nSecondo la cosiddetta \"ipotesi degli Hyksos\", l'uscita descritta dal Libro dell'Esodo non sarebbe una fuga dall'oppressione ma una cacciata degli Ebrei da parte degli Egiziani, che sarebbero coincidenti con gli Hyksos.\nGli Hyksos erano un popolo semitico, come gli Ebrei, che aveva invaso l'Egitto attorno al 1700 a.C. instaurando la loro capitale ad Avaris, nel basso Egitto. Attorno al 1550-1525 a.C. Ahmose riusc\u00ec a conquistare la loro capitale e scacci\u00f2 gli Hyksos dall'Egitto.\nL'ipotesi degli Hyksos ha origini antiche: il primo che identific\u00f2 gli Hyksos con gli Ebrei fu Erodoto, nel V secolo a.C., ripreso poi da Giuseppe Flavio e da molti Padri della Chiesa. John J. Bimson \u00e8 il principale sostenitore contemporaneo di questa teoria, che non gode comunque di particolare diffusione tra biblisti e storici antichi: il racconto biblico descrive gli Ebrei come ridotti in schiavit\u00f9 e non come classe dominante dell'Egitto. Una possibile coincidenza tra il racconto biblico e la teoria degli Hyksos vi pu\u00f2 essere per il caso di Giuseppe, che secondo il racconto del Genesi divenne vicer\u00e9 d'Egitto e condusse a s\u00e9 il suo clan, ma questo \u00e8 un evento precedente e distinto dall'Esodo.\nEsodo inteso come mutamento del controllo di un territorio da parte di una potenza egemone ad un'altra.\nSecondo alcuni studiosi l'Esodo potrebbe non essere storicamente avvenuto nel senso tradizionalmente inteso, vale a dire come fuoriuscita dall'Egitto di una massa di persone identificabili come Ebrei. Secondo l'orientalista Mario Liverani, infatti, l'espressione \"esodo\" (\"sh\u0113't\" e altre forme di \"y\u0101sh\u0101\"' \"uscire\") in realt\u00e0 farebbe parte di quello che \u00e8 stato chiamato \"codice motorio\", cio\u00e8 una serie di metafore legate all'idea del movimento e usate per indicare il mutamento di appartenenza politica di una regione, di una citt\u00e0 o di un gruppo etnico ad una formazione statale pi\u00f9 grande rispetto ad un'altra o a nessuna. Spostamento dei confini politici, quindi, anzich\u00e9 di masse di persone (o di terre, come in alcuni testi).\nQuesto codice motorio era abitualmente usato nei testi del Tardo Bronzo e lo si trova, ad esempio, in un testo del re ittita \u0160uppiluliuma I a proposito di una sua conquista nella Siria centrale. Un altro esempio ci viene da una lettera di Amarna (antica capitale del faraone Akhenaton), proveniente da Biblo.\nNel caso dell'Esodo, l'espressione \"uscire dall'Egitto\", significava \"fine della dominazione egiziana sulla Palestina\", evento storico avvenuto nel momento di passaggio fra Tardo Bronzo (quando la Palestina era un dominio egiziano) e prima et\u00e0 del ferro (quando la Palestina raggiunse l'autonomia, dopo le invasioni dei popoli del Mare e la crisi dei grandi imperi).\nLentamente, per\u00f2, si perse il reale significato della metafora e le si attribu\u00ec quello tradizionale verso la fine dell'VIII secolo a.C., quando si diffuse la pratica assira di deportare intere popolazioni da una regione dell'impero all'altra, e quando sotto la spinta delle invasioni gruppi di profughi uscirono realmente dal regno di Israele (nel nord) per rifugiarsi nel regno di Giuda (nel sud). Non \u00e8 casuale che le prime attestazioni del nuovo significato siano collocate proprio nel regno di Israele, sottoposto alla pressione assira.\nLa nuova formula era poi stata collegata retroattivamente a vecchie storie di transumanza pastorale tra il Sinai e il Delta del Nilo, alle storie sul lavoro coatto di gruppi di Habiru al servizio di sovrani egizi della dinastia ramesside (vedi la summenzionata lettera di Ramesse II) e agli avvenimenti pi\u00f9 recenti con i rifugiati che si muovevano fra la Giudea e l'Egitto. In questa forma, la formula dell'esodo entr\u00f2 a far parte della storiografia proto-deuteronomistica nel VII secolo a.C.\nPersone coinvolte.\nIn il testo biblico parla di 600 'mila' (ebraico \"'elef\") uomini maschi, senza contare donne e bambini. A questo numero va assommata \"una grande massa di gente promiscua\", che vanno identificati con persone non ebree (probabilmente egiziani e immigrati stranieri in Egitto).\nLa cifra biblica lascia supporre una popolazione di alcuni milioni di individui (tra i 3 e 6), decisamente inverosimile tenendo conto della popolazione complessiva dell'Egitto e del successivo soggiorno nel deserto. \nVolendo considerare alla lettera il dato del testo biblico possono essere fornite interpretazioni diverse:\nAlcuni studiosi moderni ipotizzano cifre tra i 50-100\u00a0000 individui complessivi.\nLa stessa Bibbia, comunque, fa riferimento a una popolazione milionaria, precisando - sempre nel Libro dell'Esodo, al primo capitolo - che il numero degli Ebrei era cos\u00ec imponente che superava quello degli stessi Egizi: \"I figli d'Israele prolificarono e crebbero, divennero numerosi e molto potenti e il paese ne fu ripieno. Allora sorse sull'Egitto un nuovo re, che non aveva conosciuto Giuseppe. E disse al suo popolo: \u00abEcco che il popolo dei figli d'Israele \u00e8 pi\u00f9 numeroso e pi\u00f9 forte di noi. Prendiamo provvedimenti nei suoi riguardi per impedire che aumenti, altrimenti, in caso di guerra, si unir\u00e0 ai nostri avversari, combatter\u00e0 contro di noi e poi partir\u00e0 dal paese\u00bb.\" ().\nLe piaghe.\nSecondo il racconto del Libro dell'Esodo il faraone si rifiut\u00f2 di lasciare partire il popolo ebraico, bench\u00e9, secondo la Bibbia, fu lo stesso Dio a \"ostinare il cuore\" del faraone perch\u00e9, nonostante tutti i prodigi compiuti da Mos\u00e8, non lasciasse partire gli Ebrei dall'Egitto e potesse cos\u00ec colpire l'Egitto con stermini e distruzioni. Dio allora mand\u00f2 sull'intero Egitto alcune calamit\u00e0, le cosiddette \"piaghe d'Egitto\". Queste piaghe derivano dalla fusione redazionale di tradizioni pi\u00f9 antiche ed erano inizialmente non un decalogo, come presentato nella redazione finale del Libro dell'Esodo, ma \"liste, peraltro divergenti, di 7 od 8 piaghe\".\nLe lamentazioni di Ipuwer.\nDiverse similitudini con le piaghe si possono trovare in un antico papiro, denominato Lamentazioni di Ipuwer, scritte da un sacerdote e narranti una serie di devastazioni che colpirono la terra del Nilo.\nIl papiro fu esaminato per la prima volta da Sir Alan Gardiner nel 1909 che lo dat\u00f2 alla XII dinastia, cio\u00e8 al primo periodo intermedio (2200-2050 a.C.). La maggior parte degli studiosi concord\u00f2 con Gardiner anche se alcuni lo datarono al secondo periodo intermedio (1790-1530 a.C.). Questa data si accorderebbe a quella dell'eruzione di Thera (1600 a.C.) secondo gli ultimi studi.\nIl testo geroglifico dovrebbe descrivere i fatti del I periodo intermedio, segnato da frammentazione politica, periodi di carestia, anarchia e profanazioni dei templi. L'Esodo sembra riprendere gli stessi temi e adattarli al contesto storico e allo scopo del testo biblico.\nIl passaggio del mare.\nRacconto biblico.\nIl miracoloso passaggio del Mare di Giunco e l'uccisione degli egizi inseguitori \u00e8 descritto in . Il brano allude sicuramente a un allegorico trionfo di Dio sul male e sul caos, che nel pensiero biblico sono raffigurati appunto dal mare. Non \u00e8 necessario tuttavia arrivare a demitizzare completamente l'accaduto, privando il racconto di fondamento storico.\nSi notano significative differenze tra le varie fonti del racconto circa l'effettiva natura del \"miracolo\":\nIdentificazione del mare.\nIl testo ebraico in afferma che il popolo ebraico uscendo dall'Egitto si diresse verso il \"Yam-Suf\", letteralmente Mare di Giunco. L'identificazione di questo mare non \u00e8 certa: il giunco \u00e8 presente in tutte le acque sia interne che esterne all'Egitto. Sono state proposte pertanto diverse alternative.\nLe prime due ipotesi, che identificano il Mare di Giunco con bracci del Mar Rosso, difficilmente sono compatibili col racconto della fonte yahwista per la quale il mare fu prosciugato da \"un forte vento d'oriente\". Le ultime due ipotesi invece, relative a specchi d'acqua paludosi, possono essere compatibili.\nBassa marea.\nUn'altra realistica ipotesi venne proposta da alcuni studiosi riguardo al miracoloso attraversamento del Mar Rosso.\nSecondo questa teoria, il faraone non avrebbe concesso la libert\u00e0 agli israeliti, bens\u00ec la possibilit\u00e0 di offrire un sacrificio al loro Dio in una zona lontana dall'Egitto, portandosi dietro donne e bambini. Dietro il popolo ebraico procedeva quindi l'esercito egiziano, armato e munito di carri da guerra. Questi ordinarono a Mos\u00e8 di accendere un grosso braciere per guidare la sua gente anche durante la notte. Il profeta biblico decise per\u00f2 di cambiare rotta, dirigendosi verso il mare, cos\u00ec da sbarazzarsi dei suoi guardiani e proseguire il cammino libero dalla morsa degli oppressori.\n\u00c8 del tutto verosimile infatti che, in occasione delle massime escursioni di marea, nel mar Rosso affiorasse infatti una linea di secche ancorate a una serie di scogli affioranti (che ancora oggi, grazie a una cartina nautica si possono vedere), che consentiva il passaggio da una sponda all'altra della baia anche con mezzi pesanti, essendo la sabbia di questo mare molto compatta. Il fenomeno si ripeteva soltanto in occasione delle maree sizigiali, quando luna e sole sono in congiunzione allo zenit, cio\u00e8 nel novilunio pi\u00f9 prossimo a solstizio d'estate; sempre di notte. Questo Mos\u00e8 lo sapeva e infatti proprio durante la notte, come afferma anche la Bibbia, Dio divise in due le acque del mare, mostrando cos\u00ec una linea asciutta.\nQuando arriv\u00f2 l'alba gli egiziani si accorsero della fuga e decisero di inseguire gli israeliti. In meno di mezz'ora riuscirono probabilmente a percorrere, grazie alla velocit\u00e0 dei propri carri, gi\u00e0 met\u00e0 strada. Ma, secondo i calcoli di Mos\u00e8, quando spunt\u00f2 il sole il mare torn\u00f2 a risollevarsi per influsso dell'alta marea e i soldati del faraone, sia perch\u00e9 erano troppo lontani dalla riva, sia perch\u00e9 erano appesantiti dalle armature, non riuscirono a salvarsi.\nTutto ci\u00f2 grazie alle osservazioni di Mos\u00e8 che, secondo gli studiosi, not\u00f2 il fenomeno durante la sua prima fuga dall'Egitto e, tornando spesso in quel luogo, riusc\u00ec a carpire i meccanisimi naturali che permettevano questo avvenimento prodigioso e a utilizzarlo quindi a proprio vantaggio.\nPossibile percorso.\nIl testo biblico riporta dettagliatamente le tappe del viaggio dall'Egitto alla Palestina. Sebbene siano noti i nomi di molte delle stazioni intermedie, non sono identificabili con certezza in base alla toponomastica successiva ed attuale.\nGli unici punti identificati con relativa certezza sono la partenza dalle citt\u00e0 di Pitom e Pi-Ramses, all'epoca capitale del regno, e l'arrivo a Kades-Barnea, in prossimit\u00e0 della Palestina.\nIl Monte Sinai.\nTra le tappe del viaggio del popolo ebraico narrato nel Libro dell'Esodo fondamentale \u00e8 il Monte Sinai, dove secondo il racconto biblico Mos\u00e8 ricevette da Dio le tavole della legge del decalogo. Anche per il monte Sinai, come per molte delle localit\u00e0 descritte nell'Esodo, si \u00e8 persa la memoria toponomastica delle localit\u00e0 descritte.\nSono state proposte diverse identificazioni:\nFonti documentali e ricerca archeologica.\nL'unica fonte documentale, per altro indiretta, relativa all'evento dell'Esodo \u00e8 il biblico Libro dell'Esodo. \nSecondo la tradizionale ipotesi documentale il testo \u00e8 stato definitivamente redatto, al pari degli altri libri della Torah o Pentateuco, all'epoca del ritorno in Giudea dei deportati dell'esilio babilonese nel V secolo a.C., sulla base di fonti pi\u00f9 antiche: la \"fonte yahwista\" (o jahvista, J) risale a circa il 1000 a.C., mentre quella \"elohista\" (E) \u00e8 pi\u00f9 recente, datata verso la fine dell'VIII secolo a.C. La cosiddetta \"fonte sacerdotale\" (P, \"Priestercodex\") risale all'epoca della redazione definitiva, circa il V secolo a.C. Le varie fonti, parzialmente armonizzate nell'attuale Libro dell'Esodo, mostrano alcune significative discordanze.\nDalle fonti storiche extra-bibliche non sono deducibili elementi che possano direttamente riguardare le informazioni contenute nel Libro dell'Esodo. Fonti utili a delineare un quadro storico dell'evento dell'Esodo sono:\nTra gli studiosi moderni vi \u00e8 sostanziale accordo sulla veridicit\u00e0 storica del nucleo fondamentale del racconto dell'Esodo, cio\u00e8 l'emigrazione dall'Egitto di una popolazione semita verso la Palestina. Secondo l'interpretazione tradizionale e attualmente pi\u00f9 diffusa, nota come \"Teoria dell'Esodo tardo\", l'evento \u00e8 collocato verso la seconda met\u00e0 del XIII secolo a.C (circa 1250-1200 a.C.), durante il regno del faraone Ramses II o del suo successore Merenptah.\nNonostante ci\u00f2, l'Archeologia biblica, stante anche il progresso delle tecniche archeologiche e scientifiche, evidenzia tra la maggioranza dei ricercatori l'opinione che molto di quanto contenuto nel racconto biblico sia da ritenersi non storico. A sottolineare tali osservazioni sono diversi archeologi israeliani - molto attivi nel campo dell'archeologia biblica, anche come parte del progetto sionista - come Israel Finkelstein e Ze'ev Herzog, il quale afferma che \"questo \u00e8 ci\u00f2 che gli archeologi hanno scoperto dai loro scavi nella Terra di Israele: gli Israeliti non sono mai stati in Egitto, non hanno vagato nel deserto, non hanno conquistato i territori in una campagna militare e non li hanno dati alle 12 trib\u00f9 di Israele\" e \"un altro intoppo \u00e8 che l'Egitto stesso governava la Terra di Israele nel momento del presunto Esodo. Anche se i Figli di Israele fossero fuggiti dall'Egitto, avrebbero comunque raggiunto un altro territorio sotto il controllo Egiziano; lo storico e archeologo Mario Liverani aggiunge: \"Due filoni della ricerca, da una parte l'analisi filologica dei testi biblici, dall'altra l'archeologia arrivano alle stesse conclusioni. E le conclusioni sono che non possono essere considerati storici i racconti pi\u00f9 celebri del Vecchio Testamento, come le vicende di Abramo e dei Patriarchi, la schiavit\u00f9 in Egitto, l'Esodo e la peregrinazione nel deserto, la conquista della Terra Promessa, la magnificenza del regno di Salomone\".\nInoltre, due eventi straordinari \u2014 quali la fuga di circa tre milioni di schiavi e l'annientamento dell'intero esercito egiziano, inclusa la sua cavalleria \u2014 avrebbero dovuto esser menzionati, oltre che nei documenti egiziani, anche in quelli dei sovrani stranieri, che avrebbero accolto positivamente una simile notizia, stante anche la possibilit\u00e0 di invadere una terra fertile e ricca come l'Egitto. Tutto ci\u00f2 non avvenne e, anzi, le fonti storiche extrabibliche attestano che, durante il regno di Ramses II e poi di suo figlio e successore Merenptah, l'Egitto continu\u00f2 ad avere un esercito potente e ad essere una nazione dominante fino alla met\u00e0 del XIII secolo a.C.\nVa ancora osservato che una cos\u00ec imponente fuga di schiavi avrebbe almeno dimezzato la popolazione dell'Egitto dell'epoca, radicale avvenimento di cui non vi \u00e8 traccia storica; il filologo Bart Ehrman nota infatti che \"secondo le ipotesi pi\u00f9 ragionevoli la popolazione dell\u2019intero Egitto a quei tempi doveva oscillare tra i 2 e i 4 milioni di individui. \u00c8 ovvio che non potevano essere tutti ebrei\" e anche gli esegeti dell'interconfessionale Bibbia TOB ammettono come, secondo la Bibbia, \"Israele avrebbe allora dovuto avere una popolazione di almeno tre milioni, cosa evidentemente inverosimile\". Va anche considerato che un numero cos\u00ec imponente di persone - e un'ulteriore conferma, sempre secondo la Bibbia, dell'enorme numero di Ebrei presenti in Egitto si trova nello stesso Libro dell'Esodo, al primo capitolo, dove si sostiene che il loro numero superava quello degli stessi Egizi - oltre a tutto il bestiame, non avrebbe potuto attraversare il Mar Rosso nell'arco di una sola notte (). \nOccorre, infine, notare che gli Ebrei giunti in Egitto con Giuseppe e Giacobbe erano solo una settantina (secondo erano 70 persone anche se, invece, secondo erano 75 persone) e \u2014 nell'arco di 400 anni (secondo anche se, invece, secondo furono 430 anni) e quindi con il susseguirsi di poche generazioni \u2014 non avrebbero potuto moltiplicarsi fino a raggiungere la popolazione milionaria che fugg\u00ec con Mos\u00e8; osserva, ad esempio, Bart Ehrman come la Bibbia riporti anche le generazioni succedutesi, elencando i nomi dei discendenti di Giacobbe: \"gli Israeliti dovevano superare i 2 milioni e mezzo [\"almeno tre milioni\" secondo la Bibbia TOB]. Ora, Es 1,5 dice che il clan di Giacobbe stabilitosi in Egitto era composto di settanta individui, e secondo Es 6,16-20 quella di Mos\u00e8 era la quarta generazione da allora. Suo padre era Amram, suo nonno Kohat e il suo bisnonno Levi, uno dei figli di Giacobbe: come possono i bisnipoti dei dodici figli di Giacobbe essere pi\u00f9 di due milioni?\". Questa enorme massa di persone, peraltro, non sarebbe riuscita a passare inosservata attraverso le maglie delle numerose fortificazioni egizie presenti al confine tra l'Egitto e Canaan (oltre che a quelle nella stessa Canaan) e di tale passaggio, infatti, non \u00e8 pervenuta traccia in alcun documento. Anche la moderna archeologia - ormai in grado di scoprire le minime tracce (inclusi i resti di piccoli gruppi di pastori) - nonostante ripetute ricerche, non ha rinvenuto alcuna prova della peregrinazione quarantennale nel deserto del Sinai e a sud della terra di Israele di questa enorme popolazione con relativi armenti.\nLa non storicit\u00e0 dei numeri biblici \u00e8 stata supportata anche da teologi ed esegeti cristiani: gi\u00e0 nella seconda met\u00e0 del XIX secolo il vescovo della Chiesa di Inghilterra John Colenso aveva sottolineato come non fosse realistico che una tale massa di migranti potesse effettivamente aver attraversato indenne il Sinai; Colenso fece sarcasticamente notare come, qualora i numeri biblici corrispondessero alla realt\u00e0, gli escrementi lasciati dagli Israeliti sarebbero stati sufficienti a rendere fertile il Sinai.\nLa comunit\u00e0 scientifica, salvo poche eccezioni, ritiene comunque che gli eventi narrati nell'Esodo siano un mito e, anche in caso di una qualche base storica reale, come precisa l'archeologo Ze'ev Herzog in merito alle proporzioni di tale evento, \"la maggior parte degli storici oggi concorda sul fatto che, nel migliore dei casi, la permanenza in Egitto e gli eventi dell'esodo si sono verificati solo per poche famiglie e che la loro storia privata \u00e8 stata ampliata e \"nazionalizzata\" per soddisfare i bisogni dell'ideologia teologica\" e anche gli esegeti della interconfessionale Bibbia TOB ritengono che l'Esodo sia stato un evento molto locale e, in merito al passo biblico : \"Mos\u00e8 disse al Signore: \u00abMa gli Egiziani hanno saputo che tu hai fatto uscire questo popolo con la tua potenza\u00bb\", osservano: \"Stupisce questa frase, probabilmente rimasta incompleta. Gli Egiziani non avevano infatti bisogno di sentirlo dire dagli altri, avendone essi stessi fatto l'esperienza. Ma i racconti dell'esodo mostrano bene che gli avvenimenti verificatisi con la partenza degli Ebrei, furono molto locali, avendo in realt\u00e0 interessato solo gli abitanti del delta del Nilo\". Conclude Herzog come \"la maggior parte di coloro che sono impegnati in un lavoro scientifico nei campi connessi alla Bibbia, all'archeologia e alla storia del popolo ebraico - e che una volta cercavano sul campo le prove per corroborare la storia della Bibbia - ora concordano che gli eventi storici relativi al popolo ebraico sono radicalmente diversi da ci\u00f2 che racconta la storia [biblica]\" e \"anche se non tutti gli studiosi accettano i singoli argomenti che formano gli esempi che ho citato, la maggioranza concorda sui loro punti principali\"; \"in ogni caso, la maggior parte degli archeologi ora concorda sul fatto che l'identit\u00e0 ebraico-israelita sia nata da tradizioni sviluppatesi tra gli abitanti di Canaan. Non \u00e8 stata portata da invasori esterni [la conquista ebraica di Canaan]\" e \"gli ultimi 18 anni [anno 2017] di scavo non hanno praticamente cambiato nulla dei primissimi periodi biblici, nonostante tutti i progressi della tecnica archeologica\" ed \"\u00e8 difficile trovare un archeologo della corrente di maggioranza che difenda la descrizione biblica degli eventi.\".\nAnche la Bibbia CEI, nella sua versione del 2008, sottolinea come \"Gli eventi narrati appartengono alla storia delle origini; essi sono stati oggetto di molteplici reinterpretazioni di tipo epico e teologico. Come avviene anche negli altri ricordi di questo evento, presenti un po' in tutto l'AT, e non soltanto nel Pentateuco, la trama di episodi molto antichi, e a volte assai differenti tra loro, viene unificata e ingrandita. In alcune pagine del libro, ad es., l'evento \u00e8 narrato come una espulsione di Ebrei da parte degli Egiziani (12,29-36; vedi anche 1,7-22: \"esodo-cacciata\"); in altre pagine si tratta invece di una fuga di Ebrei davanti all'esercito egiziano (14,5-15,21: \"esodo-fuga\"). Da una tradizione all'altra gli aspetti prodigiosi si dilatano, le cifre si ingrandiscono.\"\"\"\nLa maggioranza degli studiosi sostengono per\u00f2 che ci sia un nucleo storico dietro all'Esodo: l'archeologo Avraham Faust, in particolare, sottolinea come \"gran parte degli studiosi ritengono che l'Esodo abbia una base storica e che delle popolazioni semitiche siano effettivamente giunte in Egitto da Canaan, per poi ritornarvi anni dopo\". Tale tesi \u00e8 sostenuta anche dall'archeologo Amihai Mazar. Gli stessi archeologi Israel Finkelstein e Neil Asher Silberman, pur negando con vigore la storicit\u00e0 del racconto biblico, riconoscono che il nucleo storico della saga dell'Esodo \u2014 ovvero il fenomeno di immigranti che si trasferivano in Egitto dalla terra Canaan e si stabilivano a est del delta del Nilo \u2014 sia abbondantemente verificato dagli studi storici ed archeologici. I rabbini Lee Levine e David Wolpe, pur rifiutando un'interpretazione letterale del Libro dell'Esodo, hanno sottolineato come sia molto probabile che una parte degli Israeliti fosse effettivamente stato schiavo in Egitto e ne fosse poi fuggito per rientrare a Canaan.\nSecondo il biblista Richard Elliott Friedman l'Esodo avrebbe riguardato solo un piccolo gruppo di popolazioni semitiche, che avrebbero importato a Canaan il culto di YHWH, andando poi a formare la Trib\u00f9 di Levi. Tale opinione ha trovato l'appoggio anche dei biblisti Frank Moore Cross, Israel Knohl e Thomas R\u00f6mer, oltre che dell'archeologo Avraham Faust. Un'opinione simile \u00e8 stata espressa dall'archeologo William G. Dever, che ha per\u00f2 identificato, con molta cautela, il gruppo di migranti con la Trib\u00f9 di Giuseppe.\nSecondo il gi\u00e0 citato Israel Finkelstein, l'Esodo, pur avendo un fondamento storico, rappresenta la mitologizzazione nata nella memoria collettiva di tutta una serie di schiavit\u00f9 e di liberazioni che il popolo di Israele sub\u00ec nel corso della sua storia: la campagna militare del faraone Merneptah contro Caanan nel XIII secolo a.C., l'invasione del Regno Unito di Israele da parte del faraone Sheshonq I nel X secolo a.C., l'invasione del Regno di Giuda da parte del faraone Necao II nel VII secolo a.C. e, infine, l'occupazione di Giuda da parte dell'Imperatore di Babilonia Nabucodonosor II nel VI secolo a.C., seguito dall'esilio babilonese.\nNon mancano infine storici, egittologi ed archeologi che sostengono la storicit\u00e0 assoluta del testo biblico. Il celebre egittologo Kenneth Kitchen, nel suo libro \"On the reliability of the Old Testament\" ha sottolineato come la mancanza di prove archeologiche dell'esodo non sia sufficiente a negare la storicit\u00e0 dell'accaduto, e come episodi simili all'esodo siano riportati anche in altri Paesi africani dell'epoca. Opinioni simili sono espresse dall'archeologo ed egittologo James K. Hoffmeier, che ha scritto due libri sul tema (\"Israel in Egypt: the evidence for the authenticity of the Exodus tradition\" e \"Ancient Israel in Sinai: the evidence for the authenticity of the wilderness tradition\") nel quale descrive come storico il racconto dell'Esodo e della peregrinazione nel deserto, basandosi su dati archeologici e documentali.\nL'archeologo Emmanuel Anati, al termine di scavi durati quasi vent'anni, ritiene di avere individuato nel monte Har Karkom il Monte Sinai descritto nella Bibbia.\nL'Esodo nell'arte.\nNelle versioni letterarie e cinematografiche relative all'Esodo i faraoni dell'oppressione e dell'Esodo sono stati solitamente identificati rispettivamente come Seti I e suo figlio Ramses II. Cos\u00ec accade p. es. per il colossal \"I dieci comandamenti\" del 1956 e per il film d'animazione \"Il principe d'Egitto\" del 1998.\nQuesta identificazione, storicamente del tutto ipotetica se non errata (fu Ramses a far costruire le citt\u00e0 di Pitom e Ramses), ha un proprio fascino in quanto permette di inscenare il conflitto tra Mos\u00e8 e Ramses II, considerato spesso come il pi\u00f9 grande e potente faraone dell'antico Egitto."}
{"id": "1457133", "revid": "767487", "url": "https://it.wikipedia.org/wiki?curid=1457133", "title": "Godzilla contro King Ghidorah", "text": " \u00e8 un film del 1991 diretto da Kazuki \u014cmori.\nSi tratta del diciottesimo film dedicato al mostro atomico Godzilla, sequel di \"Godzilla vs. Biollante\". Il film narra lo scontro tra Godzilla e il suo arcinemico di sempre: King Ghidorah. Inoltre vengono spiegate le origini dei due mostri. Fu distribuito in America nel 1998, mentre in Italia \u00e8 rimasto inedito fino alla pubblicazione in videocassetta da parte della Yamato Video.\nSebbene la maggior parte dei produttori del film erano gli stessi che realizzarono \"Godzilla contro Biollante\", il fallimento finanziario di quest'ultimo (dovuto a una mancanza di spettatori giovani e, apparentemente, concorrenza con \"Ritorno al futuro - Parte II\") spinse i produttori a realizzare un film pi\u00f9 fantasioso con elementi del viaggio nel tempo. Fu il primo film di Godzilla ad includere una colonna sonora originale di Akira Ifukube sin da \"Distruggete Kong! La Terra \u00e8 in pericolo!\", e sebbene fosse molto pi\u00f9 riuscito del suo predecessore, il film divenne controverso negli Stati Uniti, a causa d'una scena in cui Godzilla uccide un numero di soldati statunitensi.\nTrama.\n2204: un futuristico sottomarino si avvicina al corpo sommerso di un gigantesco dragone a tre teste, di cui una scomparsa.\n1992: un velivolo simile ad un disco volante sorvola la citt\u00e0 di Tokyo, osservato da migliaia di persone, tra cui c'\u00e8 anche la psichica Miki Saegusa, apparsa nel precedente film. Il giorno dopo, lo scrittore Kenichiro Terasawa e l'editore Chiaki Morimura intervistano un soldato reduce della Campagna delle isole Gilbert e Marshall, che afferma di aver visto un dinosauro ancora vivo sull'isola di Lagos, nel Pacifico.\nIntanto il governo indaga sull'apparizione dell'UFO con l'aiuto di Miki, che identifica il luogo di atterraggio poco lontano dalla periferia di Tokyo. Kenichiro riesce ad ottenere dal paleontologo Shindo, anche lui reduce della seconda guerra mondiale, le fotografie del dinosauro: data la sua somiglianza con Godzilla (eccetto naturalmente le dimensioni), Terasawa ipotizza che si tratti dello stesso Godzilla, prima che venisse mutato dalle radiazioni nucleari della bomba H.\nL'esercito si mobilita per circondare l'UFO (in realt\u00e0 una macchina del tempo), da cui scendono tre persone: la giovane Emi Kano, giapponese, Wilson e Grenchiko, americani. Questi rivelano al governo giapponese che nel ventunesimo secolo Godzilla distrugger\u00e0 la nazione, e propongono di tornare indietro nel tempo per impedire che il dinosauro venga mutato dalle radiazioni. Vengono cos\u00ec contattati Kenichiro, che trova conferma alla sua teoria, e Miki Saegusa. Saliti a bordo di una delle macchine del tempo contenute in quella pi\u00f9 grande insieme a Morimura, Miki e Kenichiro faranno conoscenza con il robot M-11 e i tre piccoli e graziosi draghetti alati chiamati Dorats.\nLa macchina del tempo vola indietro fino al 1944, dove vengono quasi abbattuti da una nave americana. Atterrati su Lagos, i protagonisti assistono ad uno scontro a fuoco tra americani e giapponesi, interrotto dall'apparizione del Godzillasauro che sbaraglia le truppe statunitensi, salvando di fatto quelle nipponiche, decisamente inferiori in numero e mezzi a disposizione. Le forze statunitense ricorrono all'impiego dei cannoni della nave per ferire gravemente il dinosauro, che cade esanime al suolo; i soldati giapponesi, guidati, con sorpresa di Terasawa, da un giovane Shindo, rendono gli onori al loro inatteso \"alleato\" prima di allontanarsi. Utilizzando un programma di teletrasporto, il dinosauro \u00e8 trasferito ibernato nel mare di Bering.\nA missione compiuta, Emi lascia andare i tre Dorats ed attiva la macchina del tempo, tornando nel 1992. L\u00ec i protagonisti scoprono che i raid di Godzilla nel 1954, nel 1984 e nel 1989 sono comunque avvenuti: semplicemente, Godzilla \u00e8 apparentemente scomparso. Solo a questo punto, per\u00f2, appare, come annunciato da Wilson, King Ghidorah, un gigantesco dragone dorato a tre teste capace di sparare dalla bocca fulmini gravitronici. Si capir\u00e0 che il mostro non sarebbe altro che i tre graziosi Dorats mutati dalle radiazioni al posto del Godzillasauro eliminato. Emi, di fronte alla devastazione di Fukuoka, rivela in segreto a Terasawa che nel ventitreesimo secolo il Giappone \u00e8 diventata la pi\u00f9 grande potenza mondiale: l'unica alternativa era quella di devastare il paese con un potente mostro e di annullare un possibile ostacolo.\nIl governo giapponese decide di ricreare Godzilla lanciandogli una testata nucleare con un sottomarino. Mentre Emi fugge in auto con Terasawa per evitare la rappresaglia dei compagni della crononauta, appare il robot M-11, che rapisce Emi riportandola a Grenchiko e Wilson. Dopo una discussione con i compagni, Emi decide di riprogrammare l'androide a suo favore.\nIntanto, il sottomarino inviato dal Giappone si avvicina al luogo dove era stato lasciato Godzilla in ibernazione. Si scopre cos\u00ec che il Godzilla che devast\u00f2 Tokyo nel 1954 e quello che attacc\u00f2 il Giappone nel 1984 e nel 1989 erano due Godzillasauri diversi: il primo venne creato dai test atomici di Bikini, e venne distrutto dal Distruttore d'Ossigeno, il secondo invece era stato mutato da scorie radioattive rilasciate nello stretto di Bering. Di conseguenza i viaggiatori del tempo hanno causato loro stessi gli eventi che avevano tentato di prevenire. Godzilla distrugge il sommergibile ed assorbe le radiazioni del reattore, alzandosi da 80 metri a 100.\nGodzilla riemerge, e come previsto da Miki torna in Giappone, dove affronta Ghidorah, che ha gi\u00e0 eliminato facilmente gli attacchi dell'esercito. Intanto gli umani attaccano la macchina del tempo madre, dove mettono in guardia Grenchiko e Wilson, che programmano un salto nel futuro. Emi, con l'aiuto di M-11, riesce a recuperare la macchina pi\u00f9 piccola con il dispositivo del teletrasporto. Godzilla colpisce Ghidorah decapitandogli la testa centrale con il suo raggio radioattivo. Ghidorah si alza in volo per fuggire invano ma Godzilla colpisce anche una delle sue ali facendo cos\u00ec precipitare il dragone in mare. Emi attiva il teletrasporto e la macchina madre viene teletrasportata accanto a Godzilla, che la distrugge uccidendo Grenchiko e Wilson. Godzilla, eliminati i nemici, attacca Sapporo, distruggendone gran parte. Emi torna nel 2204, e si riassiste alla scena di apertura del film.\nIl governo del futuro decide di trasformare il corpo del mostro in un cyborg, Mecha-King Ghidorah, pilotato da Emi e da M-11, ora diventato per i danni subiti un semplice computer senziente. Godzilla, tornato a Tokyo, si ritrova davanti al palazzo dove risiede Shindo. I due si scambiano un lungo e solenne sguardo, al termine del quale il Re dei Mostri lo uccide con il suo respiro atomico. Non \u00e8 chiara la dinamica della scena, ma \u00e8 presumibile che i due si siano riconosciuti e che Shindo volesse essere liberato dai sensi di colpa per aver abbandonato il dinosauro in fin di vita nel 1944, dopo che quest'ultimo aveva salvato lui e le sue truppe.\nAnche Morimura trova la morte per mano di Godzilla, e a questo punto entra in scena il Cyborg, che combatte il nemico senza esclusione di colpi.\nAlla fine, Emi riesce a bloccare Godzilla con un braccio meccanico elettrificato e si alza in volo, per gettarlo nel mare del Giappone. Godzilla, colpendo una delle ali di Mecha-King Ghidorah, fa precipitare entrambi in acqua. Dopo qualche momento di suspense, dall'acqua emerge la macchina del tempo pilotata da Emi, che rivela a Kenichiro di essere una sua discendente.\nProduzione.\nConcepimento.\nSebbene \"Godzilla contro Biollante\" fosse stato il film di Godzilla pi\u00f9 costoso all'epoca, lo scarso interesse publico e la perdit\u00e0 di reddito convinsero il produttore Tomoyuki Tanaka di rinvigorire la serie ri-introducendo mostri iconici dei film girati prima del 1984, specificamente King Ghidorah, l'arcinemico di Godzilla.\nKazuki \u014cmori, il regista di \"Godzilla contro Biollante\", inizialmente intendeva cominciare una serie di film rivolti attorno Mothra, e stava per riscrivere un copione del 1980 intitolato \"Mothra contro Bagan\". Il progetto fu scartato da Toho, siccome Mothra era relativamente sconosciuta all'estero, in contrasto a Godzilla, che era considerato pi\u00f9 commerciabile. La progettazione del sequel di \"Godzilla contro Biollante\" fu ostacolata dalla salute in deterioramento di Tanaka, costringendo Toho ad assumer Shogo Tomiyama come produttore. Il nuovo produttore era dell'opinione che il reddito scarso del film precedente fosse dovuto alla sua trama troppo complicata per i pubblici giovani, e perci\u00f2 decise di riportare alla serie elementi fantasiosi dei film girati prima di \"Il ritorno di Godzilla\". \u014cmori stesso credette che il fallimento di \"Godzilla contro Biollante\" fosse dovuto alla concorrenza con \"Ritorno al futuro - Parte II\", e concluse che il pubblico volesse trame riguardo ai viaggi nel tempo. Il suo approccio cambi\u00f2 ulteriormente con un'enfasi sullo sviluppare le personalit\u00e0 dei mostri.\nDopo tanta insistenza da parte di sua figlia, Akira Ifukube accett\u00f2 l'incarico di comporre la colonna sonora del film, siccome fu insoddisfatto dal modo in cui le sue composizioni erano stati trattati in \"Godzilla contro Biollante\".\nEffetti speciali.\nI costumi di Godzilla utilizzati in \"Godzilla contro Biollante\" furono riutilizzati in \"Godzilla contro King Ghidorah\", ma leggermente modificati. La testa del costume originale usato per le scene su terraferma fu allargato e rimpiattito, e il corpo fu tagliato in due. The parte anteriore fu usata nelle scene in cui Godzilla emerge dal mare e durante le riprese ravvicinate durante il primo scontro con King Ghidorah. Il costume usato nel film precedente per le scene marine fu modificato con spalle pi\u00f9 arrotondate, un torace pi\u00f9 massiccio, e una faccia modificata. Fu questo costume ad essere usato per la maggior parte delle riprese.\nIl nuovo King Ghidorah fu articolato con pi\u00f9 fili dei suoi predecessori, e l'artista Koichi Kawakita disegn\u00f2 il \"Godzillasauro\" come un dinosauro pi\u00f9 paleontologicamente affidabile di Godzilla come tributo ai registi statunitensi intenti a rendere Godzilla pi\u00f9 realistico. L'abbozzo originale di \u014cmori specificava che il dinosauro che si sarebbe trasformato in Godzilla fosse un \"Tyrannosaurus rex\", ma l'idea fu respinta dallo scultore Shinji Nishikawa, che dichiar\u00f2 di non poter accettare che Godzilla originasse da una tale specie. Il costume finale combinava tratti di Godzilla e un \"Tyrannosaurus\", e il suo sangue fu raffigurato attraverso il sangue di polpo. Siccome le braccia del Godzillasauro erano pi\u00f9 piccoli di quelli di Godzilla, lo stuntman Wataru Fukuda fu costretto ad adoperarle con delle levette dentro il costume. Le sue urla di dolore erano semplicemente i ruggiti di Gamera riciclati.\nControversie.\nIl film fu criticato per il suo presunto antiamericanismo, essendo distribuito durante un periodo di tensione economica tra l'America e il Giappone, ma soprattutto per la sua raffigurazione del Teatro dell'Oceano Pacifico della seconda guerra mondiale. Gerald Glaubitz del \"Pearl Harbor Survivors Association\" apparve accanto al regista Kazuki \u014cmori nella trasmissione \"Entertainment Tonight\" e critic\u00f2 il film per il suo \"cattivo gusto\", dichiarandolo nocivo per le relazioni fra i due paesi. \u014cmori neg\u00f2 l'accusa, e descrisse come gli attori americani nel film erano \"felici d'essere schiacciati e appiattiti da Godzilla.\" Ishir\u014d Honda si un\u00ec alle critiche, dicendo che la scena in questione era troppo estrema."}
{"id": "1457141", "revid": "1222", "url": "https://it.wikipedia.org/wiki?curid=1457141", "title": "Piante sempreverdi", "text": ""}
{"id": "1457152", "revid": "203752", "url": "https://it.wikipedia.org/wiki?curid=1457152", "title": "Coscoroba", "text": ""}
{"id": "1457153", "revid": "1543377", "url": "https://it.wikipedia.org/wiki?curid=1457153", "title": "Sa'ud bin Faysal bin Abd al-Aziz Al Sa'ud", "text": "Primi anni vita, formazione e carriera iniziale.\nSa'ud bin Faysal \u00e8 nato a Ta'if il 2 gennaio 1940. Era il secondo figlio di re Faysal e Iffat Al-Thunayan e fratello germano dei principi Mohammed e Turki e delle principesse Lolowah, Sara e Haifa. Ha frequentato la Hun School di Princeton e nel 1964 o nel 1965 ha conseguito un Bachelor of Arts in economia presso l'Universit\u00e0 di Princeton.\nTornato in patria \u00e8 diventato consulente economico del ministero del petrolio. Nel 1966, \u00e8 trasferito nell'ufficio di organizzazione generale per le risorse petrolifere e minerarie (Petromin). Nel febbraio del 1970, \u00e8 diventato vice-governatore di Petromin per gli affari di pianificazione. Ha fatto parte anche dell'Alto comitato di coordinamento. Nel 1971, \u00e8 diventato vice ministro del petrolio.\nMinistro degli Affari Esteri.\nIl 13 ottobre 1975 \u00e8 stato nominato ministro degli affari esteri. Lascia l'incarico il 29 aprile 2015 per motivi di salute e viene sostituito da Adel al-Jubeir, ambasciatore negli Stati Uniti. Fino alla morte, avvenuta pochi mesi dopo, \u00e8 rimasto Ministro di Stato, membro del Gabinetto, consigliere ed inviato speciale del re e supervisore per gli affari esteri.\nCronologia.\nAttualmente detiene il record di essere stato il ministro degli esteri rimasto in carica pi\u00f9 a lungo nel mondo. Egli era ben considerato nella comunit\u00e0 diplomatica e parlava sette lingue.\nNel maggio 1985, ha ufficialmente visitato l'Iran concentrando le discussioni sul pellegrinaggio annuale dei cittadini iraniani a La Mecca. Lo stesso anno ha cercato di sensibilizzare il Regno Unito sulle attivit\u00e0 sovietiche nel Corno d'Africa.\nHa chiesto a Condoleezza Rice di concentrarsi su \"questioni chiave e sostanziali\" del conflitto israelo-palestinese.\nNel 2004, ha dichiarato che l'Arabia Saudita vorrebbe ridurre la sua dipendenza dagli accordi di sicurezza e difesa dominati dagli Stati Uniti. Nel luglio dello stesso anno, ha sostenuto che la vera fonte dei problemi in Medio Oriente non erano i musulmani, ma \"l'ingiustizia e la privazione inflitte alla regione\". Nel mese di agosto 2007, ha respinto le accuse che affermavano che gruppi di terroristi sauditi si stavano trasferendo in Iraq dicendo che semmai avveniva l'esatto contrario.\nIl 10 marzo 2006, si \u00e8 incontrato con i leader di Hamas a Riyad e nel luglio dello stesso anno, ha esortato il presidente statunitense George W. Bush a chiedere un cessate il fuoco dei bombardamenti in Libano.\nNel gennaio 2008, ha sostenuto le elezioni parlamentari in Pakistan, indicando che il paese non ha bisogno di \"palesi interferenze esterne\" per risolvere i problemi di divisione politica. Ha lodato Nawaz Sharif come candidato bipartisan stabile.\nNel febbraio 2010, dopo un incontro con il generale Jones, ha affermato che era necessario fare una distinzione tra amici e nemici in Pakistan, piuttosto che usare un'azione militare indiscriminata. Ha anche insistito sul fatto che l'esercito del Pakistan dovrebbe mantenere la sua credibilit\u00e0. Nel novembre del 2010, ha guidato la delegazione saudita al vertice del G20.\nNel gennaio 2011, ha lasciato il gruppo di mediazione che mirava a reintegrare un governo stabile in Libano. Nel marzo dello stesso anno, si \u00e8 recato in Europa per cercare sostegno all'intervento dell'Arabia Saudita in Bahrain.\nDopo un forum del Consiglio di cooperazione del Golfo con gli Stati Uniti, avvenuto presso la segreteria del consiglio a Riyad il 31 marzo 2012, ha affermato che era un \"dovere\" armare l'opposizione siriana e aiutarli a difendersi contro la sanguinosa repressione delle forze fedeli al presidente Bashar al-Assad. Commentando la fragile situazione della sicurezza, il principe Sa'ud ha osservato: \"Una delle cause pi\u00f9 importanti \u00e8 la continuazione del conflitto irrisolto, nonch\u00e9 il proseguimento della politica di aggressione israeliana contro i palestinesi. Abbiamo discusso, nell'incontro, di molti problemi, in particolare dell'atroce massacro contro il popolo siriano. Abbiamo anche discusso degli ultimi sviluppi nello Yemen e passato in rassegna gli sviluppi complessivi e la situazione politica nella regione del Golfo, del Medio Oriente e del Nord Africa, cos\u00ec come le loro ripercussioni sulla sicurezza e la stabilit\u00e0 nella regione e nel mondo\".\nRapporti con Iran e Libano.\nIl principe Sa'ud ha affermato che piuttosto che un'azione militare contro l'Iran, fossero necessarie sanzioni pi\u00f9 severe, come divieti di viaggio e ulteriori restrizioni sui prestiti bancari. Egli ha dichiarato che la politica estera e la diplomazia hanno inclinato il potere dell'Iran. Ha anche paragonato l'influenza iraniana sull'Iraq con l'influenza dello stesso paese sul Libano. Ha lodato gli sviluppi positivi dell'Iran sugli Hezbollah nel porre fine alle proteste di piazza.\nAll'inizio del 2011, ha espresso il timore circa la pericolosa instabilit\u00e0 in Libano dopo la caduta del governo di Saad Hariri. Egli ha anche affermato che la capacit\u00e0 del Libano di stabilire una convivenza pacifica con tanti gruppi differenti pu\u00f2 essere una perdita significativa nel mondo arabo, se la nazione non fosse riuscita a creare un governo.\nNel maggio 2014 \u00e8 stato riferito che il principe Sa'ud aveva invitato il ministro degli esteri iraniano Mohammad Javad Zarif a visitare Riyad, rompendo il ghiaccio in uno dei rapporti pi\u00f9 ostili del Medio Oriente e in vista dei colloqui chiave sul programma nucleare iraniano a Vienna. Parlando ai giornalisti nella capitale saudita, il principe ha detto che il regno \u00e8 pronto ad ospitare il ministro iraniano, \"ogni volta che lo ritiene opportuno\", e ha indicato che Riyad era disposta ad avviare negoziati con la sua nemesi sulle molte questioni dei combustibili che li dividono.\nAltre attivit\u00e0 governative.\nA partire dal 1998, sotto il regno di re Fahd, il principe Sa'ud e il principe ereditario Abd Allah hanno gestito il settore energetico attraverso un comitato di tecnocrati e principi. Pi\u00f9 in particolare, il principe Sa'ud nel settembre 1999 \u00e8 stato nominato presidente del comitato di progettazione della Saudi Aramco.\nIl 20 novembre del 2009, re Abd Allah ha nominato Sa'ud presidente dell'influente Consiglio economico supremo dell'Arabia Saudita. \u00c8 stato anche membro del consiglio militare.\nInfluenza.\nLa politica estera saudita \u00e8 progettata dal sovrano, non dal ministro degli affari esteri. Il principe Sa'ud ha lavorato in stretto contatto con tutti i regnanti della sua lunga carriera.\nIl principe era fermamente anti-sovietico e nazionalista arabo. \u00c8 stato pi\u00f9 resistente sulle proposte di re Fahd riguardo ai rapporti con Israele. Ha deplorato il fatto che taluni hanno affermato che la sua eredit\u00e0 potrebbe essere caratterizzata \"pi\u00f9 da profonda delusione che dal successo\". Si \u00e8 pentito per il fatto di appartenere ad una generazione di leader che non sono riusciti a creare uno Stato palestinese. Ha incoraggiato gli iracheni a difendere la sovranit\u00e0 del loro paese.\nSe i suoi rapporti con re Fahd erano tesi, quelli con re Abd Allah erano molto buoni, era infatti uno dei pi\u00f9 stretti alleati del sovrano. \u00c8 stato uno dei funzionari sauditi che hanno lavorato per migliorare l'immagine internazionale del regno e per mantenere il suo forte legame con il Stati Uniti dopo gli attacchi dell'11 settembre.\nPoco dopo la morte di re Abd Allah, \u00e8 stato sostituito nel ruolo ministeriale con un cittadino comune pi\u00f9 giovane, Adel al-Jubeir, fino a quel momento ambasciatore negli Stati Uniti.\nVita personale.\nIl principe Sa'ud era sposato con la cugina Jawhara bint Abd Allah bin Abdul-Rahman, e insieme hanno avuto tre figli e tre figlie. Una di esse, Haifa \u00e8 sposata con il principe Sultan bin Salman, primo astronauta di sangue reale e primo astronauta arabo. Il principe Sa'ud risiedeva a Gedda. A differenza di altri membri della casa reale, ha spesso parlato pubblicamente e interagito con i giornalisti. Il principe Sa'ud parlava un ottimo inglese e amava giocare a tennis.\nRuolo sociale.\nIl principe era molto coinvolto nella filantropia. \u00c8 stato uno dei membri fondatori della Fondazione Re Faysal e presidente dei consigli di amministrazione della Scuola Re Faysal e dell'Universit\u00e0 Alfaisal. \u00c8 stato membro della Societ\u00e0 per i bambini disabili e della Societ\u00e0 di Medina per il welfare e i servizi sociali.\nMalattia, morte e funerale.\nIl principe Sa'ud soffriva di gravi problemi alla schiena causati dalla malattia di Parkinson. Ha subito un primo intervento chirurgico negli Stati Uniti. Il suo aspetto fisico col passare del tempo ha mostrato segni di deterioramento, in particolare nella difficolt\u00e0 di stare in piedi. In data 11 agosto 2012, ha subito un intervento chirurgico per rimuovere un blocco \"semplice\" nell'intestino causato da un intervento chirurgico precedente. L'operazione \u00e8 stata effettuata presso l'Ospedale Specialistico di Gedda. Il principe \u00e8 andato a Los Angeles dopo aver lasciato l'ospedale il 6 settembre 2012. Il ministero ha annunciato che sarebbe rimasto l\u00ec per un po'. Il 25 gennaio 2015, negli Stati Uniti, ha subito un intervento alla colonna vertebrale conclusosi con successo. Nel marzo 2015 \u00e8 stato fotografato con un deambulatore. Con l'et\u00e0, Sa'ud ha affrontato molti problemi di salute, in particolare un mal di schiena cronico a cui ha cercato di rimediare con vari interventi chirurgici.\nIl principe Sa'ud \u00e8 morto a Los Angeles il 9 luglio 2015 all'et\u00e0 di 75 anni.\nLe preghiere funebri, guidate da re Salman, si sono tenute il 12 luglio nella Grande Moschea di La Mecca dopo la preghiera della sera. Il suo corpo \u00e8 stato poi sepolto nel cimitero al-Adl della citt\u00e0."}
{"id": "1457162", "revid": "120086678", "url": "https://it.wikipedia.org/wiki?curid=1457162", "title": "Matilde II di Boulogne", "text": "Origine.\nSecondo il \"Willelmi Chronica Andrensis\", Matilde era figlia del conte di Aumale, di Mortain e di Boulogne, Rinaldo di Dammartin (\"Rinaldi\") e della contessa di Boulogne, Ida di Lorena o Ida delle Fiandre, che, secondo la \"Flandria Generosa (Continuatio Bruxellensis)\", era la figlia primogenita del conte di Boulogne, Matteo di Lorena e della sua prima moglie, la Contessa di Boulogne, Maria, che, sia secondo la \"Flandria Generosa (Continuatio Claromariscensis)\", che secondo il cronista e monaco benedettino inglese, Matteo di Parigi, Maria era figlia del re d'Inghilterra, Stefano di Blois (\"Mariam filiam Stephani regis Anglie\") (filia regis Stephani), quindi era figlia del conte di Mortain, duca di Normandia e re d'Inghilterra, Stefano di Blois e della contessa di Boulogne, Matilde I, che, secondo la \"Genealogica comitum Buloniensium\" era l'unica figlia del conte di Boulogne, Eustachio III e della moglie, Maria di Scozia, che secondo il monaco e cronista inglese, Orderico Vitale, era sorella del re di Scozia, Edgardo di Scozia e figlia del re di Scozia, Malcolm III e della sua seconda moglie, Margherita del Wessex (Ungheria, 1045 \u2013 16 novembre 1093), che secondo il \"The Chronicles of Florence of Worcester with two continuations\" era figlia del principe Edoardo (figlio del re d'Inghilterra, Edmondo II, che, secondo Orderico Vitale, discendeva da Alfredo il Grande e quindi dal primo re d'Inghilterra, Egberto del Wessex) e di Agata, che, sempre secondo il \"The Chronicles of Florence of Worcester with two continuations\" era nipote dell'imperatore del Sacro Romano Impero, Enrico II (\"daughter of the brother of Emperor Henry\"), mentre secondo la \"Chronica Albrici Monachi Trium Fontium\" era la sorella della regina d'Ungheria (\"Agatham regine Hunorem sororem\"), mentre per Orderico Vitale era figlia del re d'Ungheria; Margherita era la sorella di Edgardo Atheling, ultimo discendente del Casato dei Wessex e pretendente alla corona d'Inghilterra.Secondo il \"Anonymi Continuatio appendicis Roberti de Monte ad Sigebertum\", Rinaldo di Dammartin (\"filius eius Reginaldus Comes Boloni\u00e6\") era figlio di Alberico II di Dammartin (\"Albericus Dammartini Comes\"), nato nella prima met\u00e0 del XII secolo e morto nel 1200, conte di Dammartin e signore di La Fert\u00e9-Alais e di Matilde di Clermont, come ci viene confermato dal documento n\u00b0 CLX della Histoire de l'\u00e9glise de Meaux, che secondo il documento n\u00b0 CCLXII del Cartulaire de l'abbaye de Notre-Dame d'Ourscamp, era la sorella di Rodolfo, conte di Clermont, quindi figlia del conte Rinaldo II e della sua seconda moglie, Clemenza.\nBiografia.\nNel 1214, suo padre, Rinaldo, fu al fianco dell'imperatore, Ottone IV, che, alleatosi col re d'Inghilterra, Giovanni Senza Terra, guidava una coalizione contro l'esercito francese e che, il 27 luglio 1214, fu severamente sconfitto dalle truppe del re di Francia, Filippo Augusto alla battaglia di Bouvines, dove Rinaldo, che si era invano opposto a quell'attacco sconsiderato, fu preso prigioniero dai francesi, che lo arrestarono e lo imprigionarono nel castello di Goulet, dove sarebbe morto dopo circa tredici anni. Il re di Francia, Filippo Augusto prese il controllo diretto della contea di Boulogne e nel 1216, secondo un contratto stipulato a Compi\u00e8gne, nel 1201 e rinnovato nel maggio 1210 a Saint-Germain-en-Laye fece sposare l'unica figlia di Rinaldo di Dammartin, Matilde, erede della contea di Boulogne con suo figlio, Filippo Hurepel (1200-1234), avuto dalla terza moglie, Agnese di Merania; questo matrimonio ci viene confermato dal \"Willelmi Chronica Andrensis\".\nAlla morte di Filippo Augusto, nel 1223, Luigi VIII divenne re di Francia, la contea di Dammartin fu riconsegnata a Matilde e Filippo Hurepel, mentre la contea di Boulogne fu amministrata da loro in nome del re, in quanto investiti del feudo di Boulogne. Approfittando del periodo di pace, che ridiede prosperit\u00e0 alla contea, Matilde e Filippo restaurarono e migliorarono le fortificazioni esistenti e ne fecero costruire di nuove, come conferma il \"Willelmi Chronica Andrensis\".\nBianca di Castiglia, nel 1226, alla morte del marito, il re di Francia, Luigi VIII, era divenuta reggente del regno in quanto tutrice del figlio minorenne, Luigi il Santo e anche quando Luigi divenne maggiorenne Bianca rimase la sua principale consigliera. e l'anno dopo (1227), quando Rinaldo mor\u00ec nel carcere in cui era rinchiuso da circa 13 anni, suicidandosi nel carcere di Goulet, come confermano le \"Europ\u00e4ische Stammtafeln\", vol III, 649 (non consultate), Maria e Filippo divennero conti titolari, anche delle contee di Boulogne e di Dammartin.\nNel 1234, secondo il \"Willelmi Chronica Andrensis\" Filippo Hurepel mor\u00ec lasciando Matilde vedova ed un'unica erede, Giovanna e fu sepolto nella Basilica di Saint-Denis, accanto al padre, Filippo Augusto, ed al fratello, Luigi VIII.&lt;br&gt;Il documento XCVIII del \"Cartulaire de l'abbaye de Sainte-Ho\u00eflde\" conferma una donazione fatta da Matilde con la figlia Giovanna in suffragio dell'anima di Filippo Hurepel nell'aprile del 1239.\nBianca di Castiglia, cognata di Matilde, gli combin\u00f2 il matrimonio con il figlio di sua sorella, Urraca di Castiglia (il secondogenito del re del Portogallo, Sancho II), Alfonso, che da alcuni anni viveva in Francia.\nAlfonso spos\u00f2 Matilde nel 1235, divenendo conte consorte di Boulogne e il cronista, Rodrigo Jim\u00e9nez de Rada, nel suo \"De Rebus Hispani\u00e6\" ricorda il matrimonio di Alfonso, secondogenito di re Alfonso (\"Aldefonsum, secundum filio Aldefonsum\") e Matilde (\"Matillam nomine de partibus Franci\u00e6, Boloni\u00e6 Comitissam\").&lt;br&gt;Il documento 2947, del novembre del 1241 delle \"Layettes du tr\u00e9sor des chartes : de l'ann\u00e9e 1224 \u00e0 l'ann\u00e9e 1246\" conferma la posizione di Alfonso, conte di Boulogne, che, a Parigi, assiema a Matilde, concluse un trattato con la Contessa di Fiandra, Giovanna I ed il marito, Tommaso di Savoia.\nNel 1237 la contea di Boulogne era divenuta vassalla della contea d'Artois concessa come patrimonio a Roberto I d'Artois, fratello di Luigi il Santo.\nNel 1243, il partito della destituzione (guidato dai prelati portoghesi) del re del Portogallo, Sancho II, cominci\u00f2 ad offrire al marito di Matilde, Alfonso (fratello di Sancho II, che non aveva figli) la corona e a proporlo come salvatore della patria.\nNel settembre del 1245, Alfonso, dopo che il papa Innocenzo IV lo aveva proclamato tutore del reame del Portogallo (vassallo del Papa), a Parigi, accett\u00f2 le condizioni dell'arcivescovo di Braga e, all'inizio del 1246, marci\u00f2 su Lisbona, che gli apr\u00ec le porte.Alfonso, pur governando il regno dal 1247, non priv\u00f2 il fratello della corona; divenne il re Alfonso III e Matilde divenne regina, il 4 gennaio 1248 dopo la morte del fratello Sancho II, in esilio a Toledo.\nDivenuto re di Castiglia, Alfonso X, nel 1253, invase il Portogallo e si appropri\u00f2 della regione dell'Algarve.\nAlfonso III cedette ma, pur essendo ancora sposato con Matilde, riusc\u00ec ad ottenere la mano della figlia illegittima di Alfonso X, Beatrice, con la clausola che quando il primo figlio della coppia avrebbe compiuto sette anni, l'Algarve sarebbe tornato al Portogallo.Alfonso III divorzi\u00f2 da Matilde, rinunciando ai suoi possedimenti francesi, e nello stesso anno spos\u00f2 Beatrice; il matrimonio fu convalidato da papa Urbano IV, solo dopo la morte di Matilde.\nMatilde, rimpianta perch\u00e9 il suo governo corrispose ad un periodo di pace e prosperit\u00e0, mor\u00ec nel gennaio del 1259; il \"Chronicon Savigniacense, Stephani Baluzii Miscellaneorum, Liber II, Collectio Veterum\", cita la morte di Matilde (\"Matildis Comitissa Boloni\u00e6\"), nel 1258.Dei quattro figli, avuti dai due mariti, le erano premorti (secondo la storico, Patrick van Kerrebrouck, nel suo Les Cap\u00e9tiens, 987-1328, P. van Kerrebrouck, 2000, Alberico era ancora in vita e rinunci\u00f2 a tutti i feudi francesi, per poter continuare a vivere in Inghilterra).&lt;br&gt;Si fecero avanti quattro pretendenti:\nFinalmente il Parlamento di Parigi si pronunci\u00f2, nel 1262, a favore di Adelaide di Brabante, vedova di Guglielmo X di Clermont, conte d'Alvernia.\nDiscendenza.\nMatilde e Filippo ebbero due figli:\nMatilde e Alfonso ebbero due figli:"}
{"id": "1457166", "revid": "110157", "url": "https://it.wikipedia.org/wiki?curid=1457166", "title": "The Body, the Blood, the Machine", "text": "The Body, the Blood, the Machine \u00e8 il terzo album dei The Thermals, pubblicato nel 2006 dalla Sub Pop Records."}
{"id": "1457167", "revid": "110157", "url": "https://it.wikipedia.org/wiki?curid=1457167", "title": "Chiesa di Santa Maria di Monserrato (Tratalias)", "text": "L'ex cattedrale di Santa Maria \u00e8 una chiesa romanica della Sardegna, situata nella parte vecchia del comune di Tratalias.\nStoria.\nLa chiesa di Santa Maria venne eretta in stile romanico pisano tra il 1213 e il 1282, secondo quanto testimoniano le due epigrafi apposte in occasione dell'inizio e della conclusione dei lavori, ancora conservate all'interno del tempio.\nNella prima met\u00e0 del XIII secolo Tratalias, all'epoca fiorente borgo, divenne sede della diocesi sulcitana, qui traslata da Sant'Antioco. Santa Maria fu quindi cattedrale sino al 1503, anno in cui Iglesias divenne sede vescovile. \nL'attuale intitolazione alla Madonna di Monserrato risale all'epoca della dominazione catalano-aragonese.\nDescrizione.\nLa chiesa sorge al centro di quel che rimane dell'antico villaggio che costituiva l'abitato di Tratalias, prima di essere abbandonato nella seconda met\u00e0 del XX secolo, in seguito alle infiltrazioni d'acqua e i cedimenti del terreno successivi alla formazione dell'invaso artificiale di Monte Pranu, e rifondato poco distante. Gli edifici del borgo vengono attualmente riqualificati a scopo turistico.\nL'ex cattedrale \u00e8 l'unico edificio superstite della medievale Tatalia. L'edificio, in calcare e trachite, si basa su un alto zoccolo in cui si innestano le paraste angolari e le lesene che ne scandiscono esternamente i lati.\nLa facciata \u00e8 divisa in due ordini. La zona inferiore \u00e8 tripartita e presenta gli specchi laterali lisci, decorati solo da una losanga, mentre al centro si trova il portale, architravato e sormontato da un arco a tutto sesto con ghiera decorata a motivi vegetali. Nell'ordine superiore si apre il rosone, dall'oculo polilobato. Il timpano sopra il secondo ordine presenta un'apertura da cui partono alcuni gradini che dall'interno della chiesa consentono di raggiungere il tetto. Sia la facciata che le pareti laterali sono decorati da archetti pensili, i quali poggiano su peducci scolpiti. Il portale laterale del prospetto sud \u00e8 simile a quello in facciata, mentre il portale a nord \u00e8 sormontato da un arco ogivale.\nL'interno \u00e8 a pianta rettangolare, diviso in tre navate da pilastri e arcate a tutto sesto, con abside semicircolare orientata. La copertura delle navate \u00e8 a capriate lignee. La luce penetra tramite le diverse monofore laterali, dal rosone in facciata e dalla bifora ad archi ogivali aperta sopra l'abside. Nella navata sinistra si trova un piccolo retablo cinquecentesco."}
{"id": "1457169", "revid": "2077074", "url": "https://it.wikipedia.org/wiki?curid=1457169", "title": "Linda di Chamounix", "text": "Linda di Chamounix \u00e8 un'opera in tre atti di Gaetano Donizetti. L'opera, denominata melodramma semiserio \u00e8 su libretto di Gaetano Rossi. L'opera debutt\u00f2 al Theater am K\u00e4rntnertor di Vienna, il 19 maggio 1842. Una versione riveduta venne preparata nell'autunno seguente e and\u00f2 in scena a Parigi il 17 novembre 1842.&lt;br&gt;L'opera non divenne nota al pari di Elisir d'amore, Don Pasquale o Figlia del reggimento, ma il suo titolo \u00e8 diventato noto per la famosa aria della protagonista, \"Oh luce di quest'anima\". Molti soprani si cimentarono solo in quest'aria (Joan Sutherland, Beverly Sills), o anche interpretando integralmente il ruolo di Linda (Edita Gruberov\u00e1, Mariella Devia, Jessica Pratt). &lt;br&gt;\nL'opera ebbe importanti rappresentazioni nel corso del '900: la pi\u00f9 nota \u00e8 quella alla Scala, con Margherita Rinaldi e Alfredo Kraus diretti da Gianandrea Gavazzeni.\nTrama.\nAtto I.\nIl marchese di Boisfleury trama per poter far sua Linda, figlia di Antonio e Maddalena, fingendo di volerla proteggere. La coppia teme per la figlia, e Linda, amante segreta di Carlo (in realt\u00e0 Visconte di Sirval e nipote del marchese), per fuggire alle insidie si reca a Parigi con Pierotto e alcuni amici savoiardi.\nAtto II.\nLinda vive in un appartamento che Carlo le ha offerto e si \u00e8 arricchita, ma viene raggiunta dal Marchese, che tenta ancora di sedurla ma invano. Intanto, Antonio \u00e8 giunto a Parigi per rivedere la figlia, ma non la riconosce nella ricca signora che \u00e8 diventata. Quando Linda si rivela, temendo che abbia perduto il suo onore, Antonio la ripudia. A complicare la situazione \u00e8 la notizia di Pierotto, che comunica che Carlo ha sposato una donna di nobili origini. Linda impazzisce, e viene riportata a Chamounix.\nAtto III.\nCarlo torna a Chamounix, ed apprende la situazione di Linda, e le spiega che aveva rifiutato le nozze imposte dalla madre. Linda cos\u00ec riacquista la ragione e l'opera si conclude nella felicit\u00e0 generale."}
{"id": "1457171", "revid": "121249349", "url": "https://it.wikipedia.org/wiki?curid=1457171", "title": "Combine", "text": "La combine (pronuncia italiana ), dall'inglese \"combine\" (), \"combinazione\", \u00e8 un patto stretto illecitamente nello sport.\n\u00c8 noto anche come \u00abbiscotto\u00bb, sinonimo derivato dall'ippica. In tale disciplina, al cavallo pu\u00f2 infatti venire somministrato un biscotto contenente sostanze dopanti.\nObiettivi.\nLe \"combine\" consistono nell'accordo, segreto ed illecito, tra membri di squadre diverse al fine di ottenere un risultato favorevole ad entrambe oppure di danneggiare formazioni (o atleti) avversarie. Risultano comuni soprattutto negli sport di squadra, ma si sono avuti casi anche in discipline individuali: non ultimo, il pugilato.\nL'organizzazione della \"combine\" \u00e8 strettamente legata al formato della competizione, essendo diffusa principalmente nei tornei con girone all'italiana. Non \u00e8 infine raro che l'accordo venga pattuito dietro il pagamento di una somma (circostanza che determina la corruzione) o per garantire un facile guadagno, talvolta anche lauto, agli scommettitori.\nEsempi e rimedi.\nRelativamente al calcio due possibili esempi di \"combine\", sebbene mai ufficialmente provati, riguardano il campionato d'Europa: nel 1984 la Spagna si qualific\u00f2 per il torneo a scapito dei Paesi Bassi superandoli per differenza reti, favorita dalla larga vittoria (12-1) contro Malta. La circostanza dest\u00f2 sospetti in quanto gli iberici avrebbero dovuto colmare un'esatta distanza di 10 gol per scavalcare gli olandesi. Un altro caso risale al 2004, quando l'Italia fu eliminata al primo turno da Svezia e Danimarca: le due squadre nordiche pareggiarono per 2-2 la gara decisiva, ottenendo proprio il risultato che (per il regolamento in vigore) avrebbe comportato l'eliminazione azzurra. \nIl rilevamento di accordi illeciti e della loro messa in pratica, comporta sovente sanzioni da parte della giustizia sportiva, come squalifiche o ammende per i colpevoli. Come possibile rimedio alle \"combine\", le federazioni hanno studiato ed apportato modifiche ai regolamenti delle competizioni per ridurre o eliminare il numero di casi."}
{"id": "1457175", "revid": "124470125", "url": "https://it.wikipedia.org/wiki?curid=1457175", "title": "Onda J di Osborn", "text": "L'Onda di Osborn (conosciuta anche come gobba di cammello, onda delta ritardata, onda K, onda H, onda ipotermica o onda al punto J) \u00e8 un'onda visibile all'elettrocardiogramma in caso di ipotermia grave: si accompagna ad un allungamento dell'intervallo P-R e ad uno slargmento del complesso QRS. \nL'Onda j di Osborne \u00e8 indicativa, quando presente, di ipotermia grave.\nQueste onde furono descritte completamente nel 1955 da JJ Osborn e da lui presero il nome.\nDescrizione.\nViene di solito osservata nell'elettrocardiogramma di persone che soffrono di ipotermia, anche se si pu\u00f2 vedere anche in persone nel cui sangue ci siano alti livelli di calcio (ipercalcemia), danni cerebrali o angina vasospastica. Le onde di Osborn sono deflessioni positive che avvengono nella giunzione tra il complesso QRS e il segmento ST, dove il punto S, anche conosciuto come punto J, ha un'elevazione simile a quella dell'infarto miocardico acuto."}
{"id": "1457188", "revid": "486946", "url": "https://it.wikipedia.org/wiki?curid=1457188", "title": "Onda j di osborne", "text": ""}
{"id": "1457192", "revid": "123391110", "url": "https://it.wikipedia.org/wiki?curid=1457192", "title": "Riflessologia plantare", "text": "La Riflessologia plantare \u00e8 una tecnica di massaggio o, pi\u00f9 precisamente, di microstimolazione puntiforme applicata principalmente sui piedi e/o eventualmente sulle mani. Si basa sulla ipotesi, non scientificamente provata, che sui piedi e sulle mani si trovino riflessi tutti gli organi, le ghiandole, e le parti del corpo. Secondo i suoi sostenitori, applicando il massaggio riflessologico si potrebbe avere un effetto o influire sull'organo, o sistema, corrispondente al riflesso stimolato.\nDescrizione.\nLa riflessologia \u00e8 una \"terapia olistica\", basata quindi sul principio generale che ogni aspetto della vita dell'individuo influirebbe sul benessere e sulla salute della persona, e ha l'intento di operare un \"riequilibrio dell'intero organismo al fine di stimolarne le capacit\u00e0 di autoguarigione\" (il riferimento \u00e8 al sistema immunitario).\nIn quanto terapia non convenzionale, la Riflessologia pu\u00f2 avere una duplice applicazione: pu\u00f2 essere utilizzata in alternativa o come supporto alle terapie mediche convenzionali. Va tuttavia sottolineato che in genere si consiglia di diffidare di chi propone la Riflessologia Plantare come alternativa alla medicina convenzionale, e per questo ad oggi i terapeuti preferiscono riferirsi ad essa con l'appellativo di terapia (o medicina) complementare e non alternativa. \nVa sottolineato infatti che il riflessologo non \u00e8 un medico, e quindi non cura, e non fa diagnosi. Soprattutto non intende interferire con le terapie o con i pareri medici convenzionali, sostenendo il suo ruolo di professionista nell'affiancarsi e non sostituirsi alla medicina convenzionale. La Riflessologia Plantare non \u00e8 quindi una tecnica sovrapponibile alle metodologie sanitarie riconosciute dalla legislazione italiana n\u00e9 sostituisce eventuali terapie mediche.\nLe tecniche riflessologiche si distinguono in due grandi filoni: quello orientale e quello occidentale. Nonostante il principio sia il medesimo, ossia che stimolando delle zone riflesse si abbiano effetti su zone lontane dal sito di applicazione del massaggio, nascono e si sviluppano con presupposti differenti: la Riflessologia Cinese si basa sui principi della medicina tradizionale cinese, mentre la Riflessologia Occidentale attinge ai principi scientifici sulla quale si basa la medicina convenzionale occidentale. \nLa Riflessologia Plantare occidentale nasce infatti in concomitanza delle prime scoperte occidentali in ambito neurologico di Sir Henry Head e Sir Charles Sherrington. \nUna delle differenze identificabili nei trattamenti di Riflessologia Occidentale e Orientale \u00e8 nell'intensit\u00e0 della pressione applicata dal terapeuta. La Riflessologia Occidentale, ad esempio, opera al di sotto della soglia di sopportazione del dolore del paziente, al fine di ottimizzare gli effetti della stimolazione delle aree riflesse sfruttando la condizione di profondo relax che la riflessologia plantare occidentale \u00e8 in grado di indurre. \nEntrambe le modalit\u00e0 di intervento hanno effetti positivi su vari disturbi e patologie, in quanto secondo i suoi sostenitori stimolerebbero la circolazione, il sistema nervoso ed il sistema immunitario. Un'altra differenza sono le mappe di punti da microstimolare che, nella tradizione cinese, corrispondono sostanzialmente a quelli della agopuntura. Numerose ricerche sono in corso in vari Paesi (in particolare Stati Uniti, Regno Unito, Cina, Danimarca) allo scopo di verificare le effettive modalit\u00e0 di azione e gli ambiti applicativi migliori.\nStoria.\nLa Riflessologia plantare ha una storia molto antica: i primi trattamenti realizzati massaggiando i piedi sono stati applicati in Cina ed India nel 5000 a.C., dove si usavano terapie mediche utilizzanti la pressione delle dita per influenzare i campi energetici dell'organismo (agopuntura ed acupressione, digitopressione, shiatsu). In particolare la medicina Ayurvedica, una delle pi\u00f9 antiche tradizioni mediche del mondo, usa la riflessologia tra le sue tecniche di intervento. Pur tra le molte scuole e tradizioni, \u00e8 oggi una disciplina abbastanza diffusa anche in Occidente.\nA testimoniare l'antichit\u00e0 di questa pratica \u00e8 la \"Tomba dei Medici\" a Saqqara (Egitto, 2330 a.C. circa), dove sulle pareti \u00e8 dipinta una scena di massaggio dei piedi e delle mani. La pratica venne esportata pi\u00f9 in occidente grazie al famoso medico greco Ippocrate che insegn\u00f2 ai discepoli il massaggio ai piedi.\nSi racconta (tuttavia non ci sono prove certe) che anche l'artista rinascimentale Benvenuto Cellini, a causa dello stress e di alcune sofferenze fisiche, facesse ricorso alla \"riflessologia plantare\".\nEsiste anche una specializzazione pi\u00f9 recente di questo massaggio: questa \u00e8 diffusa soprattutto in occidente. Se nel 1834, un ricercatore svedese, Pehr Henrik Ling not\u00f2 il collegamento fra i dolori provenienti da alcuni organi e determinate zone cutanee del piede, negli anni successivi Sir Henry Head scopr\u00ec l'esistenza di zone riflesse a scopi anestetici e finalmente negli anni venti del XX secolo, questa pratica fu reinventata da William Fitzgerald, medico di Boston, il quale scopr\u00ec che, esercitando delle pressioni sui piedi, per dei piccoli interventi non sarebbe stata necessaria l'anestesia. &lt;br&gt;La pratica fu usata dai dentisti e quando il medico newyorkese Edwin F.Bowers conobbe la tecnica di Fitzgerald, decise di diffondere la riflessologia negli Stati Uniti grazie a trattati contenenti i principi di funzionamento della riflessologia basati sulle teorie del medico di Boston.&lt;br&gt;Il metodo, chiamato \"terapia zonale\", si incentrava sulla pressione effettuata sia con le mani sia con altri strumenti. Il corpo venne diviso in dieci zone, dagli alluci sino alla testa, lungo le quali scorre l'energia. \nNegli anni trenta il lavoro di Fitzgerald e di Bowers fu portato avanti dalla terapeuta statunitense Eunice Ingham, che pubblic\u00f2 due libri intitolati \"Le storie che i piedi potrebbero raccontare\" e \"Storie raccontate dai piedi\" con i quali tese a concentrare le sue attenzioni solamente sui piedi.\nIn Italia i due pionieri della ricerca riflessologica contemporanea furono il Prof. Giuseppe Calligaris (neurologo e docente presso l'Universit\u00e0 di Roma dal 1910 al 1939) ed il Dott. Nicola Gentile che, nei primi decenni del '900, realizzarono vari studi e pubblicarono materiali che per l'epoca erano molto innovativi. L'ostracismo di una parte del mondo accademico e medico italiano ha lungamente frenato le ulteriori ricerche sulla scia dei due pionieri.\nPresunto principio di funzionamento.\nTra le teorie che cercano di spiegare i meccanismi che governerebbero la presunta efficacia della riflessologia se ne enumerano almeno sei principali, tuttavia nessuna di queste teorie ha un valore scientifico o medico dimostrabile. :.\nUtilizzo e applicazioni.\nSecondo i suoi sostenitori, la riflessologia sarebbe indicata nel caso di dolori e disturbi funzionali passeggeri, quali l'indigestione, la tensione nervosa l'emicrania, grazie alla liberazione di endorfine e per ripristinare l'equilibrio delle ghiandole endocrine. Gli stessi specialisti per\u00f2 avvertono nei loro saggi medici di consultare sempre il medico per una valutazione diagnostica, non fidandosi troppo della sola anestetizzazione della parte dolorante.\nPer autostimolare la zona riflessa \u00e8 sufficiente appoggiare il piede sul ginocchio opposto, e con una mano apporre una pressione sui punti doloranti, da effettuarsi tramite il movimento rotatorio delle dita. \u00c8 consigliato alternare la pressione dei punti con un massaggio rilassante globale su tutto il piede. L'automassaggio tuttavia non raggiunge effetti significativi nei casi di stress ed ansia ed \u00e8 effettuato in modo casuale da chi non \u00e8 pratico di questa tecnica e di anatomia e fisiologia. \nLa durata del massaggio/microstimolazione varia dai cinque ai venti secondi per punto e complessivamente conviene non superare la durata di dieci minuti durante le prime sedute e i trenta minuti durante le sedute di una seconda fase, successiva alle prime due settimane di trattamento. Lo strumento principe da utilizzare sono le mani, anche se in alternativa non sono disprezzabili nemmeno mollette, elastici da arrotolare, denti di un pettine.\nLa pressione deve esser tale da agire in profondit\u00e0, quindi bisogna massaggiare finch\u00e9 non sia avvertibile un lieve fastidio (dolore).&lt;br&gt;\u00c8 necessario anche seguire l'orientamento dell'energia presente nel corpo umano, quindi conviene seguire schemi e diagrammi: ricordando ad esempio che un massaggio nel verso orario favorisce le funzioni intestinali, altrimenti le inibisce."}
{"id": "1457198", "revid": "158913", "url": "https://it.wikipedia.org/wiki?curid=1457198", "title": "Pistacia terebinthus", "text": "Il terebinto (Pistacia terebinthus ) \u00e8 un arbusto spontaneo e dioico appartenente alla famiglia delle Anacardiacee.\nDescrizione.\nIl terebinto \u00e8 un cespuglio o piccolo albero alto fino a 5-6 metri, \u00e8 caducifoglio e latifoglia.\nLe foglie sono imparipennate, composte generalmente di 9 foglioline alterne, ovato-oblunghe o pi\u00f9 raramente lanceolate, caduche, glabre, mucronate all'apice, ed emanano un odore resinoso.\nI fiori sono dioici, privi della corolla, hanno carattere lasso all'apice dei rami e sono formati da grappoli composti in una pannocchia piramidale, a sua volta ramosa, di colore rossastro, con rachide assottigliata verso l'alto e pedicelli pi\u00f9 corti del fiore. I fiori maschili hanno il calice diviso in 5 lacinie lanceolate e acute, 5 stami opposti ai sepali pi\u00f9 lunghi del calice, filamenti cortissimi e antere grosse; quelli femminili hanno 3 carpelli saldati, supero rosso con 3 stili, e tre stimmi. Sbocciano tra aprile e luglio. Ci sono alberi con solo fiori maschili e con solo fiori femminili.\nI frutti sono drupe ovoidee a grappolo, con peduncoli di 4\u20137\u00a0mm, compresse, apicolate, prima verdastre e poi a maturit\u00e0 rosso-brune, contenenti olio grasso. Le bacche sono commestibili ed il seme ricorda il gusto e il colore del pistacchio.\nIl legno \u00e8 duro, resistente; il fusto con una corteccia bruno rossastra, glabra e con lenticelle lineari longitudinali.\nLe radici sono sviluppate, penetrano in profondit\u00e0 nel terreno, e riescono ad inserirsi nelle fessure delle rocce, spaccandole, permettendo alla pianta un'elevata resistenza al gelo e alla siccit\u00e0. Per questa sua caratteristica, viene denominato in Italia \"spaccasasso\".\nDistribuzione e habitat.\nOriginario dell'isola di Chio, si \u00e8 diffuso, da diversi millenni, su tutte le sponde del Mediterraneo, compresi i paesi del Nord Africa e del Medio Oriente, arrivando fino ai confini occidentali dell'India. In Palestina vegeta una variet\u00e0 autoctona, nata da un ibrido spontaneo con il lentisco.\nIn Italia si trova in tutte le regioni del piano mediterraneo e submontano, comprese le isole; \u00e8 rara al nord. Presente specialmente sulle coste, cresce sui pendii e nelle fessure di rupi calcaree e aride, fino a 1000 metri di altitudine, all'interno di boschi termofili.\nColtivazione.\nIl terebinto \u00e8 utilizzato come porta-innesti per la coltivazione del pistacchio, formando pistacchieti naturali rinselvatichiti, specie in Sicilia.\nViene coltivato anche a scopo ornamentale per siepi e giardini, grazie alla voluminosa fruttificazione colorata. Osservato come elemento del paesaggio, il terebinto per molti mesi l'anno arricchisce il panorama con le sue fronde lucenti, valorizzate da bacche rosa intenso che restano sui rami a lungo.\nUtilizzo.\nIl legno \u00e8 bruno, venato, pesante, compatto e omogeneo; veniva utilizzato per lavori di tornitura perch\u00e9 si presta ad essere levigato.\nI grappoli di bacche, conservati sotto aceto come i capperi oppure nel sale come le olive, venivano considerati il cibo dei poveri ed avevano anche la fama di essere afrodisiaci. Si utilizzano per aromatizzare le carni, per preparare dei particolari tipi di pane, per preparare un liquore cretese chiamato \"tsikoudia\"; in Turchia vengono tostati per preparare una bevanda simile al caff\u00e8, mentre l'olio essenziale \u00e8 impiegato nella fabbricazione di saponi e di prodotti di bellezza.\nLe galle, indotte su questa pianta dagli afidi \"Pemphigus cornicularius\" e \"P. semilunarius\", sono fonte di tannini e venivano utilizzate per conciare le pelli.\nAnticamente le galle venivano usate in Spagna per produrre un vino astringente utilizzato per \"fortificare le gengive\". Recentemente \u00e8 stato estratto da queste galle un triterpene ad azione antinfiammatoria.\nSia gli Egizi che i Greci conoscevano una resina ottenuta dalla corteccia del terebinto detta \"Trementina di Chio\". Dalla fine di luglio fin verso la fine di settembre, nell'isola greca di Chio venivano praticati tagli nei tronchi dei vecchi terebinti per raccogliere questa resina, considerata fino al 1770 un buon balsamo naturale. \u00c8 sempre stata una delle resine pi\u00f9 rare e pertanto molto ricercata soprattutto contro la calcolosi."}
{"id": "1457201", "revid": "287204", "url": "https://it.wikipedia.org/wiki?curid=1457201", "title": "Eparchia di Bucac", "text": ""}
{"id": "1457206", "revid": "1573940", "url": "https://it.wikipedia.org/wiki?curid=1457206", "title": "Coscoroba coscoroba", "text": "Il cigno coscoroba (\"Coscoroba coscoroba\" ()) \u00e8 un uccello appartenente alla famiglia degli anatidi, unico rappresentante del genere Coscoroba.\nDescrizione.\nIl cigno coscoroba \u00e8 un anatide di grandi dimensioni, con una lunghezza compresa tra i 90\u00a0cm e i 115\u00a0cm, ha un piumaggio completamente bianco, il becco \u00e8 di un rosso vivo, rispetto ai cigni definiti tali in zoologia ha una linea pi\u00f9 snella, gambe pi\u00f9 lunghe e collo pi\u00f9 corto; l'aspetto dei due sessi \u00e8 molto simile.\nDistribuzione e habitat.\nIl cigno coscoroba \u00e8 originario del Sudamerica, \u00e8 diffuso nelle regioni pi\u00f9 a sud, quali Argentina e Cile, dove vive in prossimit\u00e0 dei laghi e corsi d'acqua ricchi di vegetazione."}
{"id": "1457209", "revid": "174925", "url": "https://it.wikipedia.org/wiki?curid=1457209", "title": "Reflessologia plantare", "text": ""}
{"id": "1457210", "revid": "599013", "url": "https://it.wikipedia.org/wiki?curid=1457210", "title": "Licone", "text": ""}
{"id": "1457215", "revid": "599013", "url": "https://it.wikipedia.org/wiki?curid=1457215", "title": "Carlos Bueno", "text": "Carriera.\nClub.\nBueno inizia nel Pe\u00f1arol, trasferendosi poi nel 2005 al Paris Saint-Germain, in Francia, fino al 2006, anno in cui viene mandato in prestito allo Sporting Lisbona. Il suo periodo allo Sporting ha per\u00f2 una particolarit\u00e0: segn\u00f2 tutti i quattro gol del suo intero campionato in soli 20 minuti, nel 5-1 contro il Nacional Madeira.\nNell'agosto 2007 il Paris SG lo cede al Boca Juniors.\nNel corso del 2008, torna al Pe\u00f1arol.\nIl 5 gennaio 2012 passa in prestito al San Lorenzo.\nNazionale.\nDebutta nella Nazionale uruguaiana il 16 luglio 2003 contro l'. La sua miglior performance in nazionale si concretizza durante la Copa Am\u00e9rica 2004, con 3 gol in 4 partite."}
{"id": "1457223", "revid": "767487", "url": "https://it.wikipedia.org/wiki?curid=1457223", "title": "Il faraone (film)", "text": "Il faraone (\"Faraon\") \u00e8 un film del 1966 diretto da Jerzy Kawalerowicz, tratto dall'omonimo romanzo fantapolitico di Boles\u0142aw Prus del 1895.\n\u00c8 stato presentato in concorso al 19\u00ba Festival di Cannes.\nTrama.\nAntico Egitto, XI secolo a.C.: il giovane faraone Ramses XIII, il successore del regnante Ramses XII, vuole riformare e migliorare la sorte dei servi impoveriti. Egli mira inoltre alla conquista degli Assiri, al fine di arricchire il Paese. I suoi piani contro i sommi sacerdoti stanno avendo un impatto significativo sulla politica dello Stato, in quanto essi custodiscono la ricchezza degli dei nascosta in un labirinto del tempio di Ammone, e si rifiutano di utilizzarla per salvare le sorti dello Stato. Tuttavia, la loro arma pi\u00f9 potente \u00e8 la conoscenza, a disposizione di pochi eletti. Alla morte del Faraone, il giovane Ramses cerca di opporsi ai sacerdoti, nelle cui mani \u00e8 il potere esecutivo effettivo nel Paese.\nProduzione.\nTratto dal romanzo di Boles\u0142aw Prus del 1895.\nLa produzione del film dur\u00f2 complessivamente tre anni, iniziando nell'autunno del 1962. Tra i tanti consulenti del film vi furono Kazimierz Micha\u0142owski, noto egittologo polacco di fama mondiale, e Shadi Abdel Salam, regista egiziano che fece parte della consulenza del film \"Cleopatra\".\nLuoghi delle riprese.\nLe scene ambientate nel deserto sono state girate nel deserto del Kizilkum e nei pressi di Bukhara, in Uzbekistan; la scena di Ramses XIII e Sarah ambientata nel Nilo \u00e8 in realt\u00e0 un'isola artificiale creata appositamente per il film sul Lago Kirsajty, nel voivodato della Varmia-Masuria, in Polonia; gli esterni delle rovine e del Grande tempio di Ammone sono stati girati nel complesso templare di Karnak, a Luxor, in Egitto.\nEdizione italiana.\nL'edizione italiana, come avvenuto in molti Paesi europei, \u00e8 stata accorciata di oltre mezz'ora eliminando alcune scene di nudo o quelle particolarmente truculente come la sfilata dei cesti pieni di mani mozzate.\nColonna sonora.\nL'intero film \u00e8 esente da musiche; la colonna sonora comprende soltanto alcuni cori, doppiati in italiano nell'edizione italiana.\nCritica.\nStoricamente non esiste alcun faraone di nome Ramses XIII in quanto l'ultimo Ramses fu l'XI."}
{"id": "1457228", "revid": "339392", "url": "https://it.wikipedia.org/wiki?curid=1457228", "title": "Arcieparchia di Kyiv-Vyshhorod", "text": ""}
{"id": "1457231", "revid": "120391287", "url": "https://it.wikipedia.org/wiki?curid=1457231", "title": "La cosa sulla soglia", "text": "La cosa sulla soglia (\"The Thing on the Doorstep\") \u00e8 un racconto horror scritto da Howard Phillips Lovecraft nel 1933 e appartenente al cosiddetto Ciclo di Cthulhu.\nTrama.\nIl narratore, Daniel Upton, racconta della propria amicizia con Edward Derby, scrittore e appassionato dell'occulto. Derby si innamora di Asenath Waite, \nfiglia del defunto Ephraim Waite, uomo dalla fama sinistra. Derby e Asenath si sposano; strani eventi cominciano per\u00f2 ad accadere: Derby sembra spesso sotto il controllo di una forza esterna e quando, nei momenti di lucidit\u00e0, visita il suo amico, accenna a culti misteriosi e terrificanti.\nAsenath scompare, ma la situazione precipita e Derby impazzisce. Andandolo a trovare in manicomio, Upton lo trova un giorno rinsavito ma completamente cambiato, ancora una volta sotto l'influsso della inspiegabile forza esterna. \nUna sera, Upton riceve una macabra visita, e viene a sapere la verit\u00e0: Asenath era in realt\u00e0 posseduta dallo spirito del padre Ephraim, sopravvissuto alla morte, e stava cercando di impadronirsi del corpo di Derby. Derby aveva per questo ucciso Asenath ma, anche dopo la morte, era stato effettuato lo scambio: lo spirito di Ephraim si era trasferito nel corpo di Derby, e quello di Derby nel corpo senza vita di Asenath. La \"cosa sulla soglia\" incontrata da Upton \u00e8 proprio il cadavere di Asenath, animato dall'ultimo barlume di vita di Edward Derby, prima che il corpo sia definitivamente disfatto dalla putrefazione. Su richiesta dell'amico, Upton uccide l'essere malvagio che vive ormai nel corpo di Edward Derby e viene per questo arrestato.\nNel finale, lasciato volutamente ambiguo, non \u00e8 per\u00f2 chiarito se il corpo venga cremato, come richiesto a Upton da Derby, per distruggere una volta per tutte il malvagio spirito di Ephraim.\nStoria editoriale.\nNella sua pubblicazione sulla rivista Weird Tales, il racconto \u00e8 stato accompagnato da un'illustrazione del disegnatore Virgil Finlay. In una lettera indirizzata a James F. Morton, del marzo 1937, l'autore di Providence scriver\u00e0:"}
{"id": "1457234", "revid": "21880", "url": "https://it.wikipedia.org/wiki?curid=1457234", "title": "Terebinto", "text": ""}
{"id": "1457235", "revid": "214522", "url": "https://it.wikipedia.org/wiki?curid=1457235", "title": "Karl Ernst Adolf Anderssen", "text": ""}
{"id": "1457236", "revid": "214522", "url": "https://it.wikipedia.org/wiki?curid=1457236", "title": "Adolph Anderssen", "text": ""}
{"id": "1457240", "revid": "287204", "url": "https://it.wikipedia.org/wiki?curid=1457240", "title": "Dottor Ni\u00f9", "text": "Dottor Ni\u00f9. Corsivi diabolici per tragedie evitabili \u00e8 un libro di Stefano Benni, pubblicato nel 2001 dalla casa editrice Feltrinelli. Il volume raccoglie alcuni articoli scritti inizialmente per il giornale La Repubblica."}
{"id": "1457242", "revid": "6923", "url": "https://it.wikipedia.org/wiki?curid=1457242", "title": "The Black Keys", "text": "I Black Keys sono un duo musicale statunitense formato da Daniel Auerbach (voce e chitarra) e Patrick Carney (batteria) di Akron, Ohio.\nStoria.\nI primi anni e \"The Big Come Up\" (2001\u20132002).\nDan Auerbach e Patrick Carney, nativi di Akron, si conoscono da quando sono bambini. Oltre a lavorare insieme nei primi anni del ventunesimo secolo cominciano a suonare in un duo mescolando la passione di Pat per i Devo, il noise rock e l'hip-hop con l'esperienza blues-elettrica di Dan tramandatagli da suo padre. Nel 2001 Dan prenota la sala di registrazione casalinga (nel seminterrato) di Patrick per registrare con la sua band di allora (The Barnburners). Dato che il gruppo non si presenta Pat e Dan improvvisando composero la prima canzone dei The Black Keys.\nIl loro nome deriva da un artista che il padre di Auerbach, un mercante d'arte, supportava. Egli utilizzava il termine \"black keys\" come insulto per chiamare le persone. La band pubblic\u00f2 il suo primo album \"The Big Come Up\" all'inizio del 2002, per la Alive Records.\nL'album ottenne molto successo per una band indipendente. Cos\u00ec come il loro secondo album, fu interamente registrato nello scantinato del batterista Patrick Carney utilizzando un registratore ad 8 tracce dei primi anni '80. Dall'album furono estratti due singoli: \"Leavin' Trunk\" e \"She Said, She Said\". Entrambi sono cover; \"Leavin' Trunk\" \u00e8 un classico del Blues e \"She Said, She Said\" \u00e8 dei Beatles.\nSuccessivamente \"I'll Be Your Man\" \u00e8 stata usata come colonna sonora della serie \"Hung\" della HBO. \"Breaks\" \u00e8 stata utilizzata nel film del 2008 \"RocknRolla\". \"Busted\" \u00e8 stata invece utilizzata nella serie tv Sons of Anarchy.\n\"Thickfreakness\" (2003).\nLa band pubblic\u00f2 \"Thickfreakness\" ad aprile del 2003, sempre registrato nello scantinato di Carney.\nL'album fu ben accolto dalla critica e vennero estratti tre singoli: \"Set You Free\", \"Hard Row\" e una cover di \"Have Love, Will Travel\". \"Set You Free\" fu scelta per la colonna sonora sia del film School of Rock, sia per la commedia del 2009 I Love You, Man, mentre \"Hard Row\" fu utilizzata nella prima puntata della prima stagione della serie tv Sons of Anarchy.\nLa band distribu\u00ec un split con in The Six Parts Seven il 16 settembre del 2003.\n\"Rubber Factory\" (2004\u20132005).\n\"Rubber Factory\" \u00e8 il terzo album dei The Black Keys, pubblicato dalla band nel 2004. Grazie a \"Thickfreakness\" e \"Rubber Factory\" la band ottenne visibilit\u00e0 e popolarit\u00e0, che diedero una grande spinta alla loro carriera.\n\"Rubber Factory\" fu registrato, all'inizio del 2004, in una fabbrica abbandonata situata ad Akron, che, secondo Carney, fu definitivamente demolita all'inizio del 2010.\nL'album presenta i singoli \"10 A.M. Automatic\", \" 'Till I Get My Way\", e \"Girl Is On My Mind\" commercializzati come EP.\n\"When the Lights Go Out\" fu utilizzata per il trailer di \"Black Snake Moan\". In pi\u00f9 \"10 A.M. Automatic\" fu utilizzata nei film Die Hard - Vivere o morire, American Sunshine, come colonna sonora dello show della MLB e in uno spot commerciale della American Express. \"Grown So Ugly\" \u00e8 presente in Cloverfield e \"Girl Is On My Mind\" negli spot di Sony Ericsson e Victoria's Secret.\nIn questo periodo la band fece da spalla ad artisti come Pearl Jam, Beck, Radiohead e Sleater-Kinney.\nNel 2005 venne pubblicato anche la prima registrazione video live di un concerto: \"Live\", registrata presso il \"The Metro Theatre\" di Sydney, Australia, il 18 marzo del 2005.\n\"The Moan\" \u00e8 un EP, pubblicato il 19 gennaio del 2004, contenente Have Love, Will Travel, una versione alternativa di \"Heavy Soul\", e due cover.\n\"Magic Potion\" (2006\u20132007).\nIl 2 maggio del 2006 i The Black Keys pubblicarono , un EP di cover di Junior Kimbrough. Kimbrough fu un musicista Blues e fondatore della Fat Possum Records, che la band avevano precedentemente reinterpretato in \"The Big Come Up\".\nQuattro giorni dopo venne pubblicato il loro primo album live: \"Live in Austin, TX\", conosciuto anche come \"Thickfreakness in Austin\", registrato il 24 ottobre del 2003.\nSubito dopo vide la luce il loro quarto album: \"Magic Potion\". Fu pubblicato per la Nonesuch Records, e include tre singoli: \"You're the One\", \"Your Touch\", e \"Just Got To Be\". \"Your Touch\" fu inclusa nel film Zombieland del 2009 e nella serie tv Eastbound and Down.\nInoltre registrarono una cover di \"The Wicked Messenger\" per I'm Not There, e \"If You Ever Slip\", una canzone scritta da Jesse Harris per la colonna sonora di \"L'amore giovane\".\n\"Attack &amp; Release\" e il progetto \"Blakroc\" (2008\u20132009).\n\"Attack &amp; Release\" \u00e8 il quinto album della band. \u00c8 stato prodotto da Danger Mouse ed \u00e8 stato pubblicato il 1\u00ba aprile del 2008, ma era presente in internet dal 4 marzo. L'album debutt\u00f2 al 14\u00ba posto della classifica. I singoli dell'album furono: \"Strange Times\", \"I Got Mine\", e \"Same Old Thing\". \"Strange Times\" \u00e8 presente nei videogiochi Grand Theft Auto IV, NASCAR 09 e Driver: San Francisco. \"I Got Mine\" \u00e8 stata posta al 23\u00ba posto dalla rivista Rolling Stone nella sua classifica delle 100 migliori canzoni del 2008. \"I Got Mine\" \u00e8 usata come canzone principale nella serie The Bridge. \"Lies\" \u00e8 stata usata in episodi di Big Love e Lie to Me, ed \u00e8 stata reinterpretata da Kelly Clarkson durante il suo tour del 2009. \"So He Won't Break\" \u00e8 presente in un episodio della serie One Tree Hill.\nSecondo un'intervista, la band stava collaborando con Ike Turner per un album, prodotto da Danger Mouse, ma l'idea fu abbandonata a causa della morte di Turner nel dicembre del 2007. \"Alcune delle cose che avevamo finito di registrare suonano come Screamin' Jay Hawkins\" disse Carney.\n\"Live at the Crystal Ballroom\" \u00e8 la registrazione di un concerto pubblicato il 18 novembre 2008. Fu ripreso il 4 aprile del 2008 a Portland (Oregon) presso la Crystal Ballroom.\nIl 17 ottobre del 2008, i The Black Keys aprirono il concerto dei Devo, in una manifestazione speciale all'Akron Civic Theater per il candidato presidente Barack Obama. Chrissie Hynde dei Pretenders, nata anche lei ad Akron, segu\u00ec la loro performance.\nIl 6 luglio 2009 suonarono assieme a The Roots, TV on the Radio, Public Enemy, Antibalas, e altri al \"2nd Annual Roots Picnic\" al Festival Pier a Filadelfia. Hanno anche partecipato, come giudici, al nono \"Independent Music Awards\".\nIl 10 febbraio del 2009, il cantante e chitarrista Dan Auerbach, pubblic\u00f2 il suo primo album solista \"Keep It Hid\". In questo periodo il batterista Patrick Carney form\u00f2 un band indie rock chiamata \"Drummer\", che ha pubblicato il suo primo album il 29 settembre del 2009.\n\"Blakroc\" \u00e8 un album nato dalla collaborazione fra i The Black Keys e diversi artisti hip hop pubblicato il Black Friday. Il progetto \u00e8 stato ideato e supportato da Damon Dash, che \u00e8 un grande fan della band. L'album presenta diversi rapper come Mos Def, RZA, Raekwon, Ludacris, Pharoahe Monch, Q-Tip, NOE, Jim Jones, Nicole Wray, M.O.P., and the late Ol' Dirty Bastard. Fu registrato a Brooklyn, New York. Sul sito ufficiale del progetto Auerbach ha affermato che lui e Carney preparavano questo progetto da quando avevano 16 anni.\n\"Brothers\" ed \"El Camino\" (2010\u20132013).\n\"Brothers\" \u00e8 stato pubblicato il 18 maggio 2010 ed \u00e8 composto da 15 tracce.\nIl disco ha venduto oltre 73.000 copie nella prima settimana, e conquistato la terza posizione nella classifica. Ha ottenuto il Grammy Award come miglior album di musica alternativa. Il CD presenta una sottile pellicola termica sulla superficie, che cambia colore in base alla temperatura circostante, variando dal nero assoluto al bianco crema con scritte (quando si posiziona nel lettore CD). Inoltre sono state pubblicate due tracce escluse dall'album; \"Ohio\", un omaggio al loro paese di origine e \"Chop and Change\" che \u00e8 stata successivamente utilizzata nella colonna sonora del film \"\".\nNel marzo del 2011 hanno dichiarato di aver iniziato i lavori per il loro settimo album, presso il nuovo studio di Dan, a Nashville., registrazioni concluse il 14 luglio 2011. Il 26 ottobre \u00e8 stato pubblicato il primo singolo dell'album \"Lonely Boy\", mentre l'album \u00e8 stato pubblicato il 6 dicembre 2011 con il titolo di \"El Camino\" ed un sound che richiama quello di artisti come The Clash e The Cramps. L'album ha avuto un grande successo in tutto il mondo, vendendo oltre 1,5 milioni di copie in meno di un anno e aggiudicandosi il Grammy Award 2013 per il miglior album rock, oltre ad essere nominato per l'album dell'anno. Inoltre, nella stessa occasione \"Lonely Boy\" \u00e8 stata nominata nelle categorie canzone dell'anno, miglior canzone rock e miglior interpretazione hard rock.\n\"Turn Blue\" (2014\u20132015).\nIl 21 marzo 2014 viene annunciato il titolo e la data di pubblicazione dell'ottavo album dei The Black Keys, \"Turn Blue\", uscito il 13 maggio 2014. Il primo singolo estratto dall'album, \"Fever\", \u00e8 stato pubblicato il 24 marzo 2014. Successivamente sono stati estratti la \"title track dell'album\" e i singoli \"Bullet in the Brain\", \"Gotta Get Away\" e \"Weight of Love\".\n\"Let's Rock\" (2019\u2013in corso).\nNel 2019 escono tre singoli: il 7 marzo \"Lo/Hi\", seguito il 25 aprile successivo dal secondo singolo \"Eagle Birds\" e infine il 16 maggio 2019 dal terzo singolo \"Go\", che hanno anticipato il nono album in studio Let's Rock, pubblicato il 28 giugno dello stesso anno.\nIl 13 aprile 2021, i Black Keys hanno annunciato un album comprendente 11 cover di brani hill country blues dal titolo \"Delta Kream\", che \u00e8 stato rilasciato il 14 maggio 2021. \u00c8 la loro seconda uscita di cover di hill country blues dopo l'EP nel 2006. L'annuncio \u00e8 stato fatto attraverso il fan club Lonely Boys and Girls, attraverso il quale hanno anche presentato in anteprima la traccia di apertura dell'album, una cover della versione di \"Crawling Kingsnake\" di John Lee Hooker."}
{"id": "1457244", "revid": "110157", "url": "https://it.wikipedia.org/wiki?curid=1457244", "title": "Governatorato di Luxor", "text": "Il governatorato di Luxor (arabo: \u0645\u062d\u0627\u0641\u0638\u0629 \u0627\u0644\u0623\u0642\u0635 , \"Muh\u0101fazat al-Uqsur\") \u00e8 un governatorato dell'Egitto. Prende il nome dal suo capoluogo, Luxor. Si trova nel centro del paese, lungo il corso del Nilo, e con una superficie di 55\u00a0km\u00b2 \u00e8 il pi\u00f9 piccolo governatorato dell'Egitto.\nFino al 1994 Luxor faceva parte del governatorato di Qina, poi \u00e8 stata elevata a citt\u00e0 con governo autonomo."}
{"id": "1457245", "revid": "120932206", "url": "https://it.wikipedia.org/wiki?curid=1457245", "title": "Pic Sans Nom", "text": "Il Pic Sans Nom (3.913 ) \u00e8 una montagna del massiccio des \u00c9crins, nelle Alpi del Delfinato. Si trova nel dipartimento delle Alte Alpi, nel comune di Pelvoux.\nToponimo.\nIl nome francese \"Pic Sans Nom\" tradotto letteralmente in italiano significa \"Picco Senza Nome\".\nCaratteristiche.\n\u00c8 situato al centro della catena Pelvoux - Ailefroide, allineamento che costituisce una delle pi\u00f9 importanti trilogie del massiccio des \u00c9crins.\nSi affaccia a nord sul Glacier Noir, nell'omonima valle, e a sud sul \"Glacier de Sialouze\", nel vallone del Sel\u00e8.\n\u00c8 separato a est dal monte Pelvoux dal \"colle ovest del Pelvoux\" e a ovest dall'Ailefroide da una cresta che comprende la \"Fen\u00eatre de Sialouze\", il \"Pic du Coup de Sabre\", il \"Coup de Sabre\" e il \"col du Glacier Noir\".\nAscensioni.\nPrima ascensione.\nLa prima ascensione \u00e8 stata compiuta il 10 luglio 1877 da J.-B. Colgrove e Richard Pendlebury con le guide Gabriel e Josef Spectenhauser.\nLa prima ascensione della parete nord \u00e8 stata realizzata nel 1936 da Raymond Leininger, Jean Vernet, Georges Vernet e Jean-Antoine Morin.\nVie alpinistiche.\nVia normale.\nLa via normale al Pic Sans Nome sale sul versante sud-est, partendo dal Rifugio del Pelvoux (2.704\u00a0m). \u00c8 una via normale impegnativa, valutata di grado di difficolt\u00e0 AD+, con pendii di neve fino a 50\u00b0 e IV su roccia. Si tratta dell'itinerario dei primi salitori del 1877, a parte un percorso diverso nella parte bassa."}
{"id": "1457254", "revid": "62004", "url": "https://it.wikipedia.org/wiki?curid=1457254", "title": "Vitoria Bahia", "text": ""}
{"id": "1457255", "revid": "33751", "url": "https://it.wikipedia.org/wiki?curid=1457255", "title": "Alajuelense", "text": ""}
{"id": "1457258", "revid": "729019", "url": "https://it.wikipedia.org/wiki?curid=1457258", "title": "Jerry Collins", "text": "Biografia.\nSamoano di nascita, ma cresciuto a Wellington, in Nuova Zelanda, Collins era noto per il suo placcaggio rude ed efficace che gli \u00e8 valso il soprannome di \"Terminator\"\u00a0.\nProveniente dalla formazione provinciale di Wellington, con la quale vinse il campionato nazionale nel 2000, Collins milit\u00f2 fino al 2007 nella \"franchise\" di Super Rugby degli Hurricanes, che a tale provincia afferisce; esord\u00ec in Nazionale nel 2001 e si aggiudic\u00f2 il terzo posto alla ; dopo la si ritir\u00f2 dal rugby internazionale e, nel 2008, si trasfer\u00ec in Europa presso i francesi del Tolone allenati dal connazionale Tana Umaga, originariamente con un contratto triennale.\nDopo solo una stagione, tuttavia, il contratto fu sciolto e Collins si trasfer\u00ec in Galles nella \"franchise\" di Celtic League degli Ospreys con un contratto biennale.\nCon tale club si aggiudic\u00f2 l'edizione 2009-10 del torneo.\nAlla scadenza del contratto, ad aprile 2011, Collins si accord\u00f2 con il club giapponese di Top League Yamaha J\u00fabilo a partire dalla stagione successiva, rimanendovi a giocare per due anni. Nel 2015, dopo un periodo di inattivit\u00e0, firm\u00f2 un contratto con la squadra francese del , impegnata nel Pro D2, come rimpiazzo dell'infortunato Rocky Elsom.\nCollins vanta anche diversi inviti da parte dei Barbarians tra il 2003 e il 2009.\n\u00c8 deceduto nel 2015 all'et\u00e0 di 34 anni in Francia, a seguito di un incidente stradale in cui sono rimasti coinvolti anche la moglie (deceduta) e la figlia (ferita)."}
{"id": "1457262", "revid": "12451191", "url": "https://it.wikipedia.org/wiki?curid=1457262", "title": "Osteria dell'Osa", "text": ""}
{"id": "1457264", "revid": "287204", "url": "https://it.wikipedia.org/wiki?curid=1457264", "title": "Architettura neobizantina", "text": "Larchitettura neobizantina costituisce uno stile basato sull'architettura bizantina, in voga tra la fine del XIX secolo e l'inizio del XX secolo; fu impiegato principalmente in edifici religiosi ed edifici di notevole importanza. L'architettura neobizantina, come gi\u00e0 detto, conserva alcuni particolari di quella bizantina usata negli edifici religiosi tra il V secolo e il XI secolo. Le principali citt\u00e0 che ospitano edifici in stile neobizantino sono Atene, Belgrado, Istanbul, Patrasso, Salonicco, Bucarest e Sofia."}
{"id": "1457266", "revid": "12451306", "url": "https://it.wikipedia.org/wiki?curid=1457266", "title": "De Havilland Comet", "text": ""}
{"id": "1457269", "revid": "12451327", "url": "https://it.wikipedia.org/wiki?curid=1457269", "title": "Praeneste", "text": ""}
{"id": "1457271", "revid": "339392", "url": "https://it.wikipedia.org/wiki?curid=1457271", "title": "Air New Zealand NPC", "text": ""}
{"id": "1457275", "revid": "729019", "url": "https://it.wikipedia.org/wiki?curid=1457275", "title": "SP Lasta", "text": "SP Lasta, in serbo cirillico o Lasta Beograd, \u00e8 un'azienda di trasporti serba con sede a Belgrado, la capitale della Serbia. SP sta per \"\" (), \"compagnia di trasporti\". Lasta \u00e8 la pi\u00f9 grande compagnia di autobus in Serbia. Fa parte di BELEXline, uno dei tre indici della Borsa di Belgrado.\nStoria.\nLasta Beograd \u00e8 stata ammessa al mercato non regolamentato della Borsa di Belgrado il 23 agosto 2007.\nAttivit\u00e0.\nLasta Beograd \u00e8 specializzata nel trasporto tramite autocarri, a livello locale, nazionale e internazionale. Intorno a questa attivit\u00e0 principale si sono sviluppate, nel tempo, altre attivit\u00e0 come il turismo e la ristorazione. La compagnia ha stretto degli accordi commerciali con la Eurolines.\nSul piano internazionale, Lasta Beograd collega Belgrado ad altre citt\u00e0 europee, come Parigi, Lione, Marsiglia, Tolone e Nizza, oltre a Milano, Genova, Bruxelles, Ginevra, Zurigo, Sofia o Atene. Ad esempio tre partenze al giorno da Belgrado sono destinate a Parigi.\nBorsa.\nIl 23 giugno 2008, le azioni di Lasta Beograd valevano RSD (28.32 EUR). La quotazione pi\u00f9 alta \u00e8 stata di 4.752 RSD(59.82 EUR), il 3 settembre 2007 e la pi\u00f9 bassa \u00e8 stata di 1.800 RSD (22.65 EUR), il 10 aprile 2008."}
{"id": "1457279", "revid": "599013", "url": "https://it.wikipedia.org/wiki?curid=1457279", "title": "Gradsko saobra\u0107ajno preduze\u0107e Beograd", "text": "GSP Beograd, in lingua serba \"\u0413\u0421\u041f \u0411\u0435\u043e\u0433\u0440\u0430\u0434\" (la sigla sta per \u0413\u0440\u0430\u0434\u0441\u043a\u043e \u0441\u0430\u043e\u0431\u0440\u0430\u045b\u0430\u0458\u043d\u043e \u043f\u0440\u0435\u0434\u0443\u0437\u0435\u045b\u0435 / \"Gradsko Saobra\u0107ajno Preduze\u0107e\", \"Compagnia di trasporto urbano\"), \u00e8 l'azienda esercente il trasporto pubblico di superficie nella citt\u00e0 di Belgrado, capitale della Serbia.\nStoria.\nL'azienda \u00e8 nata col nome di \"Beogradska varo\u0161ka \u017eeleznica\" (\u0411\u0435\u043e\u0433\u0440\u0430\u0434\u0441\u043a\u0430 \u0432\u0430\u0440\u043e\u0448\u043a\u0430 \u0436\u0435\u043b\u0435\u0437\u043d\u0438\u0446\u0430) il 14 ottobre 1892 con l'inaugurazione della prima linea di tram elettrici, in luogo di quelli a cavalli.\nL'autobus \u00e8 stato introdotto nel 1925, mentre il primo filobus ha circolato per le strade di Belgrado soltanto nel 1947.\nEsercizio.\nNel 2007 il GSP Beograd gestiva 132 linee, di cui 112 esercitate con autobus, 12 tranviarie ed 8 filoviarie, occupando circa 7000 addetti. Esistono, inoltre, collegamenti scolastici e per disabili; nei\ngiorni feriali circolano mediamente circa mille vetture.\nIl servizio \u00e8 condiviso con aziende private, data la vastit\u00e0 dell'area metropolitana di Belgrado."}
{"id": "1457281", "revid": "92719", "url": "https://it.wikipedia.org/wiki?curid=1457281", "title": "Sula settentrionale", "text": ""}
{"id": "1457283", "revid": "984922", "url": "https://it.wikipedia.org/wiki?curid=1457283", "title": "Colle della Vanoise", "text": "Il Colle della Vanoise (in francese \"Col de la Vanoise\" - 2.517\u00a0m s.l.m.) \u00e8 un valico alpino situato nelle Alpi Graie all'interno del Parco nazionale della Vanoise. Collega Pralognan-la-Vanoise (nella Tarantasia) e Termignon (nella Maurienne).\nNei pressi del colle vi sono vari laghi alpini:\nIl rifugio.\nNei pressi del colle \u00e8 stato costruito nel 1902 il pi\u00f9 antico rifugio alpino del massiccio della Vanoise. \u00c8 il rifugio pi\u00f9 frequentato di tutto il massiccio. Una seconda costruzione \u00e8 stata aggiunta negli anni 1970 per rispondere alle sempre maggiori richieste. \u00c8 gestito dal Club Alpino Francese."}
{"id": "1457284", "revid": "12451555", "url": "https://it.wikipedia.org/wiki?curid=1457284", "title": "Gruppo illirico", "text": ""}
{"id": "1457290", "revid": "1005847", "url": "https://it.wikipedia.org/wiki?curid=1457290", "title": "Walery S\u0142awek", "text": "All'inizio degli anni trenta ricopr\u00ec per tre volte la carica di Primo ministro della Polonia. Era uno dei pi\u00f9 stretti alleati di J\u00f3zef Pi\u0142sudski.\nNel 1908 aveva preso parte al raid di Bezdany organizzato e diretto da J\u00f3zef Pi\u0142sudski \u2014 un'\"assalto al treno\" che aveva finanziato l'organizzazione di Pi\u0142sudski.\nFu attivista nel Komisja Tymczasowa Skonfederowanych Stronnictw Niepodleg\u0142o\u015bciowych (1912-1914).\nDopo la \"crisi del giuramento\" nel 1917, fu detenuto dai tedeschi; fu rilasciato il 12 novembre 1918. Durante la guerra russo-polacca, fu capo dell'intelligenza militare.\nNel 1928 cre\u00f2 il Blocco Non-Partigiano per la Cooperazione con il Governo. Il 30 marzo 1930 divenne Primo ministro della Polonia; si dimise il 23 agosto dello stesso anno, ma torn\u00f2 in carica il 4 dicembre. Si dimise il 26 maggio 1931, ma fu ancora Primo Ministro, per la terza volta, dal 28 marzo al 12 ottobre 1935.\nJ\u00f3zef Pi\u0142sudski scelse S\u0142awek come Presidente della Polonia, ma dopo la morte del primo, S\u0142awek perse tutta la sua influenza in politica. Non conquist\u00f2 neanche il seggio alle elezioni del 1938.\nIl 2 aprile 1939, alle 20:45 (l'ora esatta della morte di Pilsudski), S\u0142awek si spar\u00f2. Mor\u00ec il giorno dopo in ospedale."}
{"id": "1457291", "revid": "45927", "url": "https://it.wikipedia.org/wiki?curid=1457291", "title": "Interiezioni proprie", "text": ""}
{"id": "1457292", "revid": "6923", "url": "https://it.wikipedia.org/wiki?curid=1457292", "title": "Franca Maria Corneli", "text": "Vita.\nDopo i primi studi a Perugia, si trasferisce a Roma per frequentare la facolt\u00e0 di lettere. Nella capitale entra in contatto con i futuristi, tra i quali il suo conterraneo Gerardo Dottori, Alessandro Bruschetti, Gaetano Pattarozzi.\nPartecipa alle serate poetiche futuriste, dove si declamano i \"versi in libert\u00e0\", e da questa esperienza nasce il suo lavoro di laurea sulla lingua del futurismo, uno dei primi studi sul nuovo linguaggio. Pubblicato nel 1942, il suo libro \u00e8 un riferimento negli studi filologici del linguaggio futurista.\nSposata con Cristiano Drago, si trasferisce a Stoccolma, dove il marito dirige l'Istituto Italiano di Cultura. Tornata in Italia a ridosso della seconda guerra mondiale, si stabilisce a Perugia, dove insegna per molti anni. Qui, con Gerardo Dottori, anch'egli tornato stabilmente nel 1939 per dirigere l'Accademia di Belle Arti, organizza il gruppo futurista denominato \u201cUmberto Boccioni\u201d.\nNel 1943 pubblica in Roma \"L'aeropoema futurista\", con introduzione scritta da Tommaso Marinetti.\nNello stesso anno, Gerardo Dottori, suo grande amico, espone un suo ritratto nella Quadriennale di Roma.\n\u00c8 l'ultima poetessa futurista italiana del movimento di Marinetti a spegnersi, a Perugia, nel novembre 2007."}
{"id": "1457293", "revid": "183978", "url": "https://it.wikipedia.org/wiki?curid=1457293", "title": "Turkmena", "text": ""}
{"id": "1457294", "revid": "45927", "url": "https://it.wikipedia.org/wiki?curid=1457294", "title": "Interiezione propria", "text": ""}
{"id": "1457295", "revid": "466539", "url": "https://it.wikipedia.org/wiki?curid=1457295", "title": "Plasmodium malariae", "text": "Il Plasmodium malariae \u00e8 un plasmodium dell'ordine degli Haemosporida. Questi appartengono al regno dei Protista, subphylum sporozoa.\nTrasmissione e effetti.\nIl plasmodio si riproduce per spore, da queste crescono delle cellule flagellate chiamate gametospore che sono differenziate in gameti maschili e gameti femminili, questi a loro volta si uniranno per dare origine ad un nuovo sporozoo. Gli adulti vengono introdotti all'interno degli organismi, nei quali si riproducono, attraverso punture d'insetto.\nCorrelazione con la malaria.\nIl \"Plasmodium malariae\" \u00e8 responsabile di una forma di malaria caratterizzata dalla febbre quartana, per il fatto che gli accessi febbrili si ripetono ogni quattro giorni. Ci\u00f2 avviene perch\u00e9 il ciclo eritrocitario del parassita dura 72 ore ed il quarto giorno avviene la lisi dei globuli rossi con attivazione del sistema immunitario. La percentuale di emazie attaccate \u00e8 molto bassa. L'andamento \u00e8 generalmente benigno, ma dopo il primo attacco sono molto frequenti ricadute, a volte con cadenza semestrale, nell'arco di 50 anni.\nCollegamenti esterni.\nAtlas of medical parasitology"}
{"id": "1457296", "revid": "45927", "url": "https://it.wikipedia.org/wiki?curid=1457296", "title": "Interiezione primaria", "text": ""}
{"id": "1457297", "revid": "45927", "url": "https://it.wikipedia.org/wiki?curid=1457297", "title": "Interiezioni primarie", "text": ""}
{"id": "1457299", "revid": "45927", "url": "https://it.wikipedia.org/wiki?curid=1457299", "title": "Interiezioni secondarie", "text": ""}
{"id": "1457300", "revid": "45927", "url": "https://it.wikipedia.org/wiki?curid=1457300", "title": "Interiezione secondaria", "text": ""}
{"id": "1457301", "revid": "45927", "url": "https://it.wikipedia.org/wiki?curid=1457301", "title": "Interiezione impropria", "text": ""}
{"id": "1457302", "revid": "45927", "url": "https://it.wikipedia.org/wiki?curid=1457302", "title": "Interiezioni improprie", "text": ""}
{"id": "1457303", "revid": "45927", "url": "https://it.wikipedia.org/wiki?curid=1457303", "title": "Locuzioni interiettive", "text": ""}
{"id": "1457304", "revid": "45927", "url": "https://it.wikipedia.org/wiki?curid=1457304", "title": "Locuzione interiettiva", "text": ""}
{"id": "1457305", "revid": "2196166", "url": "https://it.wikipedia.org/wiki?curid=1457305", "title": "Nuovo Ponte della Ferrovia", "text": "Il Nuovo Ponte della Ferrovia (in lingua serba \"\u041d\u043e\u0432\u0438 \u0436\u0435\u043b\u0435\u0437\u043d\u0438\u0447\u043a\u0438 \u043c\u043e\u0441\u0442, Novi \u017eelezni\u010dki most\") \u00e8 un ponte sosteso situato a Belgrado, in Serbia, sul fiume Sava. Il ponte collega Novi Beograd e Savski Venac ed \u00e8 lungo 1928 metri. Fu completato e aperto al traffico nel 1979 e fu il primo ponte sospeso ad essere utilizzato anche come ferrovia. Il ponte fu disegnato da Nikola Hajdin, ingegnere ed ex presidente dell'Accademia di Scienze e Arti della Serbia."}
{"id": "1457306", "revid": "1784425", "url": "https://it.wikipedia.org/wiki?curid=1457306", "title": "Marian Zyndram-Ko\u015bcia\u0142kowski", "text": "Ha ricoperto la carica di Sindaco di Varsavia nel 1934 e di Primo ministro della Polonia dal 1935 al 1936.\nAppartenente ad una famiglia di nobili origini, studi\u00f2 a San Pietroburgo dove si diplom\u00f2 nel 1910. Mentre era ancora studente universitario, nel 1911 fond\u00f2, insieme tra gli altri a Walery S\u0142awek, il movimento clandestino \"ZWC\" (\"Zwi\u0105zek Walki Czynnej\") nato per combattere a favore dell'indipendenza dall'Impero russo. Nel 1914, dopo lo scoppio della prima guerra mondiale si un\u00ec alla compagine politica del Regno del Congresso ed arruolandosi successivamente come volontario tra le file della Legione polacca.\nNel 1922 si un\u00ec al Partito Popolare Polacco \"Wyzwolenie\" di cui divenne vicepresidente fino al 1925. In quello stesso periodo fu eletto deputato al Sejm (la camera bassa del Parlamento polacco) per la regione di Vilnius e rest\u00f2 membro del Parlamento fino al 1939.\nA seguito della disastrosa disfatta subita nella campagna di Polonia, fu costretto a fuggire in Romania e successivamente ad emigrare come esule in Francia fino al 1940, da dove fu costretto nuovamente a fuggire nel Regno Unito dove mor\u00ec nel 1946.\nFu membro della Massoneria."}
{"id": "1457307", "revid": "74173", "url": "https://it.wikipedia.org/wiki?curid=1457307", "title": "Marian Koscialkowski-Zyndram", "text": ""}
{"id": "1457310", "revid": "1534111", "url": "https://it.wikipedia.org/wiki?curid=1457310", "title": "Nikola Hajdin", "text": "Ha studiato a Belgrado, ed \u00e8 l'ingegnere che ha progettato il Nuovo Ponte della Ferrovia a Belgrado e il Ponte della Libert\u00e0 a Novi Sad, in Serbia. \u00c8 stato anche professore universitario."}
{"id": "1457311", "revid": "177966", "url": "https://it.wikipedia.org/wiki?curid=1457311", "title": "Forte Gazometro", "text": "Forte Gazometro o forte Gasometro, originariamente chiamato Werk Scholl, \u00e8 stata una fortificazione posta a sud-est di Verona, parte del complesso sistema difensivo cittadino e pi\u00f9 in particolare del settore dei forti collinari e dei forti avanzati di pianura, messo in opera tra 1837 e 1843. La struttura fortificata fu realizzata tra 1838 e 1839 e i lavori furono diretti dal direttore del Imperiale Regio Ufficio delle Fortificazioni di Verona, il maggiore generale tedesco Franz von Scholl.\nL'intitolazione a Franz von Scholl attesta la speciale importanza attribuita all'opera, tuttavia la sua funzione venne a cadere quando il profilo della campagna antistante venne turbato dalla costruzione dell'alto rilevato della strada ferrata Ferdinandea; la denominazione italiana, invece, deriva dal vicino impianto per la produzione del gas destinato all'illuminazione pubblica, costruito nel 1846. Il forte venne infine demolito intorno alla met\u00e0 del Novecento, a seguito dell'ampliamento del cimitero monumentale.\nDescrizione.\nLa disposizione di un forte in questo settore non derivava dalla necessit\u00e0 di eliminare svantaggi tattici causati da posizioni dominanti, come per gli altri forti avanzati, ma dalla costruzione del nuovo cimitero davanti al bastione di Campo Marzo, gi\u00e0 iniziata all'avvio dei lavori di ripristino della cinta magistrale: poich\u00e9 il nuovo edificio monumentale costituiva un ostacolo per le artiglierie dei difensori, si adott\u00f2 la soluzione dell'opera distaccata, che proiettava l'azione difensiva nella campagna, immediatamente a sud del cimitero. Il forte agiva sulla bassura del Campo Marzo, delimitata dall'ansa dell'Adige: le sue artiglierie battevano, dal fianco sinistro, verso est, la campagna fino al borgo di San Pancrazio; il fianco destro batteva, sulla riva opposta del fiume, le bassure di Campo Matto (Basso Acquar), antistanti al bastione di San Francesco.\nIl forte \u00e8 una variante della torre casamattata per artiglieria, e in pianta segue il tracciato di un mezzo poligono irregolare. L'opera si elevava su due piani casamattati: il piano terra era destinato all'azione delle armi portatili, il piano superiore all'artiglieria. La copertura, protetta dal terrapieno, era dotata di un parapetto per la postazione dell'artiglieria a cielo aperto. Il fronte di gola, ad angolo saliente, era chiuso da un muro distaccato nel mezzo del quale era collocata la ridotta, a tracciato circolare composito. Questa ridotta verso l'esterno svolgeva l'azione di una caponiera, mentre verso l'interno era provvisto di un duplice ordine di feritoie per fucilieri. Il fronte principale era avvolto dal fossato asciutto, ampliato sul fianco sinistro per dare spazio alla preparazione delle sortite, e dallo spalto, dotato di strada coperta per la difesa di fanteria.\nArmamento.\nL'armamento della fortificazione consisteva in:\nRiserve di munizioni: polveriera per kg.\nPresidio di guerra.\nIl presidio in caso di guerra della fortificazione consisteva in:\nEra inoltre possibile disporre un presidio di emergenza di 600 uomini."}
{"id": "1457313", "revid": "767487", "url": "https://it.wikipedia.org/wiki?curid=1457313", "title": "Ghost Rider (motociclista)", "text": "I film della serie sono ripresi prevalentemente da telecamere montate sulla sua moto, da cui si inquadrano queste corse a velocit\u00e0 estreme su strade aperte al traffico, provocando la reazione delle forze dell'ordine che tentano di inseguire il protagonista, mentre questi esegue varie acrobazie pericolose.\nLa moto del Ghost Rider \u00e8 una Suzuki GSX-R 1000. Il protagonista ha utilizzato una variet\u00e0 di modelli diversi con varie modifiche a ciascuno, tra cui una GSX-R 1000 K4 con carenature e parti di telaio completamente in fibra di carbonio in \"Ghost Rider Goes Crazy in Europe\" e una GSXR1000 K5 turbocompressa da 280 CV in \"Ghost Rider Goes Undercover\". Sebbene in Ghost Rider il principale veicolo sia una motocicletta, viene per\u00f2 utilizzata una grande variet\u00e0 di altri mezzi nei film, compresi diversi tipi di auto, biciclette, minimoto e perfino una motoslitta su strade pubbliche. La Suzuki Hayabusa usata in \"Ghost Rider: The Final Ride\" \u00e8 stata potenziata fino a 417 CV, e in seguito a 499 CV.\nMolte canzoni del gruppo svedese Europe sono utilizzate nei vari film della serie Ghost Rider."}
{"id": "1457320", "revid": "287204", "url": "https://it.wikipedia.org/wiki?curid=1457320", "title": "Walery Slawek", "text": ""}
{"id": "1457323", "revid": "339392", "url": "https://it.wikipedia.org/wiki?curid=1457323", "title": "Maniac cop - Poliziotto sadico", "text": ""}
{"id": "1457325", "revid": "177966", "url": "https://it.wikipedia.org/wiki?curid=1457325", "title": "Forte Scholl", "text": ""}
{"id": "1457326", "revid": "177966", "url": "https://it.wikipedia.org/wiki?curid=1457326", "title": "Werk Scholl", "text": ""}
{"id": "1457327", "revid": "287204", "url": "https://it.wikipedia.org/wiki?curid=1457327", "title": "Wladyslaw Sikorski", "text": ""}
{"id": "1457330", "revid": "767487", "url": "https://it.wikipedia.org/wiki?curid=1457330", "title": "Nathan Fake", "text": "Biografia.\nNato e cresciuto nella contea di Norfolk in Inghilterra, ha cominciato a comporre musica elettronica sin da giovanissimo.\nIl suo successo si forma gi\u00e0 all'et\u00e0 di 20 anni quando realizza il singolo Outhouse, un pezzo che di fatto \u00e8 entrato nella storia della techno. Successivamente si ripete con \"watlington street EP\" sulla SAW di Satoshi Tomiie, mentre in autunno del medesimo anno esce il singolo \"The Sky Was Pink\", remixato da James Holden, classe '80, boss della Border Community.\nIl brano riscuote immediatamente un grande successo, tanto da venire definito a breve un \"instant classic\".\nLe melodie spaziano tra gli Orbital, i Mogwai e i Boards Of Canada. E a tratti le atmosfere islandesi di Bj\u00f6rk, Mum e Sigur R\u00f3s.\nIl 2005 \u00e8 l'anno della definitiva consacrazione di Nathan: Realizza \"Dinamo\", per la etichetta tedesca Traum Schallplatten, di cui a breve ne esce un rmx curato da dominik eulberg.\nQui si notano le mescolanze tra trance e minimal.\nNel 2007 esce il singolo \"You Are Here\", che ha subito riscontrato un notevole successo.\nIl suo talento si \u00e8 fatto sentire in breve anche ai maggiori astri della trance, come Paul van Dyk e Armin van Buuren, e proprio per questo motivo il suo primo pezzo, Outhouse, \u00e8 stato inserito come seconda traccia nell'album \"Big Room Trance\".\nNel 2009 pubblica un nuovo mini-album composto da 6 tracce, intitolato \"Hard Islands\". Nell'album Nathan ribadisce la sua bravura nel mescolare il suo classico timbro sonoro al ritmo della techno da ballo, strizzando sempre l'occhio ai grandi come Aphex Twin, Boards of Canada, R\u00f6yksopp e alla musica acid in generale.\nNel 2011 esce un rmx per un brano tratto dall'ultimo album dei Radiohead, pubblicato in tiratura limitata.\nHa partecipato al festival \"Dissonanze\" tenutosi a Roma."}
{"id": "1457338", "revid": "188116", "url": "https://it.wikipedia.org/wiki?curid=1457338", "title": "ENFOPOL", "text": "ENFOPOL (sigla per l'inglese \u00abENFOrcement POLice\u00bb, \"polizia esecutiva\") \u00e8 un gruppo di lavoro che riunisce le autorit\u00e0 di polizia e delle forze di sicurezza dei paesi membri dell'Unione europea, che ha fornito linee guida per il controllo delle telecomunicazioni contro la criminalit\u00e0.\nSecondo alcune notizie giornalistiche si tratterebbe di un sistema di intercettazione delle attivit\u00e0 sulla rete internet dei cittadini, basato sui medesimi principi di Echelon, il discusso sistema di intercettazione statunitense."}
{"id": "1457342", "revid": "3115", "url": "https://it.wikipedia.org/wiki?curid=1457342", "title": "Figueir\u00e3o", "text": "Figueir\u00e3o \u00e8 un comune del Brasile nello Stato del Mato Grosso do Sul, parte della mesoregione della Centro-Norte de Mato Grosso do Sul e della microregione dell'Alto Taquari."}
{"id": "1457344", "revid": "177966", "url": "https://it.wikipedia.org/wiki?curid=1457344", "title": "Forte San Procolo", "text": "Forte San Procolo, originariamente chiamato Vorwerk San Procolo, \u00e8 una fortificazione posta a ovest di Verona, nell'attuale quartiere Navigatori, parte del complesso sistema difensivo cittadino e pi\u00f9 in particolare del settore dei forti collinari e dei forti avanzati di pianura, messo in opera tra 1837 e 1843. La struttura fortificata fu realizzata tra 1840 e 1841 e i lavori furono diretti dal direttore dell'Imperiale Regio Ufficio delle Fortificazioni di Verona, il maggiore generale tedesco Franz von Scholl.\nDescrizione.\nSi tratta di un grande forte a tracciato ettagonale asimmetrico con ridotto centrale a corte, su pianta quadrata. Il forte \u00e8 situato nel settore settentrionale, accanto alla riva destra dell'Adige, davanti al fronte bastionato San Procolo-Spagna; la posizione \u00e8 quindi connessa al sistema della cinta magistrale. Al piede del ciglione di San Massimo, verso il bastione di San Procolo, si estendeva un avvallamento, favorevole al nemico, che poteva essere battuto solo con un grande angolo di depressione dalle artiglierie della cinta; ci\u00f2 rappresentava un pericolo per le sortite, che sarebbero state contrastate anche dalle batterie avversarie posizionate sulla riva opposta dell'Adige. Le artiglierie del forte, poste sul ramparo ettagonale, potevano battere l'intero giro d'orizzonte, eliminando cos\u00ec ogni svantaggio, tattico e balistico.\nIl progetto iniziale di forte San Procolo pu\u00f2 essere attribuito a Franz von Scholl; questa fortificazione avrebbe completato il sistema di destra d'Adige, finalizzato alla difesa indiretta della spianata e del ciglione Santa Lucia-San Massimo, assieme agli altri due capisaldi avanzati di Santa Caterina e di Porta Nuova, realizzati successivamente. L'idea non venne attuata, e dopo la morte di Scholl, nel 1838, il progetto del forte venne posto in opera dal maggiore ingegnere Johann von Hlavaty, nuovo direttore dei lavori di fortificazione.\nL'opera principale del forte \u00e8 costituita dall'alto terrapieno a inviluppo ettagonale, col ramparo e le postazioni di artiglieria a cielo aperto. Sull'intero perimetro, il terrapieno con scarpa a pendenza naturale \u00e8 difeso dal fossato asciutto e dallo spalto antistante. Il fosso \u00e8 battuto da quattro caponiere casamattate, ordinate per fucilieri, in corrispondenza delle quali il terrapieno \u00e8 provvisto di due ali di muro di rivestimento aderente; nel fossato, al posto del muro distaccato alla Carnot, una semplice palizzata difendeva il piede del terrapieno. All'interno del forte si erge il ridotto centrale casamattato, a pianta quadrata; ai vertici del ridotto, a due piani, si alternano caponiere simili a piccoli bastioni, alle quali si accedeva dalla galleria per fucilieri disposta sull'intero perimetro dell'opera. Quattro grandi traverse casamattate, dotate di polveriere, frazionano lo spazio del piazzale interno e, inserendosi nel terrapieno, danno accesso alle poterne, in comunicazione con le quattro caponiere che fiancheggiano il fossato. Nel fronte sudorientale dell'ettagono, verso la cinta magistrale, era situato l'ingresso al forte, difeso da una galleria per fucilieri. Attraverso una poterna si accede, dal piano del fossato, al piazzale interno; da qui si entrava nel ridotto attraverso un ponte levatoio sul fossato.\nArmamento.\nL'armamento della fortificazione consisteva in:\nRiserve di munizioni: 4 polveriere, ognuna da kg.\nPresidio di guerra.\nIl presidio in caso di guerra della fortificazione consisteva in:\nEra inoltre possibile disporre un presidio di emergenza di 438 uomini."}
{"id": "1457346", "revid": "118011623", "url": "https://it.wikipedia.org/wiki?curid=1457346", "title": "Luigi Tansillo", "text": "Biografia.\nVisse i suoi primi anni a Nola, dove poi fece spesso ritorno durante tutta la sua vita, componendovi alcune delle sue opere e che, lui nato da padre nolano e da madre venosina (ma di famiglia con antiche radici nel territorio nolano) , consider\u00f2 sempre la sua patria di elezione (\u00abla sua nobil patria\u00bb). Nel 1536 fu al servizio militare di Pietro di Toledo, marchese di Villafranca e vicer\u00e9 di Napoli, per volere di Carlo V e nel 1540 entr\u00f2 a far parte dell'Accademia degli Umidi.\nLa sua opera giovanile \"Il vendemmiatore\" (conosciuta anche precedentemente con il nome di \"Stanze di coltura sopra gli orti delle donne\") carme in ottave rime di natura licenziosa, che fu poi messa all'Indice, composta da circa 160 \"stanze\" ove si celano sotto metafore diverse oscenit\u00e0. Quest'opera fu composta intorno al 1534, si presume in autunno, indirizzata a Jacopo Carafa, nobile napoletano, e pubblicata lo stesso anno contro il divieto dello stesso Tansillo (\u00abIn ogni terra fuori di quella nostra, dove queste mie rime fussero portate, perderebbono la lor grazia, se pur n'hanno qualche parte; e tanto pi\u00f9, venendo elle in mano di tale, che non sapesse l'usanza di questo paese a questi tempi\u00bb).\nCon il poema le \"Lagrime di san Pietro\" il Tansillo si riscatt\u00f2 ottenendo successivamente il perdono del Papa Paolo IV e degli Inquisitori. La sua prima commedia pastorale fu il \"Tirsi\", rappresentata in Sicilia alle feste che Garc\u00eda \u00c1lvarez de Toledo y Osorio, vicer\u00e9 di Catalogna e di Sicilia, successivamente spos\u00f2 Vittoria Colonna, sotto il regno di Filippo II di Spagna, tenne per una sua pretesa sposa.\nEbbe l'elogio di Torquato Tasso che lo defin\u00ec uno dei migliori poeti italiani del Cinquecento, paragonandolo a Angelo di Costanzo e a Berardino Rota. Addirittura lo Stigliani lo consider\u00f2 poeta superiore anche al Petrarca. Il Caro lo tenne per \u00ab\"rarissimo ingegno\"\u00bb, desiderando di far la sua conoscenza in Roma. Il critico francese Adrien Baillet ne loda le liriche \"Il vendemmiatore\" e \"Lagrime di san Pietro\", quest'ultima ebbe anche le lodi, nonch\u00e9 la traduzione in francese, del famoso Fran\u00e7ois de Malherbe.\nCervantes nel capitolo 33 della prima parte del \"Don Chisciotte della Mancia\" cita un'intera ottava (tradotta in spagnolo) del poema le \"Lagrime di san Pietro\".\nNel 1551 milit\u00f2 al servizio di Don Garcia, figlio del vicer\u00e9 di Napoli, Pietro di Toledo, nell'impresa di Tunisi. Tansillo si occup\u00f2 poi di agronomia, con l'opera \"Il podere\", poema in terzine, ampiamente ispirato a Columella con precise osservazioni sulla scelta di una tenuta agricola, e con osservazioni valide anche dal punto di vista economico ed agrario, recuperando il genere georgico-didascalico e rimasto inedito fino al 1767 quando venne ricopiato con \"La balia\", un poema in cui raccomanda alle donne di allattare la propria prole, da Giovanni Lanza e pubblicato nel 1769 in Torino dalla Stamperia Reale.\nIl Marchese di Villarosa, discendente di quel Carlo Antonio de Rosa, pubblic\u00f2 in Napoli nel 1820 alcuni \"Capitoli\" del poeta e cos\u00ec fecero Bartolomeo Gamba nel 1832 e nel 1833, e Francesco Gamba nel 1834 pubblicandoli in Venezia. Scipione Volpicella, che cur\u00f2 presso la Biblioteca Nazionale di Napoli tutte le opere del Tansillo, pubblic\u00f2, con note, i \"Capitoli giocosi e satirici, editi ed inediti\" in Napoli nel 1870.\nNel 1601 presso l'editore Giorgio Greco di Vicenza furono date alle stampe tre commedie in prosa a nome del Tansillo, \"Il finto\", \"Il cavallerizzo\" e \"Il sofista\" e tutte dedicate a Pier Capponi da Jacopo Doronetti che le fece pubblicare. Ma sia lo Stigliani che il Crescimbeni si accorsero che le tre commedie erano state camuffate e storpiate ed appartenenti a Pietro Aretino, rispettivamente sotto i titoli di \"l'Ipocrita\", \"il Marescalco\" e \"il Filosofo\".\nIl filosofo Giordano Bruno, anche lui di Nola, inserisce molte poesie attribuite al conterraneo Tansillo nel dialogo filosofico \"De gli eroici furori\" del 1585; questo \u00e8 in verit\u00e0 un prosimetro, ovvero un insieme di prose e versi, il modello rimane la \"Vita nuova\" di Dante Alighieri. Nella prima parte del dialogo Tansillo \u00e8 anche il nome di uno dei protagonisti.\nLa Biblioteca \"Luigi Tansillo\".\nLa Citt\u00e0 di Teano, dove egli, pur conservando il suo forte legame con Nola (che ne conserva la memoria come di un suo figlio), visse e mor\u00ec, gli ha intitolato la Biblioteca Comunale, che ha lo scopo di assicurare il servizio di consultazione e prestito delle opere librarie. La \"Biblioteca Tansillo\" venne istituita il 9 ottobre 1973, al fine di consentire una sempre maggiore diffusione della cultura. Oggi la biblioteca dispone di circa 4000 volumi a carattere generale, una sezione enciclopedica, una sezione per ragazzi, una sezione specializzata sulla storia locale e una sezione specializzata sul Risorgimento e l'epopea di Giuseppe Garibaldi. La struttura \u00e8 dotata di due sale lettura: nella sala lettura 1 \u00e8 attivo un Punto Internet gratuito e nella sala lettura 2 \u00e8 possibile consultare riviste, novit\u00e0 librarie e i libri del mese, proposti dagli addetti della Biblioteca. Gli operatori sono a disposizione degli utenti per collaborare nelle ricerche, consultazioni e prestiti.\nLa biblioteca gestisce un proprio sito web dal quale \u00e8 accessibile il catalogo completo dei testi con possibilit\u00e0 di prenotare prestiti online."}
{"id": "1457349", "revid": "177966", "url": "https://it.wikipedia.org/wiki?curid=1457349", "title": "Vorwerk St. Procolo", "text": ""}
{"id": "1457351", "revid": "919135", "url": "https://it.wikipedia.org/wiki?curid=1457351", "title": "Angolo convesso", "text": ""}
{"id": "1457360", "revid": "287204", "url": "https://it.wikipedia.org/wiki?curid=1457360", "title": "Figueirao", "text": ""}
{"id": "1457365", "revid": "599013", "url": "https://it.wikipedia.org/wiki?curid=1457365", "title": "R\u0103zvan Ra\u021b", "text": "Caratteristiche tecniche.\nTerzino sinistro in possesso di discrete capacit\u00e0 balistiche, in grado di fornire - grazie alla propria versatilit\u00e0, che gli consente di essere impiegato da ala o da vertice basso in mediana - pi\u00f9 soluzioni al proprio allenatore.\nEfficace ad affrontare il diretto avversario in fase di non possesso grazie alla propria fisicit\u00e0, non disdegna lanciarsi in profondit\u00e0 per cercare il cross verso i compagni.\nCarriera.\nClub.\nInizia la carriera nel Rapid Bucarest; dopo essere stato in prestito per sei mesi nel Bac\u0103u, ritorna al Rapid dove vince la Coppa di Romania nel 2002 e il campionato rumeno nel 2002-2003.\nSempre nello stesso anno firma per lo \u0160akhtar, squadra di Vy\u0161\u010da Liha, con cui vince sette campionati ucraini, cinque Coppe d'Ucraina e, nel 2009, la Coppa UEFA.\nDal 1\u00ba luglio 2013 veste la maglia del West Ham United. Il 31 gennaio 2014 rescinde il suo contratto con gli \"Hammers\", dopo che quest'ultimo hanno messo sotto contratto Pablo Armero. Il 13 febbraio seguente si accasa al Rayo Vallecano.\nDopo 6 mesi in Spagna si trasferisce al PAOK in Grecia, con cui sigla un contratto biennale. Tuttavia, dopo un solo anno in cui ha realizzato 3 reti, fa ritorno al Rayo Vallecano.\nNazionale.\nDopo avere giocato con la selezione rumena Under-21 (di cui \u00e8 stato capitano), ha debuttato in nazionale maggiore il 13 febbraio 2002 in un'amichevole persa 2-1 contro la Francia in cui ha disputato i primi 45 minuti. Diventato sin da subito un cardine della squadra (oltre che capitano), da cui \u00e8 stato convocato per gli Europei del 2008 in Austria e Svizzera e per quelli del 2016 in Francia.\nDopo l'Europeo francese ha lasciato la nazionale, con cui ha collezionato 113 presenze, impreziosite da 2 gol, entrambi in amichevole contro Germania (vinta 5-1) e Albania (0-1).\nStatistiche.\nPresenze e reti nei club.\n\"Statistiche aggiornate al 21 gennaio 2017.\""}
{"id": "1457368", "revid": "287204", "url": "https://it.wikipedia.org/wiki?curid=1457368", "title": "Razvan Rat", "text": ""}
{"id": "1457373", "revid": "106456", "url": "https://it.wikipedia.org/wiki?curid=1457373", "title": "Grand'Hoche", "text": "La Grand'Hoche \u00e8 una montagna delle Alpi Cozie situata lungo la linea di confine tra l'Italia e la Francia.\nDescrizione.\nNel versante italiano la vetta domina la frazione Beaulard tra l'abitato di Oulx e Bardonecchia in Val di Susa. Nel versante francese la vetta domina la Valle della Clar\u00e9e a monte di Brian\u00e7on.\nSalita alla vetta.\nUna delle possibili salite alla vetta inizia dal rifugio Guido Rey e passando al Colle dell'Orso. Un altro percorso passa dal Colle della Mulattiera."}
{"id": "1457384", "revid": "109009237", "url": "https://it.wikipedia.org/wiki?curid=1457384", "title": "Volkshochschule", "text": "Le Volkshochschule (parola tedesca che equivale a \"Universit\u00e0 popolare\") sono scuole che conferiscono diplomi accademici. Sono nate in Danimarca con il nome di \"folkehojskoler\" per opera del pedagogista Nicolai Frederik Severin Grundtvig e sono tuttora molto comuni nei paesi del Nord Europa, specialmente in Germania. \nIl loro obiettivo \u00e8 di permettere l'apprendimento di conoscenze pratiche e teoriche a tutti, grazie all'offerta di numerosi corsi in diverse discipline a prezzi molto accessibili.\nOgni comune possiede una Volkshochschule, che viene solitamente gestita come una azienda municipalizzata."}
{"id": "1457385", "revid": "486946", "url": "https://it.wikipedia.org/wiki?curid=1457385", "title": "Nazionale di calcio del Saar", "text": ""}
{"id": "1457387", "revid": "110157", "url": "https://it.wikipedia.org/wiki?curid=1457387", "title": "Fu\u00dfball-Bundesliga 1975-1976", "text": "L'edizione 1975-1976 della Bundesliga si \u00e8 conclusa con la vittoria finale del Borussia M\u00f6nchengladbach, che conquista il suo quarto titolo, il secondo consecutivo.\nCapocannoniere del torneo \u00e8 stato Klaus Fischer dello con 29 reti.\nStagione.\nIl campionato viene vinto dal Borussia M\u00f6nchengladbach gi\u00e0 vincitore della passata edizione, che in questa stagione \u00e8 allenato da Udo Lattek, ex tecnico del . I \"Puledri\" guidano la classifica fin dalle prime giornate e concludono il torneo quattro punti sopra l'Amburgo, vincitore della Coppa di Germania. Il terzo posto \u00e8 dei campioni d'Europa del Bayern, mentre in coda retrocedono Hannover, Kickers Offenbach e Bayer Uerdingen.\nAnche in questa stagione il Bayern \u00e8 nuovamente protagonista in campo internazionale: pur venendo sconfitto nella Supercoppa UEFA dai sovietici della Dinamo Kiev i bavaresi conquistano la terza Coppa dei Campioni consecutiva. Infatti, dopo aver eliminato anche il in semifinale hanno la meglio nella finale di Glasgow sul Saint-\u00c9tienne; questo grazie al gol di Franz Roth, autore del terzo gol in una finale europea. Nella stessa manifestazione il Borussia M\u00f6nchengladbach viene eliminato nei quarti proprio dal Real Madrid, ma nel suo cammino ha eliminato anche la Juventus e ha in rosa il capocannoniere dell'edizione, Jupp Heynckes. Nelle altre competizioni continentali l'Eintracht Francoforte arriva in semifinale nella Coppa delle Coppe, e lo stesso traguardo viene raggiunto anche dall'Amburgo nella Coppa UEFA; sono eliminate rispettivamente da West Ham e Bruges, squadre che poi saranno sconfitte nelle finali.\nClassifica finale.\nLegenda:"}
{"id": "1457402", "revid": "62004", "url": "https://it.wikipedia.org/wiki?curid=1457402", "title": "Philemon Masinga", "text": ""}
{"id": "1457409", "revid": "339392", "url": "https://it.wikipedia.org/wiki?curid=1457409", "title": "Esarcato apostolico di Odessa-Krym", "text": ""}
{"id": "1457414", "revid": "267975", "url": "https://it.wikipedia.org/wiki?curid=1457414", "title": "Esarcato arcivescovile", "text": "Un esarcato arcivescovile \u00e8 una forma di diocesi della Chiesa cattolica in uso presso le Chiese di rito orientale che hanno a capo un arcivescovo maggiore.\n\u00c8 una tipologia di circoscrizione ecclesiastica cattolica analoga all'esarcato apostolico e all'esarcato patriarcale.\nDescrizione.\nLa normativa ecclesiastica relativa agli esarcati arcivescovili \u00e8 sancita dal Codice dei canoni delle Chiese orientali agli articoli 85 (comma 3), 146 (comma 1), 152 e 311-321.\nL'esarcato arcivescovile \u00e8 una porzione del popolo di Dio costituita in circoscrizione ecclesiastica all'interno del \"territorio proprio\", ossia il territorio di nascita di una Chiesa arcivescovile maggiore. Il diritto di erezione di un esarcato arcivescovile compete all'arcivescovo maggiore, che lo esercita con il consenso del Sinodo della propria Chiesa sui iuris.\nL'esarcato arcivescovile \u00e8 retto da un vescovo, chiamato esarca, al quale viene assegnata una sede titolare. Questi non dipende da nessun metropolita, ma direttamente dall'arcivescovo maggiore che lo ha nominato. La sua nomina \u00e8 accompagnata dall'assenso dato dal Romano Pontefice, constatata la regolarit\u00e0 della sua elezione, a norma del Codice dei canoni delle Chiese orientali.\nElenco.\nSono cinque gli esarcati arcivescovili attestati al 2020, tutti appartenenti alla Chiesa greco-cattolica ucraina:"}
{"id": "1457422", "revid": "110157", "url": "https://it.wikipedia.org/wiki?curid=1457422", "title": "Fu\u00dfball-Bundesliga 1976-1977", "text": "L'edizione 1976-1977 della Bundesliga si \u00e8 conclusa con la vittoria finale del Borussia M\u00f6nchengladbach, che conquista il suo quinto titolo, il terzo consecutivo.\nCapocannoniere del torneo \u00e8 stato Dieter M\u00fcller del con 34 reti.\nStagione.\nDurante la stagione il capitano del , Franz Beckenbauer vince il suo secondo Pallone d'oro, in quello che \u00e8 per\u00f2 il suo ultimo anno in Bundesliga. Ad ogni modo il campionato, come nelle due precedenti edizioni, viene vinto dal Borussia M\u00f6nchengladbach: la squadra, allenata anche in questa stagione da Udo Lattek prende il comando della classifica dalla settima giornata e lo mantiene fino alla fine, tranne nel venticinquesimo turno quando \u00e8 superato dall' che poi finir\u00e0 terzo; tra le due squadre, punto sotto i campioni arriva invece lo , mentre il conquista la Coppa di Germania.\nIn campo internazionale il Bayern \u00e8 la prima squadra tedesca a conquistare la Coppa Intercontinentale: il trofeo viene vinto sconfiggendo i brasiliani del Cruzeiro nel doppio confronto. Anche in questa stagione, per\u00f2, i bavaresi non riescono a conquistare la Supercoppa UEFA, che va all'Anderlecht, inoltre, dopo aver vinto la Coppa dei Campioni nelle ultime tree edizioni, i \"Rossi\" vengono questa volta eliminati nei quarti dalla Dinamo Kiev. In questa manifestazione arriva comunque in finale una squadra tedesca, il Borussia M\u00f6nchengladbach; questo dopo aver avuto la meglio anche sul Torino e sugli stessi sovietici. Nella partita, che si gioca a Roma, prevale per\u00f2 il Liverpool per 3-1. Un'altra finalista della Germania Ovest \u00e8 l'Amburgo nella Coppa delle Coppe, che sconfigge ad Amsterdam i campioni in carica dell'Anderlecht per 2-0.\nClassifica finale.\nLegenda:"}
{"id": "1457430", "revid": "38120", "url": "https://it.wikipedia.org/wiki?curid=1457430", "title": "Lorenzo (Corrado Guzzanti)", "text": ""}
{"id": "1457441", "revid": "585241", "url": "https://it.wikipedia.org/wiki?curid=1457441", "title": "Formaggio appenzeller", "text": "Il formaggio Appenzeller \u00e8 un formaggio a pasta dura di latte vaccino prodotto nel cantone e nella regione di Appenzello nel nord est della Svizzera.\nLa caratteristica \u00e8 dovuta ad una salamoia di erbe, a volte incorporante vino o sidro, applicata alle forme di formaggio che serve a conservare i sapori e la pasta interna mediante la formazione di una crosta.\nQuesto formaggio ha una storia documentata di almeno 700 anni. Oggi \u00e8 prodotto da 75 caseifici ognuno con una differente ricetta per la composizione della salamoia, molte delle quali tenute segretissime.\nIl formaggio ha colore paglierino con piccoli buchi e una crosta dorata. Ha un forte odore e un sapore di noci e di frutta, che varia da un sapore medio ad uno forte in base a quanto sia stagionato. Sono venduti tre tipi:\nCollegamenti esterni.\n "}
{"id": "1457449", "revid": "4506", "url": "https://it.wikipedia.org/wiki?curid=1457449", "title": "Formaggio Appenzeller", "text": ""}
{"id": "1457452", "revid": "1543377", "url": "https://it.wikipedia.org/wiki?curid=1457452", "title": "Georg Friedrich Grotefend", "text": "Egli riusc\u00ec nell'impresa all'et\u00e0 di 27 anni, quando era insegnante di ginnasio, studiando le iscrizioni trilingui di Behistun scritte dai sovrani Achemenidi, e rivolgendosi alla redazione pi\u00f9 \"semplice\", quella alfabetica in antico persiano.\nDopo avere giustamente individuato la colonna dell'iscrizione in antico persiano (lingua strettamente imparentata con l'avestico, a lui noto), egli part\u00ec da alcune considerazioni logiche: dal momento che si trattava di iscrizioni celebrative, egli suppose che, seguendo uno schema \"classico\", all'inizio ricorresse il nome del re che aveva fatto incidere l'iscrizione (accompagnato dai titoli regali), seguito da quello del padre ed eventualmente degli antenati. Sulla base della ricorrenza di diverse parole identiche che egli suppose essere \"re\" (parola evidentemente ripetuta nel titolo, ben noto, di \"re dei re\"), pot\u00e9 cominciare ad associare valori fonetici ai segni grafici, dal momento che era conosciuto il nome persiano (avestico) del \"re\", e inoltre, sulla base delle dinastie note, pot\u00e9 rapidamente identificare i nomi propri di Dario (\"D\u0101rayawu\u0161\"), di suo figlio Serse (\"X\u0161ay\u0101r\u0161\u0101\") e di suo padre Istaspe (\"Vi\u0161t\u0101spa\").\nData la struttura essenzialmente alfabetica (abjad) della scrittura dell'antico persiano, fu poi relativamente semplice completare l'acquisizione di valori fonetici e la decifrazione delle iscrizioni. Questo primo passo permise in seguito a Henry Rawlinson di decifrare anche la colonna, pi\u00f9 complessa, scritta in cuneiforme accadico (di tipo logografico/sillabico).\nNel 1848 gli venne dedicata una medaglia."}
{"id": "1457453", "revid": "287204", "url": "https://it.wikipedia.org/wiki?curid=1457453", "title": "War (Bob Marley)", "text": "War \u00e8 una canzone scritta da Allan Cole e Carlton Barrett e cantata da Bob Marley sull'album \"Rastaman Vibration\" del 1976, che prende spunto da un discorso dell'imperatore d'Etiopia, Hail\u00e9 Selassi\u00e9, deceduto (forse ucciso) due anni prima, dopo essere stato detronizzato nel 1974. Il popolo Rasta prega Selassi\u00e9 come la seconda incarnazione di Ges\u00f9, e si riferisce a lui come il \"Leone di Giuda\", cosa che Marley ha fatto in molte delle sue canzoni. \nL'imperatore d'Etiopia pronunci\u00f2 questo discorso all'Assemblea Generale delle Nazioni Unite, il 4 ottobre 1963, quando era ancora in carica. Marley utilizza una parte del discorso, in particolare quella che richiama all'uguaglianza tra gli uomini affinch\u00e9 non ci siano differenze di razza, classe o nazionalit\u00e0. Nella sua canzone, Marley asserisce che ci sar\u00e0 guerra fino al giorno in cui si arriver\u00e0 ad una societ\u00e0 egualitaria (soprattutto in Africa).\nHail\u00e9 Selassi\u00e9, invece, aveva semplicemente esortato gli ufficiali degli eserciti e i rappresentanti delle nazioni ad abbandonare le armi nucleari e a porre fine allo sfruttamento, l'ineguaglianza razziale e l'ingiustizia internazionale.\nIl discorso.\nMarley utilizza esattamente le seguenti parole del discorso di Hail\u00e9 Selassi\u00e9 alle Nazioni Unite, trasformandole in versi ed intercalandoli con la parola \"War\" (guerra):\n \nConclude per\u00f2 il concetto con versi molto meno pacifici del discorso originario\u02d0 \nPer quanto riguarda le nazioni citate da Hail\u00e9 Selassi\u00e9 e da Marley, il Mozambico e l'Angola avevano raggiunto l'indipendenza poco prima dell'uscita del disco \"Rastaman Vibration\" (rispettivamente il 25 giugno e l'11 novembre 1975), dopo anni di guerriglia con il potere coloniale. Il regime dell'apartheid in Sudafrica cesser\u00e0 pacificamente nel 1991.\nCover.\nNel 1997 il gruppo brasiliano Sepultura realizz\u00f2 una cover del brano rendendola in chiave industrial metal. Il brano comprende spezzoni del discorso di Selassi\u00e8 alle Nazioni Unite. Il pezzo si trova in \"Ratamahatta\" il secondo singolo tratto dal fortunatissimo album \"Roots\". \u00c8 presente solo nella versione CD e non in quella in vinile. Successivamente fu incluso anche nella compilation Blood-Rooted.\nNel 2009 Bono, il cantante del gruppo rock U2, e altri musicisti riproposero questo brano. La particolarit\u00e0 di questa incisone sta nel fatto che \u00e8 eseguita da musicisti provenienti da tutto il mondo. Il produttore del video, Mark Johnson, ha raccolto il contributo di ciascun musicista direttamente nel proprio paese di origine, attraverso l'uso di macchine digitali portatili."}
{"id": "1457454", "revid": "1984168", "url": "https://it.wikipedia.org/wiki?curid=1457454", "title": "Appenzeller", "text": ""}
{"id": "1457455", "revid": "1318658", "url": "https://it.wikipedia.org/wiki?curid=1457455", "title": "Arte paleolitica nella Valle del C\u00f4a", "text": "Il sito di arte paleolitica nella Valle del C\u00f4a \u00e8 uno dei pi\u00f9 grandi siti all'aperto di arte paleolitica.\nAlla fine degli anni ottanta vennero scoperte incisioni a Vila Nova de Foz C\u00f4a, nel Duero (Portogallo nord-orientale) e parzialmente a Pinhel (Beira Interna Nord, distretto di Guarda). Questo luogo si trova nella valle del C\u00f4a, e comprende migliaia di incisioni raffiguranti cavalli, bovini ed altri animali, uomini e figure astratte, databili tra i 20\u00a0000 e i 10\u00a0000 anni fa. A partire dal 1995 una squadra di archeologi sta catalogando e studiando questo complesso preistorico, ed \u00e8 stato istituito un parco al fine di ricevere turisti in determinate aree.\nPolemiche successive alla scoperta.\nDopo la scoperta del complesso, che si estende per molti chilometri lungo il fiume, nacque una polemica circa la costruzione di una centrale idroelettrica.\nSe venisse costruita, la centrale alzerebbe il livello del fiume coprendo buona parte delle pitture rupestri. Questo fato era noto alla compagnia energetica portoghese (la EDP) ed all'IPPAR prima che la comunit\u00e0 scientifica ne scoprisse l'importanza.\nL'archeologo N\u00e9lson Rabada, studiando il sito grazie ad un accordo tra EDP ed IPPAR, decise di parlarne alla stampa ed alle alte autorit\u00e0 in materia, come l'UNESCO. Questa scoperta provoc\u00f2 scandalo nell'opinione pubblica portoghese ed internazionale, ed il caso venne denunciato da The Sunday Times, The New York Times ed International Herald Tribune.\nI documenti prodotti dall'UNESCO non furono unanimi riguardo alla costruzione o meno della centrale, con Jean Clottes, capo del dipartimento preistorico, che sosteneva che l'innalzamento dell'acqua avrebbe potuto difendere i graffiti dai vandalismi ma confermando anche che \"\u00e8 il sito di arte paleolitica all'aperto pi\u00f9 grande dell'Europa, se non del mondo\".\nQuesta soluzione non piacque agli archeologi ed all'opinione pubblica, ed un forte movimento di opinione pubblica portoghese si oppose alla sua costruzione. Nel 1995 il parlamento ed il governo portoghese, sotto la guida del Primo ministro Ant\u00f3nio Guterres, decise di sospendere i lavori creando un parco da dedicare agli studi archeologici ed alle visite turistiche.\nArte.\nLe incisioni trovate raffigurano principalmente animali quali cavalli, bovini (uri) e caprini. Sono presenti anche figure umane o astratte.\nLe immagini sono quasi esclusivamente su superfici verticali di roccia lungo la vallata del fiume, e sono state fatte usando la tecnica ad incisione. La dimensione spazia da 15 a 180 centimetri, ma la maggior parte \u00e8 di 40-50 centimetri che spesso formano mosaici o composizioni. Lo stile usa soprattutto linee spesse. \u00c8 stato calcolato che queste incisioni risalgono a 20\u00a0000 anni fa (studio del 1995).\nL'importanza del sito dipende dalla rarit\u00e0 di questo genere, e dalla sua incredibile estensione; esistono numerosi siti con graffiti nelle grotte, ma quelli all'aperto sono rarissimi, come quello di Mazouco (Messico), quello di Fornols-Haut (Francia), o quelli di Domingo Garc\u00eda e Siega Verde (entrambi in Spagna), ma nessuno di loro pu\u00f2 competere con C\u00f4a per dimensioni.\nLuoghi specifici.\nIl sito della valle del C\u00f4a \u00e8 composto da un gruppo di 16 insediamenti sparsi su 17 chilometri:\nEventi.\nLa conferenza \"HERITAGE 2008 - World Heritage and Sustainable Development International Conference\" (dell'UNESCO) si terr\u00e0 a Vila Nova de Foz C\u00f4a tra il 7 ed il 9 maggio 2008."}
{"id": "1457457", "revid": "2143966", "url": "https://it.wikipedia.org/wiki?curid=1457457", "title": "Stazione meteorologica di Palermo Boccadifalco", "text": "La stazione meteorologica di Palermo Boccadifalco \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa all'entroterra della citt\u00e0 di Palermo. Dismessa dall'11 gennaio 2009, \u00e8 tuttavia rimpiazzata nelle funzioni dalla stazione automatica DCP, codice WMO 16409, gi\u00e0 presente in loco con funzioni di controllo dei dati rilevati dalla stazione tradizionale attualmente inattiva.\nStoria.\nLa stazione meteorologica inizi\u00f2 la sua attivit\u00e0 negli anni 1930 del secolo scorso, quando divenne operativo l'omonimo aeroporto. Le attivit\u00e0 di assistenza alla navigazione aerea e di rilevazione e raccolta di dati meteorologici ebbe una temporanea interruzione nel 1943, con breve trasferimento presso Corleone, a causa degli eventi bellici della Seconda guerra mondiale.\nNel 1945 la postazione meteorologica fu ricollocata nell'originaria ubicazione, mentre durante gli anni cinquanta venne realizzata la torre di controllo e fu deciso lo spostamento dell'osservatorio meteorologico presso questa struttura. La stazione rimase in uso fino al 1977, anno in cui venne ebbe inizio l'interruzione della sua attivit\u00e0 che si protrasse per ben tredici anni.\nNel 1990 l'osservatorio meteorologico ha ripreso regolarmente la propria attivit\u00e0 di rilevazione dei dati meteorologici e di assistenza alla navigazione aerea.\nLa stazione risulta attualmente dismessa dall'11 gennaio 2009.\nCaratteristiche.\nLa stazione meteorologica si trova nell'Italia insulare, in Sicilia, nel comune di Palermo, presso l'aeroporto di Boccadifalco, a 105 metri s.l.m. e alle coordinate geografiche .\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, la temperatura media del mese pi\u00f9 freddo, febbraio, \u00e8 di +11,5\u00a0\u00b0C, mentre quella del mese pi\u00f9 caldo, agosto, \u00e8 di +26,6\u00a0\u00b0C; mediamente si contano zero giorni di gelo all'anno e 46 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono gli 0,0\u00a0\u00b0C del gennaio 1999 e i +45,2\u00a0\u00b0C dell'agosto 1999.\nLe precipitazioni medie annue si attestano a 855\u00a0mm, mediamente distribuite in 81 giorni di pioggia, con minimo in estate, picco massimo in inverno e massimo secondario in autunno per gli accumuli.\nL'umidit\u00e0 relativa media annua fa registrare il valore di 62,3 % con minimo di 57 % a luglio e massimi di 67 % a dicembre e a gennaio; mediamente si contano zero giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta a +11,6\u00a0\u00b0C; quella del mese pi\u00f9 caldo, agosto, \u00e8 di +26,1\u00a0\u00b0C. Nel trentennio esaminato, la temperatura minima assoluta \u00e8 stata di -1,2\u00a0\u00b0C nel gennaio 1962 mentre la temperatura massima assoluta \u00e8 stata di +43,2\u00a0\u00b0C nel luglio 1962.\nLa nuvolosit\u00e0 media annua si attesta a 3,8 okta, con minimo di 1,6 okta a luglio e massimo di 5,1 okta a febbraio.\nLe precipitazioni medie annue arrivano a 754,5\u00a0mm, con minimo in estate e picco in autunno-inverno.\nDa segnalare, la temperatura media annua, superiore ai 18\u00a0\u00b0C, tra le pi\u00f9 elevate dell'intero territorio nazionale italiano. Da notare, a confronto con la stazione di Punta Raisi (che si trova a circa 25\u00a0km di distanza dalla citt\u00e0 da cui \u00e8 inoltre separata da una catena montuosa), la differenza di temperatura. Durante le ondate di calore questa stazione fa registrare temperature pi\u00f9 elevate, anche di molto, rispetto a quella di Punta Raisi; mentre durante l'inverno registra temperature ben pi\u00f9 basse dell'altra stazione, come si pu\u00f2 osservare mettendo a confronto i dati di entrambe le stazioni.\nDati climatologici 1951-1980.\nNel trentennio 1951-1980 la temperatura media del mese pi\u00f9 freddo, gennaio, si attesta a circa +11,7\u00a0\u00b0C; quella del mese pi\u00f9 caldo, agosto, \u00e8 attorno ai +25,8\u00a0\u00b0C.\nNel trentennio esaminato, la temperatura minima assoluta \u00e8 stata di -1,2\u00a0\u00b0C nel gennaio 1962 mentre la temperatura massima assoluta \u00e8 stata di +43,2\u00a0\u00b0C nel luglio 1962.\nDati climatologici 1931-1960.\nIn base alle medie climatiche 1931-1960, la temperatura media del mese pi\u00f9 freddo, gennaio, \u00e8 di +11,3\u00a0\u00b0C (contro i +11,6\u00a0\u00b0C della media 1961-1990) mentre quella del mese pi\u00f9 caldo, agosto, si attesta a +26,3\u00a0\u00b0C (contro i +26,1\u00a0\u00b0C della media 1961-1990); la temperatura media annua fa registrare il valore di +18,4\u00a0\u00b0C (contro i +18,1\u00a0\u00b0C della media 1961-1990).\nMediamente si contano 0 giorni di gelo all'anno e 108 giornate in cui si registrano precipitazioni, anche se inferiori alla soglia di 1\u00a0mm del giorno di pioggia.\nValori estremi.\nTemperature estreme mensili dal 1943 ad oggi.\nNella tabella sottostante sono riportati i valori delle temperature estreme mensili registrate presso la stazione meteorologica dal 1943 ad oggi (dal 2009 i dati sono rilevati dalla stazione automatica DCP). Nel periodo esaminato, la temperatura minima assoluta ha toccato i -1,2\u00a0\u00b0C durante la nevicata del 31 gennaio 1962, mentre la massima assoluta ha raggiunto i +45,2 \u00b0C nell'agosto 1999 (seguita dai +45,0\u00a0\u00b0C dell'agosto 1945)."}
{"id": "1457459", "revid": "188323", "url": "https://it.wikipedia.org/wiki?curid=1457459", "title": "Flittena", "text": ""}
{"id": "1457462", "revid": "12453122", "url": "https://it.wikipedia.org/wiki?curid=1457462", "title": "Esegeta", "text": ""}
{"id": "1457463", "revid": "1005847", "url": "https://it.wikipedia.org/wiki?curid=1457463", "title": "Julian Nowak", "text": "Ha ricoperto la carica di Primo ministro della Polonia nel 1922."}
{"id": "1457464", "revid": "123903141", "url": "https://it.wikipedia.org/wiki?curid=1457464", "title": "Arcieparchia", "text": "Nella Chiesa cattolica di rito orientale si chiama arcieparchia una porzione di territorio e di fedeli che vengono affidati alla cura pastorale di un arcieparca. Gli arcieparchi possono essere metropoliti, ma non mancano arcieparchie non metropolitane.\nL'arcieparchia \u00e8 del tutto corrispondente all'arcidiocesi della Chiesa latina. Le arcieparchie (e i loro arcieparchi) sono disciplinate dai canoni 177-310 del Codice dei canoni delle Chiese orientali."}
{"id": "1457467", "revid": "131358", "url": "https://it.wikipedia.org/wiki?curid=1457467", "title": "Cracovia Krak\u00f3w", "text": ""}
{"id": "1457468", "revid": "287204", "url": "https://it.wikipedia.org/wiki?curid=1457468", "title": "Cracovia Krakow", "text": ""}
{"id": "1457472", "revid": "1439131", "url": "https://it.wikipedia.org/wiki?curid=1457472", "title": "Opel 5/12 PS", "text": "La 5/12 PS era un'autovettura di fascia bassa prodotta dal 1911 al 1920 dalla Casa automobilistica tedesca Opel.\nProfilo e storia.\nDurante la prima met\u00e0 del 1910 il programma della Casa di R\u00fcsselsheim era quello di proporre una versione notevolmente aggiornata della Doktorwagen, popolare vettura di fascia medio-bassa introdotta l'anno precedente, che proponesse interessanti contenuti tecnici, oltre che funzionali.\nMa non essendo la nuova vettura ancora pronta esattamente come i vertici della Casa desideravano, si scelse nel frattempo di proporre una variante aggiornata della Doktorwagen per i mesi che mancavano ad ultimare la vera erede.\nLa 5/10 PS.\nFu cos\u00ec che, subito dopo l'uscita di produzione della Doktorwagen, fu lanciata la 5/10 PS, ossia la vettura che doveva fungere da \"cuscinetto\", per colmare la lacuna lasciata nel segmento delle Opel di fascia medio-bassa, in attesa del nuovo modello.\nLa 5/10 era in pratica una Doktorwagen aggiornata, soprattutto nella meccanica: in primo luogo, il motore era un'evoluzione dell'unit\u00e0 da 1 litro utilizzata sulla Doktorwagen. Si trattava infatti di un 4 cilindri portato a 1195 cm\u00b3, dotato di distribuzione a valvole laterali ed in grado di raggiungere una potenza massima di 10 CV a 1800 giri/min.\nPer il resto, sia per quanto riguarda la meccanica, sia per quanto riguarda il telaio, la 5/10 PS mantenne quanto gi\u00e0 proposto dalla Doktorwagen. La trasmissione era quindi a giunto cardanico, con cambio a 3 marce. Il telaio, che manteneva la stessa misura di passo rispetto alla Doktorwagen, era ad assale rigido e molle a balestra semiellittiche su entrambi gli assi. Anche l'impianto frenante riproponeva freni a pedale unicamente posteriori ed agenti sul cambio. Il freno di stazionamento agiva invece sulle ruote posteriori.\nLa 5/10 PS raggiungeva una velocit\u00e0 massima di circa 50 km/h, anche in questo caso coincidenti con le prestazioni velocistiche della Doktorwagen. Rispetto a quest'ultima, per\u00f2, la 5/10 PS era disponibile unicamente in una sola configurazione di carrozzeria, ossia come single-phaeton.\nFu prodotta fino alla fine del 1910: all'inizio dell'anno seguente sarebbe sopraggiunto il nuovo modello.\nLa 5/12 PS prima serie.\nLa 5/12 PS nacque per sostituire la 5/10 PS nella fascia medio-bassa della gamma Opel all'inizio degli anni dieci. Fu lanciata all'inizio del 1911 e rispetto al modello precedente propose alcune novit\u00e0: prima di tutto il passo fu allungato di ben 20 cm per migliorare l'abitabilit\u00e0 interna. In secondo luogo, il motore ricevette una nuova rivisitazione, passando da 1195 a 1261 cm\u00b3 di cilindrata e portando la potenza massima da 10 a 12 CV erogati a 1800 giri/min.\nPer il resto, la 5/12 PS prima serie riproponeva quanto gi\u00e0 visto sulla 5/10 PS. L'unica altra grossa differenza era la disponibilit\u00e0 della carrozzerie, che in questo modello non comprendeva unicamente la versione biposto, ma anche la torpedo (erano i primissimi anni che tale tipo di carrozzeria cominciava a diffondersi e la Opel non volle rimanere indietro), la piccola limousine ed addirittura la landaulet.\nLa 5/12 PS prima serie raggiungeva una velocit\u00e0 massima compresa tra i 50 ed i 55 km/h, a seconda del tipo di carrozzeria montato.\nFu prodotta fino alla fine del 1911.\nLa 5/12 PS seconda serie.\nAll'inizio del 1912, la 5/12 PS ricevette numerosi interventi ed aggiornamenti, dando cos\u00ec origine alla seconda serie.\nRispetto alla prima serie, erano in effetti svariate le novit\u00e0: prima di tutto, il telaio fu nuovamente allungato nel passo, questa volta di 7 cm in pi\u00f9, arrivando cos\u00ec a 2.4 m. Sempre dal punto di vista telaistico, la nuova 5/12 PS montava delle nuove sospensioni ad assale rigido con balestre tre quarti ellittiche, una soluzione utilizzata in quel periodo anche sulla pi\u00f9 grande 6/16 PS.\nMa anche dal punto di vista meccanico vi furono delle significative novit\u00e0: prima di tutto, il cambio ottenne la quarta marcia, una soluzione insolita, all'epoca, per una vettura di tale categoria. Inoltre, il motore vide crescere la propria cilindrata fino a 1300 cm\u00b3, mentre la potenza crebbe fino a 14.5 CV a 1800 giri/min.\nIdentico rispetto alla prima serie era il ventaglio di carrozzerie disponibili.\nLa velocit\u00e0 massima era di 55 km/h.\nLa seconda serie della 5/12 PS fu prodotta fino alla prima met\u00e0 del 1914, per essere poi sostituita dalla terza serie.\nLa 5/12 PS terza serie.\nCon l'uscita di produzione della seconda serie della 5/12 PS fu introdotta la terza serie, che si distingueva esternamente per le ruote in acciaio al posto delle ruote in legno utilizzate fino a quel momento. La terza serie della 5/12 PS divenne anch'essa popolare e ricevette ben presto il soprannome affettuoso di \"puppchen\" (in tedesco, \"bambolina\"). La 5/12 PS era meno pretenziosa delle due serie precedenti e si rese disponibile unicamente in configurazione phaeton o torpedo a 4 posti, le due versioni pi\u00f9 gettonate.\nA parte il passo, nuovamente allungato e portato a 2.5 m di lunghezza, il telaio e la trasmissione erano quelle della 5/12 seconda serie, ma il motore fu nuovamente aggiornato e pass\u00f2 a 1394 cm\u00b3, mentre la potenza massima rimase invariata, a tutto vantaggio della coppia motrice e quindi della brillantezza di marcia. La velocit\u00e0 massima rimase comunque anch'essa invariata a 55 km/h.\nLa terza serie della 5/12 PS fu tolta di produzione dopo pochi mesi, alla fine del 1914.\nLa 5/12 PS quarta serie.\nLa quarta serie della 5/12 PS non arriv\u00f2 subito dopo l'uscita di scena della terza, a causa di un ritardo dovuto alle difficolt\u00e0 causate dallo scoppio della Prima guerra mondiale. Fu quindi nel 1916 che le nuove 5/12 PS tornarono a calcare le strade tedesche. La novit\u00e0 di spicco della quarta ed ultima serie della 5/12 PS fu l'adozione del motore da 1570 cm\u00b3 montato anche sulla 6/16 PS: tale motore era diverso dalla serie di motori utilizzati sulle serie precedenti, ma arrivava ad erogare solo 15 CV, appena mezzo cavallo vapore in pi\u00f9 rispetto alla serie precedente.\nSi torn\u00f2 inoltre ad utilizzare le balestre semiellittiche per le sospensioni, mentre il cambio rimase a 4 marce. Invariate anche le prestazioni.\nL'ultima serie della 5/12 PS rimase in listino fino al 1920: una volta tolta di produzione, la successiva erede sarebbe arrivata solo quattro anni dopo e sarebbe stata la capostipite della nuova serie \"Laubfrosch\"."}
{"id": "1457473", "revid": "1005847", "url": "https://it.wikipedia.org/wiki?curid=1457473", "title": "Artur \u015aliwi\u0144ski", "text": "Ha ricoperto la carica di Primo ministro della Polonia dal 26 giugno al 16 luglio 1922. Nel 1915 aveva presieduto il Comitato Centrale Nazionale, che aveva combattuto per l'indipendenza della Polonia dalla Russia."}
{"id": "1457475", "revid": "287204", "url": "https://it.wikipedia.org/wiki?curid=1457475", "title": "Zaglebie Sosnowiec", "text": ""}
{"id": "1457480", "revid": "767487", "url": "https://it.wikipedia.org/wiki?curid=1457480", "title": "Roke", "text": "Roke \u00e8 una frazione del South Oxfordshire, a circa 4,8\u00a0km a nord di Wallingford. Ha una public house del XVI secolo, la Home Sweet Home. Ora \u00e8 incluso nella vicina parrocchia civile di Berrick Salome.\nCultura.\nRoke ospita l'annuale Rokefest Beer and Music Festival."}
{"id": "1457481", "revid": "712828", "url": "https://it.wikipedia.org/wiki?curid=1457481", "title": "I fiumi della guerra", "text": ""}
{"id": "1457483", "revid": "775372", "url": "https://it.wikipedia.org/wiki?curid=1457483", "title": "Stazione meteorologica di Palermo Punta Raisi", "text": "La stazione meteorologica di Palermo Punta Raisi \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa all'area costiera a ovest della citt\u00e0 di Palermo.\nStoria.\nLa stazione meteorologica \u00e8 entrata in funzione l'11 aprile 1960, a seguito della realizzazione dell'aeroporto di Punta Raisi. La stazione ha iniziato fin dal momento della sua attivazione l'emissione di messaggi SYNOP e SYREP, oltre ai METAR per l'assistenza alla navigazione aerea.\nCaratteristiche.\nLa stazione meteorologica, gestita dall'ENAV, si trova nell'Italia insulare, in Sicilia, in provincia di Palermo, nel comune di Cinisi, presso l'aeroporto di Punta Raisi, a 34 metri s.l.m. e alle coordinate geografiche .\nMedie climatiche ufficiali.\nDati climatologici 1961-1990.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta a +12,5\u00a0\u00b0C; quella del mese pi\u00f9 caldo, agosto, \u00e8 di +26,7\u00a0\u00b0C. Da segnalare, la temperatura media annua, di 18,6\u00a0\u00b0C, tra le pi\u00f9 elevate dell'intero territorio nazionale italiano, e l'escursione termica mediamente molto contenuta in ogni stagione. Nel trentennio esaminato, la temperatura minima assoluta ha toccato i +1,4\u00a0\u00b0C nel gennaio 1962 (media delle minime assolute annue di +4,3\u00a0\u00b0C), mentre la massima assoluta ha raggiunto i +44,0\u00a0\u00b0C nel giugno 1982 (media delle massime assolute annue di +37,6\u00a0\u00b0C).\nLa nuvolosit\u00e0 media annua si attesta a 3,6 okta giornalieri, con minimo di 1,5 okta giornalieri a luglio e massimo di 5 okta giornalieri a gennaio.\nLe precipitazioni medie annue superano di poco i 600\u00a0mm e sono distribuite mediamente in 75 giorni; il minimo si verifica in primavera-estate e il picco in autunno-inverno.\nL'umidit\u00e0 relativa media annua fa registrare il valore di 71,5% con minimo di 69% a luglio e massimi di 73% a dicembre e a gennaio.\nIl vento presenta una velocit\u00e0 media annua di 5,4\u00a0m/s, con minimo di 4,4\u00a0m/s a luglio e massimo di 6,4\u00a0m/s a dicembre; le direzioni prevalenti sono di ostro tra ottobre e marzo, di ponente ad aprile e di grecale tra maggio e settembre.\nValori estremi.\nTemperature estreme mensili da maggio 1960 ad oggi.\nNella tabella sottostante sono riportati i valori delle temperature estreme mensili dall'inizio delle osservazioni, avvenuto l'11 aprile 1960, ad oggi, con il relativo anno in cui sono state registrate. Nel periodo esaminato, la temperatura minima assoluta ha toccato i +1,4\u00a0\u00b0C il 31 gennaio 1962, mentre la massima assoluta ha raggiunto i +44,0\u00a0\u00b0C il 26 giugno 1982."}
{"id": "1457485", "revid": "287204", "url": "https://it.wikipedia.org/wiki?curid=1457485", "title": "Joel Bats", "text": ""}
{"id": "1457493", "revid": "124195563", "url": "https://it.wikipedia.org/wiki?curid=1457493", "title": "Beatrice di Castiglia e Guzm\u00e1n", "text": "Origine.\nFiglia naturale del re di Castiglia e Le\u00f3n e poi anche re dei Romani (imperatore non ancora incoronato del Sacro Romano Impero Germanico), Alfonso X \"il Saggio\" e di Mar\u00eda Guill\u00e9n de Guzm\u00e1n.\nBiografia.\nIl padre, Alfonso X, divenuto re di Castiglia nel 1253, invase il Portogallo e si appropri\u00f2 della regione dell'Algarve.Il re del Portogallo, Alfonso III cedette ma, pur essendo ancora sposato con la contessa di Boulogne, Matilde, riusc\u00ec ad ottenere la mano della figlia illegittima di Alfonso X, Beatrice, con la clausola che quando il primo figlio della coppia avrebbe compiuto sette anni, l'Algarve sarebbe tornato al Portogallo.Nello stesso anno, dopo che il re del Portogallo \u2013 rinunciando ai suoi possedimenti francesi \u2013 aveva divorziato da Matilde, spos\u00f2 Beatrice di Castiglia.\nCome moglie del re del Portogallo, Beatrice ricevette le rendite delle citt\u00e0 di Torres Novas e Alenquer e in seguito ne ottenne la signoria.\nNel 1263, non senza alcune resistenze (forse perch\u00e9 l'erede era il terzogenito ed aveva solo due anni), Alfonso X di Castiglia consegn\u00f2 l'Algarve all'erede, il principe Dionigi, a condizione che Alfonso III del Portogallo lo avesse seguito in battaglia con cinquanta lanceri.\nNello stesso anno, essendo morta nel 1262 la contessa Matilde di Boulogne, il papa Urbano IV convalid\u00f2 il matrimonio tra Alfonso e Beatrice.\nNel 1267, con la convenzione di Badajoz, fu risolto definitivamente il problema dell'Algarve, e il confine tra il Portogallo e la Castiglia fu stabilito presso il fiume Guadiana.\nRimasta vedova nel 1279, rimase a corte come regina madre.\nBeatrice mor\u00ec il 27 ottobre del 1303. Fu sepolta nel Monastero di Alcoba\u00e7a.\nFigli.\nBeatrice ad Alfonso diede otto figli:\nBibliografia.\nEdgar Prestage, \"Il Portogallo nel Medioevo\", in \"Storia del mondo medievale\", vol. VII, 1999, pp.\u00a0576\u2013610"}
{"id": "1457495", "revid": "48040", "url": "https://it.wikipedia.org/wiki?curid=1457495", "title": "PalaFondoPatti", "text": ""}
{"id": "1457496", "revid": "838137", "url": "https://it.wikipedia.org/wiki?curid=1457496", "title": "Armoriale dei comuni della Lapponia", "text": "Questa pagina contiene le armi (stemma e blasonatura) dei comuni finlandesi appartenenti alla regione della Lapponia."}
{"id": "1457498", "revid": "1005847", "url": "https://it.wikipedia.org/wiki?curid=1457498", "title": "Costituzione della Repubblica Popolare di Polonia", "text": "La Costituzione della Repubblica Popolare di Polonia (anche conosciuta come \"Costituzione di Luglio\" o \"Costituzione del 1952\") fu approvata il 22 luglio 1952. Creata dai comunisti polacchi della Repubblica Popolare di Polonia, annull\u00f2 la precedente Costituzione di Marzo e la Piccola Costituzione del 1947 (provvisoria); la nuova costituzione era basata sulla Costituzione sovietica del 1936, anche conosciuta come \"Costituzione di Stalin\". Il testo russo della Costituzione fu rivisto e corretto da Stalin e in seguito tradotto in polacco. Fu legalizzato il Parlamento comunista e le leggi e i decreti introdotti in Polonia dal PKWN, che oper\u00f2 contemporaneamente all'arrivo dell'Armata Rossa nel 1944. Con le rivoluzioni del 1989 la Costituzione fu modificata significativamente, dal 1989 al 1992 (dal 29 dicembre 1989 fu semplicemente chiamata \"Costituzione della Polonia\") e fu sostituita dalla nuova Costituzione polacca il 2 aprile 1997.\nLa costituzione fu modificata 24 volte, e la pi\u00f9 famosa modifica risale al 10 febbraio 1976. Quest'ultima dichiar\u00f2 la Polonia uno stato socialista, dichiar\u00f2 il partito PZPR come la forza dirigente nella costruzione del socialismo e defin\u00ec la Polonia come eterna amica dell'Unione Sovietica.\nLa costituzione ruppe la tradizione della separazione dei poteri, e introdusse in sua vece la pratica sovietica della dittatura del proletariato. Il ramo legislativo del governo (il Parlamento polacco, il Sejm), doveva avere il massimo potere, in quanto espressione della volont\u00e0 del popolo, ed avrebbe supervisionato il potere giudiziario e esecutivo del governo.\nSejm.\nIl Sejm della Repubblica Popolare di Polonia ebbe inizio con 425 membri: inizialmente ogni deputato rappresentava 60.000 cittadini. La popolazione tuttavia crebbe negli anni sessanta e il collegamento di rappresentanza 1:60.000 fu abbandonato e il numero di deputati fu fissato a 460. Un articolo della costituzione stabiliva che i deputati erano responsabili di fronte al popolo e potevano essere licenziati dal popolo stesso, anche se questo articolo non fu mai veramente applicato.\nLe leggi erano approvate con il voto di maggioranza. Il Sejm poteva votare sull'approvazione del bilancio come anche sui piani nazionali. L'assemblea deliberava ad ogni riunione, che veniva convocata dal Consiglio di Stato.\nIl Sejm doveva anche scegliere un corpo denominato \"Prezydium\", scelto tra i suoi membri, e il Maresciallo del Sejm doveva sempre essere membro del partito Zjednoczone Stronnictwo Ludowe. Durante la prima riunione del Parlamento, il Sejm nominava il Primo Ministro insieme agli altri ministri (il Consiglio dei ministri) e i membri del Consiglio di Stato. Il Sejm sceglieva anche altre cariche governative, tra cui la Suprema Camera di Controllo della Polonia (\"Najwy\u017csza Izba Kotroli, NIK\"), i membri del Tribunale di Stato (\"Trybuna\u0142 Stanu\") e del Tribunale Costituzionale (\"Trybuna\u0142 Konstytucjny\"), come anche l'Ombudsman (\"Rzecznik Praw Obywatelskich\") (le ultime tre istituzioni furono create negli anni ottanta).\nIl Senato della Polonia era stato abolito con il referendum popolare del 1946, pertanto il Sejm era divenuto l'unico corpo legislativo della Polonia.\nRamo esecutivo.\nIl potere esecutivo era detenuto dal Consiglio dei ministri e dal Consiglio di Stato. Quest'ultimo era eletto alla prima riunione del Sejm e rimaneva in carica quattro anni; poteva essere composto sia da deputati che persone qualsiasi, tuttavia i membri erano di solito scelti nel \"partito chiave\" (che era il Partito Operaio Unificato Polacco), anche se occasionalmente comprendeva membri non iscritti. Il Consiglio agiva da Capo di Stato (in pratica attraverso il Presidente del Consiglio di Stato), e pertanto rappresentava la Repubblica Popolare Polacca nelle relazioni esterne e nella ratifica dei trattati internazionali; il Consiglio deliberava anche in merito a questioni militari. Era il Consiglio a conferire la cittadinanza e a concedere la grazia; non possedeva iniziativa legislativa, ma poteva emettere decreti. Tuttavia, questi decreti dovevano essere confermati dal Sejm nella riunione successiva. Era ancora il Consiglio a definire l'interpretazione della legge.\nIl Consiglio di Stato sostitu\u00ec il precedente capo di Stato polacco, il Presidente della Polonia (l'ultimo fu Boles\u0142aw Bierut).\nPotere giudiziario.\nLa Corte Suprema era l'istituzione che vigilava su tutti gli altri tribunali, che erano divisi in tribunali regionali, del voivodato e particolari (amministrativi e militari). Nel 1980 fu introdotta la Corte Suprema Amministrativa, e nel 1982 il Tribunale di Stato (che gi\u00e0 esisteva nella Seconda Repubblica di Polonia), il Tribunale Costituzionale e l'Ombudsman.\nEmendamenti.\nDurante il suoi 45 anni di vita, la Costituzione della Repubblica Popolare Polacca fu soggetta a diverse modifiche; il testo venne cambiato 24 volte.\nAlcuni dei maggiori cambiamenti che vennero posti in essere all'inizio della caduta del comunismo nel 1989 furono:\nImportanza.\nCome in molti altri Paesi comunisti, la costituzione era basata sulla costituzione sovietica del 1936 e pertanto serv\u00ec principalmente come strumento di propaganda, non riuscendo a regolare le principali fonti di potere (il Partito Operaio Unificato Polacco, comunista, nel caso della Polonia).\nAltri progetti.\n (in polacco)"}
{"id": "1457503", "revid": "125150918", "url": "https://it.wikipedia.org/wiki?curid=1457503", "title": "Nuraghe Santu Antine", "text": "Il nuraghe Santu Antine, chiamato anche \"sa domo de su re\" (in italiano \"reggia\"), fa parte del complesso monumentale di Santu Antine di Torralba, \u00e8 uno dei nuraghi pi\u00f9 maestosi e importanti dell'intera Sardegna.\nIl Nuraghe , \"caposaldo di tutto il sistema insediativo della Valle dei Nuraghi, rappresenta la sintesi e l\u2019apogeo dell\u2019architettura di et\u00e0 nuragica\".\nCollocazione geografica.\nIl complesso nuragico si trova nella regione storica del Meilogu, nel comune di Torralba, nella piana di Cabu Abbas dove sono presenti oltre 30 nuraghi, tra i quali spicca il nuraghe Oes.\nIl nuraghe \u00e8 la parte monumentale del villaggio nuragico che, a tutt'oggi, \u00e8 messo in luce dagli scavi solo in parte. In et\u00e0 romana nel II secolo a.C. parte delle capanne oggi visibili, furono modificate nella struttura o demolite e ricostruite; in particolare, sulle strutture meridionali del villaggio, fu impiantata una villa rustica. \nDescrizione.\nL'intero complesso rappresenta un importante esempio di architettura megalitica. \nPer quanto riguarda il nuraghe polilobato, per la costante regolarit\u00e0 delle misure e per le simmetrie si pu\u00f2 ipotizzare l\u2019esistenza di un progetto unitario definito in ogni sua parte.\nForma e struttura.\nLa forma della planimetria del Nuraghe Santu Antine \u00e8 un triangolo equilatero e sugli angoli vi sono tre torri laterali distanziate l'una dall'altra di circa 42 metri. Nel baricentro del triangolo svetta il mastio a pianta circolare la cui altezza originaria superava i 25 metri\nSi accede dall\u2019ingresso principale, orientato a sud, su un cortile oblungo in corrispondenza dell'ingresso del mastio. Alle due estremit\u00e0 del cortile ci sono gli ingressi delle torri ovest ed est: da queste due aule, attraverso un altro varco, si accede a due monumentali corridoi illuminati da feritoie triangolari, che conducono alla torre nord. \nLa parte pi\u00f9 antica \u00e8 costituita dal mastio centrale, mentre \u00e8 di epoca successiva la cinta esterna di muraglia, che arriva all'altezza del primo livello. L'accesso alla struttura \u00e8 orientato in direzione sud, l'aula interna del primo livello del mastio centrale ha tre nicchie, collegate tra loro da un corridoio circolare ricavato nello spessore del muro.\nLa scala, disposta in senso orario, conduce al secondo livello completando 360\u00b0 di estensione. La scala raggiungeva anche un terzo livello non pi\u00f9 esistente; l'altezza residua del mastio raggiunge 17,5 metri. Il nuraghe dispone di due pozzi, uno nella pavimentazione di una cella, l'altro nel cortile.\nAdiacente al nuraghe si trova il villaggio, con le classiche capanne a pianta circolare del periodo nuragico e con abitazioni a pianta rettangolare di periodo romano che testimoniano il riutilizzo della struttura in epoche successive a quella nuragica.\nStudi archeoastronomici.\nIl nuraghe \u00e8 stato pi\u00f9 volte studiato anche dal punto di vista archeoastronomico, e tali studi hanno mostrato come la sua struttura sia orientata seguendo i solstizi. Tali affermazioni sono state sostenute, tra gli altri, dall'archeologo Ercole Contu e dagli archeostronomi Mauro Peppino Zedda, Juan Antonio Belmonte e Michael Hoskin. In particolare Hoskin, storico della scienza e docente emerito al Churchill college di Cambridge, ha definito Santu Antine \"il monumento in pietra a secco pi\u00f9 sofisticato sulla superficie terrestre\".\nDatazione.\nLe indagini effettuate datano il primo insediamento tra il 1.600 ed il 1.450 a.C., nell'Et\u00e0 del bronzo Medio, ma la costruzione \u00e8 proseguita anche nel Bronzo recente con l'edificazione del mastio.\nGli scavi effettuati nel 2007 hanno rilevato che la torre centrale \u00e8 databile al 1800 a.C. mentre le altre parti sono state aggiunte successivamente, appunto tra il 1600 e il 1450 a.C. Successivamente, intorno all'intero complesso \u00e8 sorto il villaggio nuragico.\nGli scavi.\nI primi scavi furono condotti da Antonio Taramelli nel 1935, ne seguirono altri ma sempre parziali e non esaustivi, infatti a tutt'oggi la maggior parte della superficie del villaggio non \u00e8 stata ancora riportata alla luce."}
{"id": "1457507", "revid": "74173", "url": "https://it.wikipedia.org/wiki?curid=1457507", "title": "PZPR", "text": ""}
{"id": "1457508", "revid": "287204", "url": "https://it.wikipedia.org/wiki?curid=1457508", "title": "Acroleina", "text": "L'acroleina (anche 2-propenale, 2-propen-1-ale, acrilaldeide o semplicemente propenale) \u00e8 una sostanza tossica per il fegato e irritante per la mucosa gastrica. Viene prodotta dalla disidratazione del glicerolo, reazione che si presenta durante la frittura oltre il punto di fumo dell'olio utilizzato.\nFa inoltre parte dei componenti in fase gassosa del fumo di sigaretta, causando danni all'organismo per la sua azione irritante proflogistica.\nFarmacologia.\nL'acroleina \u00e8 un metabolita farmacologicamente attivo del chemioterapico ciclofosfamide.\nEnologia.\nIn ambito vinicolo, l'acroleina \u00e8 una degradazione per disidratazione della glicerina ad opera di batteri lattici."}
{"id": "1457511", "revid": "121435929", "url": "https://it.wikipedia.org/wiki?curid=1457511", "title": "Alivar", "text": "LAlivar S.p.A. era un'azienda alimentare italiana facente parte dapprima del gruppo Montedison (con la denominazione Alimont) e, successivamente, della SME, la capogruppo dell'IRI per il settore alimentare.\nStoria.\nOrigini.\nNacque nel 1972 con il nome di Alimont, abbreviazione di Alimentari Montedison, a seguito della fusione tra le aziende alimentari che la Montecatini e la Edison avevano acquisito nei primi anni sessanta per investire la liquidit\u00e0 ricevuta con gli indennizzi statali, riconosciuti dopo la nazionalizzazione delle aziende elettriche.\nLa cessione alla SME: l'Alivar.\nIl capitale dell'Alimont era suddiviso in parti uguali tra Montedison e Pavesi; nel 1974 per\u00f2 la Montedison ne divenne unica azionista, rilevando anche il controllo della Pavesi e della Pai; nel medesimo anno l'Alimont fu ceduta alla SME (anch'essa azienda ex elettrica che aveva iniziato a investire nel settore agricolo e nella distribuzione) e cambi\u00f2 denominazione in Alivar. Gi\u00e0 nel 1972, a seguito del forte interessamento da parte di SME nell'acquisizione di aziende del settore alimentare (nel 1970 infatti era stata acquistata la Cirio dalla famiglia Signorini), il gruppo industriale controllato dall'IRI aveva rilevato anche una partecipazione del 50% del capitale dell'azienda alimentare Star di propriet\u00e0 di Danilo Fossati; questi a sua volta acquisir\u00e0 una quota del 42% della stessa Alivar, per poi ricederla alla SME nel 1984 e riprendendo il pieno controllo della Star. SME torn\u00f2 cos\u00ec a essere unica proprietaria di Alivar.\nLa razionalizzazione e l'incorporazione in SME.\nNel 1986 la SME riorganizz\u00f2 le proprie attivit\u00e0: dall'Alivar furono scorporate Bertolli, De Rica e Autogrill e fu assorbita la Sidalm, con i relativi marchi Motta e Alemagna; l'azienda venne quindi focalizzata sul settore dolciario (biscotti, cioccolato, merendine, caramelle e panettoni).\nNel luglio 1990 la societ\u00e0 fu ufficialmente sciolta. Nello stesso anno SME divise le attivit\u00e0 principali del gruppo, ovvero quelle dei prodotti dolciari e dei prodotti da forno, in tre societ\u00e0 neocostituite: Pavesi s.p.a., joint venture in cui SME deteneva il 51% del capitale e Barilla il restante 49% delle quote, nella quale confluirono i marchi Pavesi e Crackers Motta e che sar\u00e0 poi ceduta definitivamente a Barilla tra il 1992 e il 1993; Nuova Forneria s.p.a., joint venture controllata da SME per il 51% delle azioni e da Barilla Dolciaria e Ferrero con quote paritetiche del 24,5% ciascuno per il rimanente del capitale, nella quale furono immesse le attivit\u00e0 del settore dei prodotti dolciari a consumo continuativo, ossia le \"Merendine Motta\"; e Gruppo Dolciario Italiano s.p.a., societ\u00e0 quest'ultima ancora controllata interamente da SME nella quale conferirono le rimanenti attivit\u00e0 del settore dolciario dell'Alivar, cio\u00e8 le cioccolate e i prodotti da forno a consumo festivo (i panettoni) a marchio Motta, Tartufone, e Alemagna, e che verr\u00e0 ceduta poi a Nestl\u00e9 nel 1993 nell'ambito del processo di privatizzazione dell'intero gruppo SME. Nel 1990, anno del suo ultimo esercizio, aveva generato ricavi per 1543,492 miliardi di lire ed un utile pari a 57,436 miliardi di lire. Nel 1991 l'Alivar fu incorporata nella SME.\nNel 1992 vi fu da parte di SME anche la cessione del marchio delle patatine Pai (altro ex marchio di propriet\u00e0 di Alivar) al gruppo Unichips-San Carlo, cessione realizzata dopo un precedente fallito tentativo di cessione del business, avvenuto nel 1988, alla multinazionale americana PepsiCo.\nSempre nel 1992 avvenne la cessione da parte di SME di un'altra attivit\u00e0 precedentemente legata ad Alivar: quella nel ramo delle caramelle, con la cessione dei marchi Charms e Sanagola (in origine commercializzati come prodotti Alemagna) alla societ\u00e0 americana Parke Davis.\nLe controllate.\nL'Alivar controllava aziende piuttosto diversificate tra loro come:"}
{"id": "1457515", "revid": "11959", "url": "https://it.wikipedia.org/wiki?curid=1457515", "title": "Zengidi", "text": "Gli Zengidi - o, per una sorta di arabizzazione, Zangidi - furono una dinastia musulmana di origine turco-selgiuchide, che govern\u00f2 gran parte dell'Iraq settentrionale e della Siria (allora facenti parte della regione definita \u01e6az\u012bra) nel corso del XII e XIII secolo sotto l'autorit\u00e0 (spesso teorica) dell'impero selgiuchide.\nStoria.\nLa dinastia fu costituita da \u02bfIm\u0101d al-D\u012bn Zengi, che era Atabeg (governatore) selgiuchide di Mossul nel 1127. \nEgli divenne rapidamente il pi\u00f9 potente capo turco nella \u01e6az\u012bra, impadronendosi di Aleppo (strappata ai litigiosi emiri Artuqidi nel 1128) e della Contea di Edessa (presa ai Crociati nel 1144). \nQuest'ultima impresa rese Zengi un eroe agli occhi dei musulmani di tutto il mondo islamico ma egli cadde assassinato da un suo schiavo appena due anni pi\u00f9 tardi, nel 1146.\nAlla morte di Zengi, i suoi territori furono divisi tra di due figli: a Sayf al-D\u012bn Gh\u0101zi, il primogenito spett\u00f2 Maw\u1e63il e al N\u016br al-D\u012bn Z\u0101ng\u012b (Noradino) Aleppo. Noradino allora, avendo stretto alleanze con i sultanati vicini e avendo sotto di se un vasto esercito, si diresse contro i regni d'Outremer, combatt\u00e9 contro Luigi VII di Francia la seconda crociata e lo sconfisse definitivamente nel 1149.\nTra il 1149 e il 1150 sconfisse e uccise i suoi due nemici pi\u00f9 grandi: Raimondo di Poiters e Jocelin II di Antiochia e annett\u00e9 al suo dominio anche Damasco nel 1154, governata dall'Emiro Mu\u02bf\u012bn al-D\u012bn Unur, che in precedenza aveva stretto alleanze sia con lo stesso Noradino che con il Regno di Gerusalemme. Noradino divenne sultano di un regno molto vasto ma non attacc\u00f2 mai Gerusalemme, e Antiochia rimase in mano crociata seppur privata delle sue terre. Negli anni successivi Noradino si interess\u00f2 all'Egitto dei Fatimidi e aiut\u00f2 il figlio di uno dei suoi generali, S\u0101l\u0101h, che dopo aver soppiantato la dinastia fatimide divenne egli stesso Sultano come \"\u1e62al\u0101\u1e25 ad-D\u012bn Y\u016bsuf ibn Ayy\u016bb\", Saladino; questi accett\u00f2 la sovranit\u00e0 di Noradino \"de iure\", ma di fatto si comport\u00f2 come un sovrano indipendente.\nNorandino si preparava ad invadere l'Egitto e strapparne il controllo al suo vassallo Saladino quando inaspettatamente mor\u00ec nel 1174. Si pensa che Saladino fosse implicato nella sua morte. Suo figlio e successore al-Malik al-\u1e62\u0101li\u1e25 Ism\u0101\u02bf\u012bl era solo un fanciullo, e fu obbligato a rifugiarsi ad Aleppo, che governer\u00e0 fino al 1181, quando sar\u00e0 assassinato e rimpiazzato nelle sue funzioni dall'Atabeg di Mosul. Saladino prese Aleppo due anni dopo, mettendo fine al dominio zengide in Siria.\nEmiri zengidi continuarono a governare il nord dell'Iraq fino al XIII secolo, tenendo di fatto Mosul fino al 1234 e, solo nominalmente, fino al 1250."}
{"id": "1457520", "revid": "1543377", "url": "https://it.wikipedia.org/wiki?curid=1457520", "title": "Sidalm", "text": "Sidalm - Societ\u00e0 Italiana Dolciario Alimentare Milano per Azioni \u00e8 stata una societ\u00e0 italiana che operava nel settore alimentare.\nEra controllata al 100% dalla SME che le confer\u00ec, dal 1977 al 1986, le attivit\u00e0 dolciarie con i marchi Motta e Alemagna; l'azienda produceva prodotti da forno tradizionali, prodotti da forno monodose, cioccolate, snack salati, biscotti e caramelle.\nStoria.\nLa societ\u00e0 nasce il 9 dicembre 1977 su iniziativa di Societ\u00e0 Finanziaria di Partecipazioni Azionarie (gruppo IRI) per rilevare le attivit\u00e0 della societ\u00e0 Unione Industrie Dolciarie e Alimentari - Unidal in liquidazione (controllata da SME e con partecipazioni di minoranza di Bastogi, eredi della famiglia Motta e famiglia Alemagna), la quale era detentrice di Motta e Alemagna.\nUnidal allora aveva 8.000 dipendenti con stabilimenti a Milano (via Corsica e via Silva), Cornaredo, Segrate, San Martino Buon Albergo e Caivano. La societ\u00e0 era anche proprietaria di 126 autobar Alemagna, 99 punti vendita Alivar e 41 negozi Motta, ma gi\u00e0 dalla sua fondazione (1976) versava in uno stato di crisi, tale da indurre IRI a metterla in liquidazione.\nLe attivit\u00e0 del ramo gelati di Unidal furono scorporate e conferite alla controllata Italgel.\nLe attivit\u00e0 di ristorazione autostradale di Unidal furono incorporate insieme a quelle di EPEA (societ\u00e0 titolare delle attivit\u00e0 di Pavesi nel settore) nella societ\u00e0 Autogrill.\nA Sidalm fu affidata la propriet\u00e0 delle rimanenti attivit\u00e0 alimentari e la gestione degli esercizi commerciali di Unidal (bar e negozi a insegna Motta e Alemagna, questi ultimi appartenenti alla controllata ESCO).\nImmediatamente dopo la sua fondazione, propriet\u00e0 e gestione di Sidalm furono girate da IRI a Sofin (altra finanziaria pubblica), in quanto IRI temeva che la grave situazione finanziaria di Unidal ereditata dalla societ\u00e0 avrebbe comportato il dissesto societario dell'intero gruppo SME.\nTuttavia, i risultati economici della Sidalm furono sempre deludenti, anche dopo il 1983, quando la gestione venne ceduta a SME, ma la propriet\u00e0 rimase di Sofin (IRI): si suppone che l'elevato debito di Unidal, la rigidit\u00e0 della struttura produttiva, i costi produttivi e distributivi alti e altri fattori abbiano frenato le possibilit\u00e0 di sviluppo della societ\u00e0.\nNonostante un fatturato medio di 450 miliardi di lire annui, IRI ha sborsato pi\u00f9 di 280 miliardi di lire tra il 1978 e il 1985 per coprire le perdite e ricapitalizzare la societ\u00e0.\n\u00c8 sintomatico di ci\u00f2 il fatto che nel tentativo di vendita della SME nel 1985 le attivit\u00e0 della Sidalm erano valutate al prezzo simbolico di una lira.\nNel 1985 vennero chiusi i due impianti di Milano.\nLa Sidalm fu incorporata nell'Alivar nel 1986."}
{"id": "1457521", "revid": "2143966", "url": "https://it.wikipedia.org/wiki?curid=1457521", "title": "Stazione meteorologica di Reggio Calabria Aeroporto", "text": "La stazione meteorologica di Reggio Calabria Aeroporto \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa alla citt\u00e0 di Reggio Calabria.\nCaratteristiche.\nLa stazione meteorologica, gestita dall'ENAV, si trova nell'Italia meridionale, in Calabria, nel comune di Reggio Calabria, presso l'aeroporto di Reggio Calabria, a 21 metri s.l.m. e alle coordinate geografiche .\nDati climatologici 1971-2000.\nIn base alle medie climatiche del trentennio 1971-2000, la temperatura media dei mesi pi\u00f9 freddi, gennaio e febbraio, \u00e8 di +11,8\u00a0\u00b0C, mentre quella del mese pi\u00f9 caldo, agosto, \u00e8 di +26,7\u00a0\u00b0C; mediamente si contano zero giorni di gelo all'anno e 57 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +44,0\u00a0\u00b0C del luglio 1998 e gli 0,0\u00a0\u00b0C del febbraio 1973, marzo 1987 e dicembre 1988.\nLe precipitazioni medie annue si attestano a 547\u00a0mm, mediamente distribuite in 69 giorni, con marcato minimo in estate, picco massimo in inverno e massimo secondario in autunno per gli accumuli totali stagionali.\nL'umidit\u00e0 relativa media annua fa registrare il valore di 70,1% con minimo di 65% a luglio e massimi di 74% a novembre e a dicembre; mediamente si contano zero giorni all'anno con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta a +11,5\u00a0\u00b0C; quella dei mesi pi\u00f9 caldi, luglio e agosto, \u00e8 di +26,3\u00a0\u00b0C. Da segnalare, infine, la temperatura media annua superiore ai 18\u00a0\u00b0C, che si attesta su valori prossimi ai massimi assoluti dell'intero territorio nazionale italiano. Nel trentennio esaminato, la temperatura minima assoluta ha toccato 0,0\u00a0\u00b0C nel febbraio 1973, nel marzo 1973 e nel dicembre 1988, mentre la massima assoluta ha raggiunto i +42,0\u00a0\u00b0C nel giugno 1982.\nLa nuvolosit\u00e0 media annua si attesta a 3,1 okta giornalieri, con minimo di 0,9 okta giornalieri a luglio e massimi di 4,5 okta giornalieri a gennaio e a febbraio.\nLe precipitazioni medie annue si aggirano sui 500\u00a0mm, mediamente distribuite in 69 giorni di pioggia, con minimo in primavera-estate e picco in autunno-inverno. Relativamente alle precipitazioni, va segnalato che, con i 500\u00a0mm di media annua, la stazione meteorologica di Reggio Calabria fa segnare il secondo valore minimo assoluto dell'intero versante tirrenico peninsulare, essendo di poco superiore soltanto ai 419\u00a0mm della stazione meteorologica di Monte Argentario.\nL'eliofania assoluta media annua si attesta a 6,8 ore giornaliere, con massimo di 10,6 ore giornaliere a luglio e minimi di 3,7 ore giornaliere a dicembre e a gennaio.\nTemperature estreme mensili dal 1951 ad oggi.\nNella tabella sottostante sono riportati i valori delle temperature estreme mensili dal 1951 ad oggi, con il relativo anno in cui sono state registrate. Nel periodo esaminato, la temperatura minima assoluta ha toccato -0,6 \u00b0C nel gennaio 1959, mentre la massima assoluta ha raggiunto i +44,0\u00b0C nel luglio 1998."}
{"id": "1457522", "revid": "12454041", "url": "https://it.wikipedia.org/wiki?curid=1457522", "title": "Ercole Antonio Raggi", "text": ""}
{"id": "1457528", "revid": "1522738", "url": "https://it.wikipedia.org/wiki?curid=1457528", "title": "Isole Orange", "text": ""}
{"id": "1457529", "revid": "228587", "url": "https://it.wikipedia.org/wiki?curid=1457529", "title": "Terra Vecchia", "text": "La Terra Vecchia \u00e8 il nucleo pi\u00f9 antico della citt\u00e0 di Cerignola, risalente con tutta probabilit\u00e0 all'epoca romana. Si presenta come un tipico aggregato urbano medievale ad accerchiamento dalla forma circolare. \u00c8 situato nella parte nord della citt\u00e0 su una collina.\nStoria.\nCerignola si trova al crocevia di due importanti sistemi infrastrutturali: i tracciati dauni e romani ed i tratturi per la transumanza, tant'\u00e8 che in epoca romana la citt\u00e0 rappresentava gi\u00e0 un insediamento di scambio. Ad avvalorare la tesi dell'origine romana del borgo vi \u00e8 il suo impianto urbanistico, ricco di elementi di ortogonalit\u00e0 tipici dei centri del Medioevo sviluppatosi su agglomerati preesistenti. \nIn epoca medievale il borgo, ridotto a sede di feudo, fu dotato di castello, torri e cinta muraria. Resti delle mura sono osservabili lungo \"via 13 Italiani\" e \"via Torrione\". Attualmente invece risulta essere perimetrato da una serie di costruzioni che ne delimitano i confini.\nIl tessuto viario \u00e8 disordinato e si sviluppa intorno ad un asse principale, \"via Piazza Vecchia\", che collega le due principali porte d'ingresso alla citt\u00e0 (l'\"Arco della Piazza\" o \"Pignatelli\" e l'\"Arco di Carbutto\" - \"Figg. 1-2 -\") e in cui confluiscono numerose stradine strette e tortuose caratterizzate dall'assenza del marciapiede. La pavimentazione \u00e8 ad \"acciottolato\" (\"Fig. 3\") strutturato in forme geometriche riquadrate da lastre di pietra.\nIl borgo presenta una tipologia assortita di abitazioni: case ad un solo piano, i cosiddetti \"bassi\" (\"Fig. 4\"), composti da un solo vano e generalmente privi di finestre; gli \"iusi\" (\"Fig. 5\"), ovvero abitazioni poste al disotto del piano stradale per circa 4 metri; i \"vignali\" o \"soprano\" (\"Fig. 6\") elevati rispetto al piano stradale e a cui si accede attraverso una scalinata esterna, queste case erano destinate alle classi pi\u00f9 abbienti e spesso erano arricchite da elementi architettonici quali: verande, lesene ed incorniciature architettoniche ed infine troviamo le case a pi\u00f9 piani (\"Palazzo Matera\", \"Palazzo Bruni\", \"Palazzo Gala\" e il \"Palazzo della Chiesa\") che ospitavano invece le famiglie nobili pi\u00f9 influenti e risalenti circa al XV-XVI secolo. \nL'antico borgo ospita anche la vecchia cattedrale, la chiesa madre (\"Fig. 7\"), che \u00e8 anche il tempio pi\u00f9 antico della citt\u00e0 (XI-XIII secolo), che divenne sede vescovile nel XIX secolo. Attualmente \u00e8 sede della parrocchia di \"San Francesco d'Assisi\". Sempre nel borgo troviamo, inoltre, la \"Chiesa di Sant'Agostino\" con annesso il convento (XV secolo), la \"Chiesa di \" (XV secolo) e la \"Chiesa di San Giuseppe\" o della \"Santissima Trinit\u00e0\" o di \"Sant'Elena\". Oltre alle numerose chiese ed alle diverse tipologie di palazzi, il borgo \u00e8 caratterizzato da molte testimonianze epigrafiche: semplici date, attestazioni di propriet\u00e0 e motti (\"Figg. 8-11\"). Interessante \u00e8 un'iscrizione su tufi che fa riferimento al terremoto del 1731. Proprio quest'ultimo caus\u00f2 notevoli danni all'intero centro storico, distruggendo buona parte degli edifici, tra cui il castello che fu semidistrutto.\nNella seconda met\u00e0 del '700 inizi\u00f2 la fase di ricostruzione del borgo e si assistette ad un'ulteriore espansione della citt\u00e0 al di fuori delle mura. La ricostruzione avvenne per\u00f2 in maniera del tutto caotica, con edifici privati dei piani superiori, distrutti dal terremoto, e con altri costruiti riciclando le macerie di altre abitazioni. Nell'Ottocento il borgo raggiunse la sua fisionomia definitiva, anche perch\u00e9 le espansioni della citt\u00e0 non interessarono pi\u00f9 il borgo, che anzi cominci\u00f2 a trovarsi in posizione abbastanza decentrata rispetto all'abitato.\nFortunatamente \u00e8 possibile affermare che la parte pi\u00f9 antica della citt\u00e0 conserva quasi inalterata la sua fisionomia originaria, rappresentando di fatto un'importante testimonianza storico-culturale. Attualmente sono in atto lavori di ristrutturazione atti alla sua riqualificazione.\nI cunicoli.\nIl sottosuolo della \"Terra Vecchia\" presenta una serie di gallerie sotterranee, scavate in un arco temporale che va dal XI-XII secolo al XVIII-XIX secolo, che dal borgo antico dipartono verso le principali direttrici della citt\u00e0. I cunicoli, a struttura \"gotica\" o \"moresca\", servivano principalmente come difesa contro gli invasori.\nDurante la seconda guerra mondiale, un cunicolo con accesso da Palazzo Bruni conduceva dalla torre dell'orologio fino a Borgo Tressanti."}
{"id": "1457530", "revid": "122510059", "url": "https://it.wikipedia.org/wiki?curid=1457530", "title": "Imre Payer", "text": "Biografia.\nNacque in una famiglia della borghesia ungherese proprietaria di due alberghi e alcune aziende agricole. Si diplom\u00f2 in una scuola superiore di commercio.\nA fine carriera entr\u00f2 nell'esercito dove rimase cinque anni. La situazione interna dell'Ungheria con la guerra civile lo spinse, come molti magiari, all'espatrio.\nAnche suo fratello Eugen fu allenatore, guidando negli anni cinquanta, come Imre, alcune compagini calcistiche italiane.\nCarriera.\nGiocatore.\nClub.\nNel 1910 si trasferisce da Gy\u00f6r a Budapest, dove entra a far parte del Ferencv\u00e1ros, formando con Gyula Rumbold una delle pi\u00f9 forti coppie difensive del suo tempo. Coi biancoverdi vince tre campionati consecutivi dal 1911 al 1913, anno in cui vincer\u00e0 anche la Coppa nazionale.\nNel 1919 si trasferisce all'AC Vienna. Torner\u00e0 a Budapest per concludere la sua carriera con l'AC Zugl\u00f3i.\nNazionale.\nFu capitano della Nazionale ungherese con la quale debutt\u00f2 nel novembre del 1911 in una partita contro l'Austria terminata 2-0 per i magiari. Disput\u00f2 il torneo di calcio del Giochi olimpici estivi 1912, dove la sua squadra, dopo una sconfitta contro il Regno Unito, vinse il torneo di consolazione.\nLa sua ultima partita in Nazionale risale al mese di ottobre 1918 (partita vinta per 3-0 contro l'Austria in cui segn\u00f2 due gol su rigore). Nel complesso, ha rappresentato l'Ungheria 21 volte a livello internazionale, segnando 4 gol.\nAllenatore.\nNel 1921 si trasferisce in Italia facendosi chiamare con il cognome tedesco Payer, intraprendendo la carriera di allenatore durata quasi tre decenni."}
{"id": "1457536", "revid": "486946", "url": "https://it.wikipedia.org/wiki?curid=1457536", "title": "Pok\u00e8mon 2000", "text": ""}
{"id": "1457539", "revid": "12379", "url": "https://it.wikipedia.org/wiki?curid=1457539", "title": "Reggipetto", "text": ""}
{"id": "1457541", "revid": "1442080", "url": "https://it.wikipedia.org/wiki?curid=1457541", "title": "Socket AM2+", "text": "Il Socket AM2+, evoluzione del Socket AM2, \u00e8 stato introdotto da AMD con la sua piattaforma \"Spider\", congiuntamente con i nuovi processori Phenom, in grado di sfruttare appieno le caratteristiche di questo Socket.\nIl Socket AM2+ \u00e8 costituito da 940 pin ed \u00e8 di tipo PGA-ZIF. Supporta, tra le nuove tecnologie, il bus HyperTransport 3.0 (fino a 2,6\u00a0GHz) e memorie DDR2 fino a 1066\u00a0MHz. Il bus di sistema per le CPU resta pari a 200\u00a0MHz. Inoltre introduce la separazione (cosiddetto \"dual plane\") fra l'alimentazione della CPU e quella del northbridge (il controller delle memorie integrato nella CPU), consentendo notevoli risparmi energetici. A titolo esemplificativo un processore Phenom con TDP massimo di 140\u00a0W, in idle ha un TDP di circa 103\u00a0W se installato su piattaforma single-plane e circa 70\u00a0W se su piattaforma dual-plane.\nLa novit\u00e0 pi\u00f9 rilevante di questo socket \u00e8 quella di essere perfettamente retrocompatibile con tutti i processori per Socket AM2. Inoltre, molte schede madri AM2+ sono compatibili anche con i processori per Socket AM3 (a condizione che abbiano solo 938 pin, ed a patto di rinunciare al supporto per memorie DDR3).\nI processori utilizzati.\nIl Socket AM2+ supporta le seguenti CPU:"}
{"id": "1457546", "revid": "92723", "url": "https://it.wikipedia.org/wiki?curid=1457546", "title": "Chiesa greco-cattolica rutena", "text": "La Chiesa greco-cattolica rutena \u00e8 una Chiesa sui iuris nell'ambito della Chiesa cattolica che adotta il rito bizantino. Le sue radici si trovano tra i Ruteni che vivevano nella regione chiamata Rutenia subcarpatica (o Transcarpazia), sul versante danubiano dei Carpazi. Questa regione si trova oggi nella parte occidentale dell'Ucraina ai confini con Ungheria e Slovacchia.\nStoria.\nI cattolici ruteni discendono da coloro che furono evangelizzati dai santi Cirillo e Metodio, che introdussero il rito bizantino nella loro missione agli Slavi nel IX secolo.\nGli abitanti della regione erano stati costretti dall'invasione dei Magiari del X secolo a rifugiarsi sulle montagne. Con l'Unione di U\u017ehorod del 1646, la Chiesa rutena si riun\u00ec al resto della Chiesa cattolica, mantenendo tuttavia il proprio rito bizantino e le proprie tradizioni liturgiche e riservando l'elezione dei suoi vescovi a un consiglio di monaci basiliani e sacerdoti secolari. \nCon l'erezione dell'eparchia di Muka\u010devo, il 19 settembre 1771, i fedeli ruteni furono sottratti alla giurisdizione del vescovo di Eger. Il diritto di nomina fu concesso all'imperatore in qualit\u00e0 di re di Ungheria, mentre la Santa Sede ritenne il diritto di confermare i vescovi nominati.\nLa regione fu, parzialmente, incorporata nella Cecoslovacchia dopo la Prima guerra mondiale. L'annessione all'Unione Sovietica dopo la Seconda guerra mondiale port\u00f2 alla persecuzione della Chiesa cattolica rutena. Tuttavia, dalla caduta del comunismo la Chiesa rutena ha visto una rinascita nei numeri di fedeli e presbiteri.\nRapporti con la Chiesa greco-cattolica slovacca.\nA partire dall'Unione di U\u017ehorod del 1646 fu unanimemente accettata sul territorio che include l'odierna Slovacchia orientale, la storia della Chiesa greco-cattolica slovacca si \u00e8 intrecciata con quella della Chiesa greco-cattolica rutena per secoli.\nAl termine della Prima guerra mondiale, la maggior parte dei ruteni e slovacchi di rito bizantino si trovavano entro il territorio cecoslovacco, che comprendeva due diocesi, Pre\u0161ov e Muka\u010devo. Fra le guerre mondiali, ebbe luogo fra questi cattolici di rito bizantino una significativa migrazione verso la Chiesa ortodossa cecoslovacca. Eretta il 22 settembre 1818, l'eparchia di Pre\u0161ov fu sottratta nel 1937 dalla giurisdizione del primate d'Ungheria e resa immediatamente soggetta alla Santa Sede.\nDopo la Seconda guerra mondiale, l'eparchia di Muka\u010devo nella Rutenia subcarpatica fu annessa dall'Unione Sovietica, di conseguenza l'eparchia di Pre\u0161ov ebbe giurisdizione su tutti i greco-cattolici rimasti in Cecoslovacchia.\nLa Chiesa greco-cattolica rutena e la Chiesa greco-cattolica slovacca condividono lo stesso rito e la stessa appartenenza etnica e si differenziano solo per motivi storici e linguistici (i ruteni di Slovacchia sono in buona parte assimilati agli slovacchi e la liturgia \u00e8 celebrata prevalentemente in slovacco, anzich\u00e9 in slavo ecclesiastico).\nRapporti con i cattolici di rito latino negli Stati Uniti.\nNel XIX e XX secolo molti cattolici di rito bizantino emigrarono negli Stati Uniti d'America, soprattutto nelle citt\u00e0 minerarie. La predominante gerarchia latina non sempre li accolse con favore, soprattutto per quella che appariva come una novit\u00e0 negli Stati Uniti: preti cattolici sposati. Su loro richiesta, la Sacra Congregazione Propaganda Fide estese il 1\u00ba maggio 1897 agli Stati Uniti delle regole gi\u00e0 esposte in una lettera del 2 maggio 1890 all'arcivescovo di Parigi: queste norme permettevano l'emigrazione negli Stati Uniti solo ai sacerdoti celibi o vedovi che non portassero al seguito i propri figli. Questa norma fu ribadita con specifico riferimento ai cattolici di rito ruteno dal decreto \"Cum data fuerit\" del 1\u00ba marzo 1929, che fu rinnovato per altri dieci anni nel 1939. L'insoddisfazione da parte di molti cattolici ruteni negli Stati Uniti diede origine alla diocesi americana carpato-rutena.\nI rapporti con i cattolici di rito latino sono migliorati, specialmente dopo il Concilio Vaticano II, nel quale la Chiesa rutena ebbe un ruolo rilevante sulle decisioni al riguardo della lingua liturgica. (A differenza dell'originario costume del rito latino, la Chiesa rutena ha sempre celebrato la Divina Liturgia in antico slavo ecclesiastico).\nLa persecuzione sovietica.\nDopo la Seconda guerra mondiale, l'eparchia di Muka\u010devo nella Rutenia subcarpatica fu annessa dall'Unione Sovietica, che perseguit\u00f2 la Chiesa cattolica di rito bizantino e ne espropri\u00f2 le chiese, a favore della Chiesa ortodossa, ritenuta pi\u00f9 docile verso il regime.\nIl 1\u00ba novembre 1947 l'eparca Teodor Rom\u017ea fu assassinato dall'NKVD. Venerato come martire, \u00e8 stato beatificato da papa Giovanni Paolo II il 27 giugno 2001.\nIl 28 agosto 1949 la Chiesa greco-cattolica rutena fu ufficialmente soppressa dalle autorit\u00e0 sovietiche; da allora continu\u00f2 la propria esistenza clandestinamente.\nLa Chiesa rutena oggi.\nLa Chiesa rutena oggi consiste delle seguenti circoscrizioni ecclesiastiche:\nUn problema che impedisce l'organizzazione della Chiesa greco-cattolica rutena sotto un unico sinodo \u00e8 il desiderio di alcuni preti e fedeli dell'eparchia di Muka\u010devo di far parte della Chiesa greco-cattolica ucraina.\nLe parrocchie rutene sottolineano l'importanza del Papa e del magistero della Chiesa cattolica. Il Concilio Vaticano II ha spinto questa Chiesa a rimuovere parte della \"latinizzazione\" per fare ritorno alla sua originale identit\u00e0 orientale. Nel giugno del 1999 il Consiglio presbiterale dell'arcieparchia di Pittsburgh ha promulgato il codice canonico proprio. Nel gennaio 2007 il Consiglio presbiterale ha promulgato una versione delle Divine Liturgie di San Giovanni Crisostomo e di San Basilio Magno ampiamente rivista per rimuovere latinizzazioni posteriori.\nConsiglio della Chiesa.\nElenco dei Presidenti del Consiglio della Chiesa rutena:"}
{"id": "1457547", "revid": "841827", "url": "https://it.wikipedia.org/wiki?curid=1457547", "title": "Troiano De Filippis Delfico", "text": "Biografia.\nLa formazione.\nSi form\u00f2 grazie a insegnanti privati. Fu particolarmente dotato nella pittura, disciplina nella quale ebbe maestro il napoletano Pasquale Della Monica.\nLa prima guerra di indipendenza e l'esilio.\nAppartenne a una famiglia di lunghe tradizioni liberali e nel 1848 combatt\u00e9 nella prima guerra di indipendenza. Perseguitato dalla polizia borbonica fu costretto all'esilio, inizialmente nello Stato pontificio e poi in Grecia, dove visse per alcuni anni.\nCos\u00ec lo stesso Troiano raccont\u00f2 la vicenda relativa alla sua fuga:\nProdittatore d'Abruzzo.\nL'8 settembre 1860, dopo il suo rientro in patria fu nominato prodittatore d'Abruzzo con Pasquale De Virgiliis e Clemente De Caesaris. A Teramo organizz\u00f2 e comand\u00f2, con il grado di maggiore, la Guardia Nazionale. Certamente prese parte all'assedio della Fortezza di Civitella del Tronto e si impegn\u00f2 nella lotta al Brigantaggio. Si dimise dall'incarico nel 1865.\nAncora nel 1867 prese parte alle raccolte di fondi e risorse per i volontari abruzzesi in partenza per l'Agro romano dove furono coinvolti molti degli ufficiali che avevano servito sotto il suo comando nella Guardia Nazionale di Teramo.\nL'impegno politico.\nFu esponente della Sinistra storica e pi\u00f9 volte si candid\u00f2 nelle elezioni politiche, prima contro Nicola Urbani (1861) e poi contro Francesco Sebastiani (1865, 1867 e 1870). Nonostante il prestigio indiscusso della persona, fu sempre sconfitto, con esiti addirittura disastrosi nelle politiche del 1867 e 1870 quando riusc\u00ec a raccogliere poche decine di voti. Alla forza dei candidati della Destra si aggiunse una campagna denigratoria che, pur ricordando i meriti di Delfico al tempo della guerra d'indipendenza, tendeva ad affermare una sua inaffidabilit\u00e0 a governare e a rappresentare il collegio teramano in tempo di pace. La figura di eroe e il passato di combattente gli si ritorsero contro in questo caso e favorirono l'affermazione dei candidati liberali pi\u00f9 moderati.\nA partire dalle elezioni del 1874 il ruolo di candidato della Sinistra nel collegio di Teramo pass\u00f2 a Settimio Costantini, gi\u00e0 sindaco e presidente della provincia, destinato a una carriera politica di primo piano a livello nazionale.\nDelfico invece, nel dicembre del 1875, partecip\u00f2 con altri intellettuali, tra i quali lo stesso Costantini, alla fondazione del giornale \u201cCorriere abruzzese\u201d del quale divenne uno dei principali collaboratori, anzi forse l'opinionista politico pi\u00f9 autorevole. Tutti i suoi articoli del Corriere sono firmati semplicemente Troiano Delfico.\nIl giornale, diretto da Francesco Taffiorelli, contribu\u00ec in modo determinante all'affermazione in regione della sua parte politica e all'elezione in provincia, nelle elezioni del 1876, di cinque deputati su cinque collegi: Settimio Costantini a Teramo, Giuseppe Cerulli Irelli a Giulianova, Luigi Patrizi ad Atri, Giuseppe De Riseis a Citt\u00e0 Sant'Angelo, Diego Aliprandi a Penne.\nFu Sindaco di Montesilvano dal marzo del 1880 al maggio del 1882. Rivest\u00ec numerosi altri incarichi pubblici e fu Consigliere Comunale e Provinciale.\nLa nomina a senatore.\nNel 1880 fu nominato senatore del Regno. \nNon abbandon\u00f2 mai l'attivit\u00e0 giornalistica. Compose e pubblic\u00f2 scritti di argomento politico ed economico. Si occup\u00f2 di agricoltura e di industria. I suoi articoli, oltre che sul \u201cCorriere abruzzese\u201d, furono ospitati anche sulla \u201cRivista abruzzese di scienze lettere ed arti\u201d.\nLa famiglia.\nFu il primogenito della prima generazione della famiglia De Filippis Delfico, nata dal matrimonio di Gregorio De Filippis con Marina Delfico.\nTra i nove fratelli di Troiano il pi\u00f9 noto fu senz'altro Melchiorre, 1825-1895, musicista e caricaturista di fama internazionale. Filippo, 1827-1907, condivise con lui gli ideali liberali, fu patriota e combattente per l'Unit\u00e0 d'Italia, capo riconosciuto della Massoneria teramana.\nGli altri furono: Bernardino, 1823-1870; Aurora, 1829-1894; Lodovico, 1833-1866; Margherita, 1835-1910; Michele, 1840-1905; Rosa, 1843-1930. \nTroiano spos\u00f2 Bianca Casamarte Treccia di Campotino, dalla quale ebbe tre figli: Marino (1871-1945), sindaco di Montesilvano (aprile 1902 - settembre 1910) e deputato al parlamento nel 1919; Luciano (1873-1954), sindaco di Montesilvano (agosto 1914 \u2013 febbraio 1924); Beatrice (1876-1957).\nMor\u00ec a Montesilvano, dove la famiglia si era trasferita dopo l'abbandono del palazzo di Teramo.\nCarte e manoscritti.\nCarte riguardanti Troiano sono conservate a Teramo, presso la Biblioteca Melchiorre Delfico e presso l'Archivio di Stato; all'Aquila, presso la Biblioteca provinciale Salvatore Tommasi, nel Fondo Marrelli. Per il resto numerose carte e documenti sono in possesso degli eredi.\nDipinti.\nDalla documentazione conosciuta si desume che durante l'esilio in Grecia, spinto dalla necessit\u00e0, si procur\u00f2 da vivere anche dando lezioni di pittura e vendendo i paesaggi che egli stesso realizzava. Della sua attivit\u00e0 artistica attualmente non resta che la riproduzione fotografica di un dipinto da lui realizzato intorno al 1844, nel quale \u00e8 ritratta l'intera famiglia De Filippis Delfico in una delle sale del palazzo di Teramo. Nel dipinto egli stesso si autoritrae, riflesso in uno specchio, mentre esegue il ritratto.\nIconografia.\nOltre all'autoritratto giovanile di cui si \u00e8 detto e ad alcuni presunti ritratti di mano ignota, vanno ricordati almeno tre ritratti fotografici molto significativi: il primo del 1863, opera di Gianfrancesco Nardi, lo ritrae in divisa di Maggiore Comandante della Guardia Nazionale di Teramo, al centro del gruppo di ufficiali della Guardia stessa; il secondo del 1880, eseguito al momento della sua nomina a senatore; il terzo, infine, che lo ritrae ormai anziano."}
{"id": "1457548", "revid": "729019", "url": "https://it.wikipedia.org/wiki?curid=1457548", "title": "Sierra Nevada Brewing Company", "text": "La Sierra Nevada Brewing Company \u00e8 un'industria della birra americana fondata nel 1979 da Ken Grossman e Paul Camusi (quest'ultimo \u00e8 andato in pensione e nel 1998 ha venduto le sue azioni a Grossman). Commercializzano birre dal febbraio 1981 a Chico, in California.\nSi tratta della seconda pi\u00f9 grande industria della birra artigianale negli Stati Uniti, dietro la Boston Beer Company, con circa 600.000 barili all'anno, cio\u00e8 circa 510.000 ettolitri. Il suo prodotto di spicco \u00e8 la birra Pale Ale, ma produce anche birre di stagione.\nL'industria della birra ha aperto un pub-ristorante, \"The Sierra Nevada Taproom &amp; Restaurant\", come una sala per concerti, \"The Big Room\", situata all'interno delle attrezzature della fabbrica di birra.\nIl proprietario della fabbrica di birra \u00e8 Steve Dressler dal 1983, quando l'industria della birra ebbe un calo e produceva 25 a 30 barili alla settimana. Anche se la Sierra Nevada \u00e8 a volte designata come una piccola fabbrica, il volume della sua produzione annuale \u00e8 ormai nella categoria dei fabbricanti di birra artigianale pi\u00f9 grossi.\nDal 1987 l'industria si \u00e8 presentata a tanti concorsi per la birra, vincendo varie medaglie d'oro, argento e bronzo."}
{"id": "1457549", "revid": "2196166", "url": "https://it.wikipedia.org/wiki?curid=1457549", "title": "Monastero di Alcoba\u00e7a", "text": "Il monastero di Alcoba\u00e7a (portoghese: \"Mosteiro de Santa Maria de Alcoba\u00e7a\") \u00e8 un monastero medievale situato nella citt\u00e0 di Alcoba\u00e7a, nel Portogallo centrale. Venne fondato dal primo re portoghese, Alfonso I, nel 1153, e mantenne un forte legame con i monarchi portoghesi nella storia.\nChiesa e monastero furono il primo edificio gotico del Portogallo e, insieme al monastero di Santa Cruz a Coimbra, fu uno dei pi\u00f9 importanti monasteri medievali dello Stato. E' stato inserito dall'UNESCO tra i patrimoni dell'umanit\u00e0 nel 1989.\nStoria.\nIl monastero di Alcoba\u00e7a \u00e8 uno dei primi edifici portoghesi legati all'ordine Cistercense. Venne fondato nel 1153 come dono per Bernardo di Chiaravalle, poco prima della sua morte, dal primo re portoghese, Alfonso I, per commemorare la vittoria sui Mori a Santar\u00e9m nel marzo del 1147. La creazione del monastero fece parte della strategia di Afonso I di consolidare la propria autorit\u00e0 nel nuovo regno, e per promuovere la colonizzazione delle aree recentemente conquistate dai Mori durante la Reconquista.\nLa costruzione del monastero inizi\u00f2 nel 1178, dopo circa 25 anni dall'arrivo dei monaci cistercensi nella regione di Alcoba\u00e7a. All'inizio i monaci vivevano in case di legno, e si trasferirono in quelle di pietra solo nel 1223. La chiesa venne completata nel 1252. Chiesa e monastero furono i primi edifici gotici del Portogallo. L'ultimo ritocco al complesso medievale venne dato nel tredicesimo secolo, quando re Dionigi I ordin\u00f2 la costruzione del chiostro gotico, chiamato \"Chiostro del Silenzio\".\nI monaci dedicarono le loro vite alla meditazione religiosa, creando manoscritti illuminati nello scrittorio. I monaci produssero un trattato della storia amministrativa portoghese diviso in una serie di libri. La biblioteca di Alcoba\u00e7a fu una delle pi\u00f9 grandi biblioteche medievali portoghesi, ma venne saccheggiata durante l'invasione francese del 1810, e molti libri vennero rubati durante le sommosse anti-clericali del 1834, quando gli ordini religiosi portoghesi vennero dissolti. I resti della biblioteca, compresi centinaia di testi medievali, sono tuttora conservati presso la Biblioteca Nazionale di Lisbona.\nDurante il Medioevo il monastero acquis\u00ec notevole importanza. Il monastero comprendeva anche zone agricole, e l'abate regnava su un'ampia zona. Una scuola pubblica venne aperta nel 1269. L'importanza del monastero \u00e8 evidente per il fatto che molti reali vennero seppelliti al suo interno tra il tredicesimo ed il quattordicesimo secolo. Re Alfonso II, Alfonso III, la regina Urraca e Beatrice di Castiglia, vi vennero sepolti, cos\u00ec come Pietro I e la moglie, In\u00e9s de Castro (uccisa per ordine del padre di Pietro, Alfonso IV.) Dopo essere stato incoronato Pietro commission\u00f2 due stupende tombe gotiche per s\u00e9 e per la moglie, entrambe visibili all'interno della chiesa.\nDurante il regno di Manuele I venne aggiunto il secondo piano al chiostro, ed una nuova sagrestia, secondo lo stile tardo gotico portoghese noto come \"stile manuelino\". Il monastero venne ampliato nel diciottesimo secolo con l'aggiunta di un chiostro e di torri alla chiesa, mantenendone per\u00f2 le parti medievali. Nel periodo barocco i monaci erano famosi per le loro sculture in argilla, molte delle quali si trovano ancora nel retablo.\nIl grande terremoto di Lisbona del 1755 non fece particolari danni al monastero, anche se parte della sagrestia ed alcuni edifici minori vennero distrutti. I danni maggiori vennero causati dall'invasione delle truppe francesi nel 1800. Oltre al saccheggio della biblioteca vennero depredate le tombe, e rubate o bruciate parte delle decorazioni della chiesa. Nel 1834, durante la dissoluzione dei monasteri, agli ultimi monaci venne ordinato di lasciare il convento.\nOggi il monastero di Alcoba\u00e7a \u00e8 una delle maggiori attrazioni turistiche del Portogallo.\nArte e architettura.\nIl monastero di Alcoba\u00e7a venne costruito seguendo lo stile gotico originale, e rappresenta l'arrivo di questo stile in Portogallo. La chiesa ed altri edifici principali vennero costruiti dopo il 1178 fino alla fine del tredicesimo secolo. La chiesa venne consacrata nel 1252. Seguendo i precetti dell'ordine cisterciense gli originali edifici monastici vennero creati con linee architettoniche pulite, senza decorazioni a parte alcuni capitelli ed una statua della Vergine Maria.\nEsterni.\nLa facciata principale del monastero ha due ali in stile barocco che racchiudono la chiesa. La facciata della chiesa \u00e8 un misto di stili: il portone ed il rosone fanno parte della chiesa originale, mentre le statue e le due torri sono state aggiunte all'inizio del diciottesimo secolo dall'architetto Jo\u00e3o Turriano. Le mura laterali della chiesa hanno una merlatura, mentre l'abside possiede otto archi rampanti per supportare il peso della volta, tipica caratteristica dello stile gotico.\nInterno della chiesa.\nIl primo architetto della chiesa, probabilmente di origine francese, segu\u00ec i progetti dell'abbazia di Clairvaux (ora quasi completamente demolita), fondata da Bernardo di Chiaravalle nel 1115. La chiesa ha la forma di una croce latina con un transetto particolarmente pronunciato e tre navate. Le navate laterali sono alte quanto quella centrale (20 metri), che unite ad una larghezza complessiva di 17 metri e ad una lunghezza di 106 d\u00e0 un'idea di imponenza. Alcoba\u00e7a resta, dopo 800 anni, la pi\u00f9 grande chiesa portoghese. La verticalit\u00e0 dell'edificio \u00e8 una tipica caratteristica gotica.\nMura e colonne sono prive di decorazioni, come chiesto nelle chiese cisterciensi, e gli interni sono molto illuminati da file di finestre sulle mura, da un rosone sulla facciata principale, e da altre aperture sul transetto. La cappella principale, come a Clairvaux, \u00e8 circondata da una galleria (deambulatorio) e da una serie di cappelle radiali. Le navate sono coperte da una semplice volta gotica.\nTombe reali.\nNel transetto della chiesa si trovano le tombe di Pietro I del Portogallo e della moglie, In\u00e9s de Castro, assassinata per ordine del padre di Pietro, Alfonso IV. Dopo essere diventato re, Pietro ordin\u00f2 che le spoglie dell'amata fossero trasferite nella sua tomba di Alcoba\u00e7a e, secondo una leggenda popolare, la fece incoronare regina del Portogallo ed ordin\u00f2 ai membri della corte di baciarle la mano come omaggio, nonostante fosse gi\u00e0 in stato di decomposizione.\nQuesta coppia di tombe, di cui l'autore \u00e8 sconosciuto, sono tra le migliori sculture gotiche portoghesi. Le tombe sono sorrette da leoni (quella del re) e da bestie mezze monaco e mezze leone (per la regina), entrambe ornate con immagini dei defunti assistiti da angeli. I lati della tomba di Pietro sono finemente decorati con rilievi raffiguranti scene della vita di San Bartolomeo e di quella di Pietro ed Ines. La tomba della regina mostra scene di vita di Cristo, tra cui la crocifissione ed il Giudizio Universale.\nCappella di San Bernardo.\nQuesta cappella, situata sul lato meridionale del transetto, contiene un gruppo di sculture raffiguranti la \"Morte di San Bernardo\", uno dei migliori lavori dei monaci seicenteschi. Sui lati della cappella sono sepolti Alfonso II e Alfonso III.\nPantheon Reale.\nDal braccio destro del transetto si pu\u00f2 raggiungere il Pantheon Reale, una stanza distrutta dal terremoto di Lisbona del 1755 ricostruito alla fine del diciottesimo secolo in stile neogotico, primo tentativo del genere in Portogallo.\nIl Pantheon Reale contiene le tombe del tredicesimo secolo dalla regina Urraca di Castiglia e di Beatrice di Castiglia, sposate rispettivamente con Alfonso II ed Alfonso III. Oltre a queste si trovano tombe pi\u00f9 piccole appartenenti a principi non identificati. La tomba pi\u00f9 importante \u00e8 quella di Urraca (morta nel 1220), sepolta in una fastosa tomba in stile tardo romanico. Un rilievo sopra la tomba mostra la regina, mentre i lati sono ornati con immagini dei dodici apostoli. Altri bassorilievi raffigurano il re circondato dai figli, oltre a Cristo circondato da un'aureola e i simboli dei quattro evangelisti. Le altre tombe sono riccamente decorate con arabeschi in stile romanico-Mud\u00e9jar e con immagini degli apostoli.\nSagrestia.\nDal deambulatorio si pu\u00f2 raggiungere la sagrestia. \u00c8 stata costruita in stile manuelino all'inizio del sedicesimo secolo, e ricostruita dopo il terremoto del 1755. Il corridoio che conduce alla sagrestia, coperto da una stupenda volta a coste, ed il portone della sagrestia sopravvissero al terremoto. Il portale rappresenta un intreccio di vegetali sormontati dallo stemma del Portogallo.\nStanza dei re.\nQuesta stanza, situata vicino all'entrata della chiesa, contiene una serie di statue del XVII e XVIII secolo raffiguranti i re portoghesi. I muri sono decorati con azulejos bianchi e blu del XVIII secolo che raccontano la storia del monastero, fin dalla sua fondazione da parte di Alfonso I.\nDormitorio.\nIl dormitorio \u00e8 una grande stanza gotica in cui i monaci dormivano insieme: solo all'abate era permesso dormire in una stanza a parte. Solo nel sedicesimo secolo la sala venne divisa in celle individuali.\nRefettorio.\nIl refettorio era la stanza in cui i monaci pranzavano. Durante il pranzo uno dei monaci leggeva passi della Bibbia da un pulpito, che ad Alcoba\u00e7a \u00e8 immurato in una parete. L'accesso al pulpito \u00e8 permesso da una galleria completa di scala. Il pulpito \u00e8 una delle strutture architetturali pi\u00f9 armoniose del monastero. Come il dormitorio, anche il refettorio contiene numerosi pilastri che separano le navate, ed \u00e8 coperto da una volta a coste in stile gotico.\nChiostro del Silenzio.\nIl chiostro del monastero venne costruito durante il regno di Dionigi I, che probabilmente ne fu il fautore. \u00c8 uno dei chiostri cisterciensi pi\u00f9 grandi d'Europa. Le sue colonne sono decorate da capitelli con motivi animali e vegetali. Gli architetti furono i portoghesi Domingo Domingues e Master Diogo.\nLa Sala della Fontana gotica contiene una fontana rinascimentale decorata con motivi rinascimentali tra cui stemmi e grifoni. Il secondo piano del chiostro, in stile manuelino come mostrato dalle colonne a spirale, venne costruito all'inizio del XVI secolo.\nSala capitolare.\nQuesta stanza, in cui i monaci si raccoglievano per discutere dei problemi quotidiani del monastero, fu la sala pi\u00f9 importante dopo la chiesa. In questa sala veniva letta a cadenza regolare la regola di San Benedetto. Il portone che divide questa stanza dal chiostro \u00e8 in stile romanico. Ad oggi la stanza \u00e8 riempita con statue barocche scolpite dai monaci.\nCucina.\nLa cucina venne costruita e coperta da mosaici del diciottesimo secolo. Il camino \u00e8 enorme. L'acqua ed il pesce fresco erano trasportati dal fiume Alcoa alla cucina tramite un canale costruito artificialmente.\nUna curiosit\u00e0 \u00e8 costituita dalla singolare \"porta stretta\" che dalla cucina conduce al refettorio; la porta \u00e8 alta due metri ma larga soltanto 32 centimetri. Si ritiene fosse un deterrente per scoraggiare i monaci a indulgere nel peccato di gola."}
{"id": "1457551", "revid": "2084998", "url": "https://it.wikipedia.org/wiki?curid=1457551", "title": "Monster truck", "text": "Le esibizioni di monster truck sono uno spettacolo motoristico che ha per protagonisti grossi veicoli equipaggiati con gigantesche ruote del diametro di circa 1,60 metri.\nLo scopo principale dei partecipanti \u00e8 quello di esibirsi in salti, piroette e spettacolari evoluzioni.\nLe caratteristiche principali dei veicoli partecipanti sono: trazione integrale, 4 ruote sterzanti, ammortizzatori ad ampia escursione; queste ed altre caratteristiche permettono le evoluzioni ed entusiasmanti salti su ostacoli opportunamente creati costituiti da cumuli di terra, file di auto, autobus ed altro. La postazione di guida \u00e8 racchiusa in una carrozzeria che proviene da mezzi di produzione normale o che ne richiama in ogni caso le linee estetiche.\nQuesto sport ha cominciato ad essere conosciuto in Italia grazie alle trasmissioni televisive dedicategli da Italia 1 dal titolo \"Monster Jam\" commentate da Ciccio Valenti e al telefilm \"Dr. House - Medical Division\" dove l'interprete principale Gregory House se ne dimostra appassionato.\nI monster truck vengono anche riprodotti in scala grazie a molti appassionati di modellismo automobilistico dinamico e hanno ispirato la programmazione di videogiochi."}
{"id": "1457558", "revid": "71155", "url": "https://it.wikipedia.org/wiki?curid=1457558", "title": "Capitano Ultimo", "text": ""}
{"id": "1457567", "revid": "339392", "url": "https://it.wikipedia.org/wiki?curid=1457567", "title": "Campionato inglese di rugby", "text": ""}
{"id": "1457570", "revid": "917794", "url": "https://it.wikipedia.org/wiki?curid=1457570", "title": "Seleucia", "text": "Seleucia () \u00e8 il nome di diverse citt\u00e0 ellenistiche situate in Oriente e in genere fondate o rifondate alla fine del IV secolo a.C. da Seleuco I Nicatore, il capostipite della dinastia seleucide."}
{"id": "1457575", "revid": "181699", "url": "https://it.wikipedia.org/wiki?curid=1457575", "title": "Apotropaica", "text": ""}
{"id": "1457577", "revid": "1543377", "url": "https://it.wikipedia.org/wiki?curid=1457577", "title": "Quarto Reich", "text": " \nQuarto Reich (in tedesco: \"Viertes Reich\") \u00e8 un termine che si riferisce alla possibilit\u00e0 di un'ascesa e ritorno al potere in Germania, in Europa e/o nel mondo del regime nazionalsocialista o di un equivalente sogno di dominio del mondo in chiave totalitaria e militarista.\nOrigine del termine.\nIl 7 maggio 1945 viene firmata la resa delle 3 Sezioni della Wehrmacht dal colonnello generale Jodl e dal generale ammiraglio von Friedeburg a nome del Grande Ammiraglio Karl D\u00f6nitz, presso il comando alleato del fronte occidentale a Reims, davanti ai rappresentanti militari delle potenze vincitrici. D\u00f6nitz fu scelto da Adolf Hitler come suo successore a Presidente del Reich e in tale veste divenne l'ultimo capo della Germania nazista nel cosiddetto \u201cGoverno di Flensburg\u201d. La resa fu firmata a nome di D\u00f6nitz che era capo militare, ma al contempo anche politico del Reich. Formalmente per\u00f2 fu una resa militare dell'esercito, non politica del 3\u00ba Reich. Hitler, nel testamento che lasci\u00f2 prima del suicidio, incaric\u00f2 D\u00f6nitz di continuare la sua opera e le future generazioni di tedeschi di contribuire a una nuova Germania nazionalsocialista.\nDopo la seconda guerra mondiale, per la sua politica conservatrice, nel 1954 \"l'Unit\u00e0\" defin\u00ec il cancelliere della Germania Ovest Konrad Adenauer \u00abcapo del quarto Reich\u00bb L'espressione fu poi utilizzata nel 1966, quando il politico Kurt Georg Kiesinger fu nominato cancelliere della Germania Ovest. Le critiche mosse nei confronti di Kiesinger, sostenevano che avesse avuto rapporti col regime hitleriano, e che la sua fosse la prima pietra posata per la nascita del \"Quarto Reich\". Negli USA, venne citata dal procuratore distrettuale di New Orleans Jim Garrison - che si occupava delle indagini sull'assassinio di Kennedy - in un rapporto per la CIA, chiamato \"The rise of the Fourth Reich\".\nIl dibattito.\nAlcuni sostenitori delle teorie del complotto vedono scenari possibili al ritorno del nazismo come potenza mondiale, esistono vari scritti al riguardo che hanno studiato le azioni e le politiche che potrebbero un giorno far avverare questa distopia.\nSpesso si ritiene che il risorgente antisemitismo possa essere il primo passo verso il ritorno del nazismo al potere. Il totalitarismo mondiale venne paventato anche in caso di espansione del regime stalinista sovietico, che pure aveva combattuto il nazismo, ma che fin\u00ec per prenderne il posto nell'immaginario collettivo occidentale. Anche la predominanza della Germania nell'Unione Europea \u00e8 stata definita dagli euroscettici come mirante al Quarto Reich.\nIpotesi politiche.\nUnione europea.\nTra i paesi o federazioni accusate di voler ricreare l'ordine nazista v'\u00e8 l'Unione europea. Chi accusa l'UE di complotti mondiali o contrariamente di debolezza e fragilit\u00e0 interna si trova nei movimenti euroscettici, che designano non un odio contro l'entit\u00e0 ma uno scetticismo nei suoi confronti riguardo alle politiche economiche interne, immigrazione e relazioni interculturali, ritenuta strumento di controllo.\nUSA e mondo \"occidentale\".\nPiergiorgio Odifreddi dichiara che la politica degli Stati Uniti, interna ed esterna, sia caratterizzata da autoritarismo, razzismo e bellicismo non inferiori a quelle del Reich nazista.\nL'ultima teoria \u00e8 stata in origine la base per un libro di Francis Parker Yockey, \"Imperium: The Philosophy of History and Politics\" (1947); grazie al quale si \u00e8 poi estesa nei circoli neonazisti."}
{"id": "1457578", "revid": "287204", "url": "https://it.wikipedia.org/wiki?curid=1457578", "title": "Sintesi granulare", "text": "La sintesi granulare \u00e8 un metodo base della sintesi del suono che opera con degli elementi acustici elementari chiamati microsound o grani. \nIl metodo.\nLa \"sintesi granulare\" \u00e8 spesso basata sullo stesso principio del campionamento ma include anche tecnologie di tipo analogico. L'idea \u00e8 quella di creare suoni complessi a partire da una grossa quantit\u00e0 di suoni semplici. I grani sono di durata compresa tra 1 e 50 millisecondi e possono essere combinati e riprodotti insieme a velocit\u00e0, fase e ampiezza variabili. Il risultato non \u00e8 un unico tono, ma una \"nuvola di suoni\" che viene manipolata in maniera differente da qualsiasi altro suono naturale o da qualsiasi altro metodo di sintesi. Cambiando la forma d'onda, l'inviluppo, la durata, la posizione spaziale e la densit\u00e0 dei grani possono essere creati molti suoni diversi. Il risultato pu\u00f2 essere utilizzato nella musica o come materiale per ulteriori modifiche con altri metodi. Le possibilit\u00e0 di effetti che possono essere prodotti includono la modulazione d'ampiezza, il time stretching, lo scattering stereo o multicanale, il riordinamento random, il morphing. \nLa teoria della sintesi granulare nasce dalle ricerche di Dennis Gabor su come l'uomo comunica e ascolta. In passato c'\u00e8 stata una disputa fra Gabor e il compositore greco Iannis Xenakis che rivendicava l'invenzione di questa tecnica. Curtis Roads \u00e8 spesso accreditato come la prima persona che ha implementato una tecnica digitale di sintesi granulare. Il compositore canadese Barry Truax \u00e8 stato uno dei primi a implementare una versione sistema real-time di questa tecnica di sintesi. \nDennis Gabor considerava il suono come una somma di funzioni gaussiane elementari traslate nel dominio del tempo e della frequenza. Queste funzioni elementari venivano chiamate \"acoustic quanta\" ed usate come base per la creazione di un suono. Secondo la formulazione di Gabor un segnale formula_1 era considerato come una combinazione di diverse versioni formula_2 di una finestra di sintesi formula_3:\ncon: \nl'intervallo di tempo formula_6 e l'intervallo di frequenza formula_7 soddisfano la relazione formula_8 e formula_9\u2264formula_10.\nIannis Xenakis svilupp\u00f2 la sintesi granulare come esigenza nel periodo dei nastri magnetici in cui non c'era una grande variet\u00e0 di timbri e di suoni da poter manipolare, ma solo oscillatori e filtri. In questo contesto si ottenevano suoni in maniera dinamica ritagliando parti di nastri e riassemblando il tutto assieme. Da qui si svilupp\u00f2 la sua tecnica che consisteva nello specificare la durata e la velocit\u00e0 (frequenza) di riproduzione di ogni singolo grano.\nApprocci.\nSi possono individuare due approcci differenti alla sintesi granulare:\nSound granulation.\nLa costruzione del suono attraverso grani avviene mediante la loro sovrapposizione con il metodo dell'Overlap and Add cio\u00e8 attraverso sovrapposizioni parziali dei grani. Con questo sistema \u00e8 possibile riprodurre suoni reali in maniera accurata e successivamente modificarli nelle loro caratteristiche dinamiche. Ogni singolo grano \u00e8 moltiplicato per una finestra temporale che provvede a creare \"fade-in\" e \"fade-out\". I grani lunghi tenderanno a mantenere l'identit\u00e0 timbrica del suono originale. I grani corti tenderanno invece ad assumere un carattere di tipo impulsivo (cio\u00e8 un comportamento come quello che si riscontra nell'attacco di ogni suono). \n\u00c8 importante l'organizzazione temporale dei grani per evitare artefatti a causa delle discontinuit\u00e0. Questo rende il controllo del suono creato molto delicato e meritevole di attenzione. \u00c8 possibile estrarre grani da differenti tipologie di suoni per creare texture ibride ad esempio cominciando da una texture e finendo con un'altra texture.\nSintesi astratta.\nIn questo caso i grani sono forme d'onda arbitrarie il cui inviluppo e la cui ampiezza sono funzioni gaussiane. I grani sono organizzati in una nuvola su di un piano cartesiano con in ordinata i tempi e in ascissa le frequenze. \nNella \"sintesi granulare asincrona\" si immagina di scorrere l'asse dei tempi, all'incontro con un grano posizionato in alto o in basso a seconda della sua frequenza si attiva e si fa cominciare l'esecuzione. Ogni grano avr\u00e0 il suo timbro, la sua durata e la sua frequenza e il suono sar\u00e0 creato dalla somma di tutti i singoli grani che cominciano via via che si incontrano nello scorrere dell'asse dei tempi creando un effetto complessivo. \nAlcuni esempi sono:\nCon questo metodo \u00e8 possibile modellare molti suoni rumorosi o di tipo \"texture\" perch\u00e9 le propriet\u00e0 statistiche complessive, in questi casi, sono pi\u00f9 importanti dell'esatta evoluzione del suono. Proprio come nel mondo reale quando ci sono realizzazioni multiple dello stesso evento/fenomeno (come negli esempi sopra riportati) ci si pu\u00f2 aspettare questo tipo di suoni.\nLa durata dei suoni caratterizza la \"texture\". Una durata breve produce un suono rumoroso, una media durata (decine di millisecondi) produce gorgoglio/sbattimento, una durata lunga (centinaia di millisecondi) suoni come tremolo aperiodici o jittering della posizione spaziale. Quando i grani sono distribuiti in una regione di frequenze limitata il suono assumer\u00e0 un carattere da cui si riconosce il \"pitch\" (la nota corrispondente), mentre se la regione di frequenze \u00e8 ampia la \"texture\" avr\u00e0 un carattere complessivo pi\u00f9 confuso."}
{"id": "1457581", "revid": "767487", "url": "https://it.wikipedia.org/wiki?curid=1457581", "title": "Shuttle - L'ultima corsa verso l'oscurit\u00e0", "text": "Shuttle - L'ultima corsa verso l'oscurit\u00e0 \u00e8 un film del 2008 diretto da Edward Anderson.\nTrama.\nLe due inseparabili amiche Mel e Jules, reduci da un divertente weekend di vacanza, arrivano all'aeroporto e scoprono di non avere il passaggio che le riaccompagni a casa. Decidono cos\u00ec, insieme ad altri due ragazzi conosciuti in quel momento, di noleggiare una navetta all'aeroporto, con relativo autista. Nella navetta \u00e8 presente anche un altro passeggero. \u00c8 una notte buia e piovosa, ma il buio vero Mel e Jules lo conosceranno strada facendo..."}
{"id": "1457582", "revid": "287204", "url": "https://it.wikipedia.org/wiki?curid=1457582", "title": "Quinto Gargilio Marziale", "text": "Biografia.\n\u00c8 stato identificato con il comandante militare dallo stesso nome, menzionato in un'iscrizione latina del 260 come deceduto nella colonia di Auzia nella Mauretania Cesariense.\nDella sua opera, probabilmente intitolata \"De hortis\" e dedicata alla coltivazione di alberi e vegetali e alle loro propriet\u00e0 medicamentose, sono conservati ampi estratti nella \"Medicina Plinii\" (un anonimo manuale di ricette mediche, basato sulla \"Naturalis Historia\" di Plinio, probabilmente redatto nel IV secolo)."}
{"id": "1457587", "revid": "49981", "url": "https://it.wikipedia.org/wiki?curid=1457587", "title": "Troiano De Filippis D\u00e8lfico", "text": ""}
{"id": "1457588", "revid": "203752", "url": "https://it.wikipedia.org/wiki?curid=1457588", "title": "Cairina", "text": ""}
{"id": "1457589", "revid": "149587", "url": "https://it.wikipedia.org/wiki?curid=1457589", "title": "Noce-Castrocucco", "text": ""}
{"id": "1457592", "revid": "174925", "url": "https://it.wikipedia.org/wiki?curid=1457592", "title": "Proposizione avversativa", "text": "La proposizione avversativa \u00e8 una proposizione coordinata o subordinata che indica un evento o una situazione che si contrappone a quanto viene detto dalla proposizione reggente.\nQuando \u00e8 subordinata, nella forma esplicita viene espressa con un verbo al modo indicativo oppure al modo condizionale ed \u00e8 introdotta dalle congiunzioni: \"quando, mentre, laddove, ma\"\nNella forma implicita \u00e8 espressa con un verbo al modo infinito ed \u00e8 introdotta dalle locuzioni: \"invece di..., in luogo di...\", oppure dalla congiunzione \"anzich\u00e9\".\nQuando \u00e8 una proposizione coordinata,se indica una contrapposizione parziale \u00e8 introdotta dalle congiunzioni:\"ma,per\u00f2, eppure, pure, tuttavia, peraltro, senonch\u00e9\"; se indica una contrapposizione totale \u00e8 introdotta da:\"ma, bens\u00ec, invece\"."}
{"id": "1457598", "revid": "1343317", "url": "https://it.wikipedia.org/wiki?curid=1457598", "title": "Birra Tsingtao", "text": "La Tsingtao (\u9752\u5c9b\u5564\u9152, pinyin Q\u012bngd\u01ceo p\u00edji\u01d4 e Tsingtau-Brauerei in tedesco) \u00e8 una birra lager prodotta in Cina, nella citt\u00e0 di Tsingtao.\nIl nome deriva proprio dalla romanizzazione del nome della citt\u00e0 secondo la trascrizione postale o l'EFEO (un tempo molto pi\u00f9 diffusi del pinyin).\nSi tratta della birra cinese pi\u00f9 conosciuta e popolare, esportata in pi\u00f9 di 90 stati in tutto il mondo, conoscendo particolare diffusione nei paesi dove le comunit\u00e0 cinesi sono pi\u00f9 consistenti e radicate. Rappresenta da sola pi\u00f9 del 50% delle esportazioni di birra per la Cina.\nViene prodotta nelle varianti Tsingtao Lager e Tsingtao Pure Draft (con grado alcolico 4,7% vol).\nStoria.\nIl birrificio trae le sue origini dalla \"The Anglo-German Brewery Co. Ltd\", societ\u00e0 per azioni anglo-tedesca con sede ad Hong Kong. Viene fondato il 15 agosto 1903 con il nome \"Germania-Brauerei\" con un capitale versato di 400.000 dollari messicani d'argento, divisi in 4000 azioni ciascuna del valore di 100 $. La prima birra ad opera del nuovo birrificio viene servita il 22 dicembre 1904.\nIl 16 agosto 1916, un'assemblea generale straordinaria tenuta a Shangai sancisce la messa in liquidazione della societ\u00e0 e la cessione al gruppo giapponese Dai-Nippon. Il passaggio viene approvato dall'amministrazione militare giapponese il 9 settembre successivo. Il pagamento del 70% delle quote ancora in mano ad azionisti tedeschi viene portato a termine, per tramite dei liquidatori, il 2 aprile 1921.\nNegli anni '50 la birra inizia ad essere esportata all'estero, prevalentemente ad Hong Kong, Macao e negli stati del sud-est asiatico. A partire dal 1972 comincia ad essere venduta anche negli Stati Uniti d'America, dove diventa la birra cinese pi\u00f9 diffusa.\nPassata sotto il controllo del governo cinese dopo la seconda guerra mondiale, la compagnia viene privatizzata nei primi anni '90, cambiando nome in \"Tsingtao Brewery Company Limited\" nel 1993 dopo la fusione con altri tre birrifici della citt\u00e0 di Qingdao. Nel 2005 il gruppo americano Anheuser-Busch, gi\u00e0 detentore di una quota del 5% aumenta la sua partecipazione nella Tsingtao fino al 27%. Nel settembre 2008 la quota di propriet\u00e0 di AB viene acquistata dal gruppo belga InBev.\nIl 23 gennaio 2009 InBev annuncia la cessione del 19,9% delle azioni al gruppo giapponese Asahi Breweries per 667 milioni di dollari, Asahi diventa cos\u00ec il secondo maggior azionista della Tsingtao. Il 9 maggio 2009 le rimanenti quote di propriet\u00e0 di inBev vengono vendute al magnate cinese Chen Fashu per 235 milioni di dollari.\nNel 2012 la Tsingtao firma un accordo con la giapponese Suntory per la creazione di due societ\u00e0 in joint-venture con sede a Shangai per favorire la produzione della birra e la sua commercializzazione nella zona di Shangai e nella provincia di Jiangsu."}
{"id": "1457599", "revid": "399", "url": "https://it.wikipedia.org/wiki?curid=1457599", "title": "Alberto Gambino", "text": ""}
{"id": "1457602", "revid": "287204", "url": "https://it.wikipedia.org/wiki?curid=1457602", "title": "Giove Ottimo Massimo", "text": ""}
{"id": "1457603", "revid": "74801", "url": "https://it.wikipedia.org/wiki?curid=1457603", "title": "Preston Tucker", "text": "Visionario appassionato d'auto e inventore di tecnologie avanzate realizzate artigianalmente, viene ricordato soprattutto per la creazione della Tucker Torpedo del 1948 e per la \"torretta Tucker\" adottata dal governo statunitense nella Seconda guerra mondiale.\nCarriera.\nSi interess\u00f2 fino dagli anni '30 all'automobile entrando in societ\u00e0 con Harry Miller, costruttore di plurivittoriose vetture da competizione, fondando nel 1935 la Miller and Tucker Inc. per la produzione di auto da corsa. Dopo la morte del socio Tucker torn\u00f2 in Michigan con l'intenzione di avviare una sua produzione di autoveicoli.\nCon l'approssimarsi degli eventi bellici in Europa si dedic\u00f2 ai veicoli militari realizzando nel 1938 un prototipo di autoblindo compatto, il \"Tucker Tiger Tank\". Dotato di un possente motore Packard V12 era accreditato di una velocit\u00e0 di 78 miglia orarie () su terreno accidentato, e di ben 114 miglia orarie () su terreno livellato, troppo in eccesso rispetto alle specifiche richieste e per questo rifiutato dall'esercito degli Stati Uniti.\nEra armato con mitragliatrici calibro .30 e calibro .50 e di un cannone antiaereo da installato in una torretta girevole in vetro antiproiettile montata sopra la parte posteriore del mezzo. L'autoblindo non fu accettato ma ebbe successo la torretta di Tucker che suscit\u00f2 l'interesse sia della marina che dell'aviazione che la utilizzarono sulle torpediniere e sui bombardieri B-17 e, modificata, sui B-24.\nLa Tucker Corporation.\nNel dopoguerra fond\u00f2 nel 1946 la \"Tucker Corporation\" con lo scopo di produrre automobili. A tal fine riusc\u00ec a farsi concedere dal Governo degli Stati Uniti un grande ex stabilimento militare. Progett\u00f2 nel 1947 un prototipo di un'avveniristica automobile che realizz\u00f2 nel 1948 solo in alcuni esemplari, la Tucker Torpedo. Tucker, a causa degli enormi problemi tecnici di un progetto troppo innovativo, non riusc\u00ec ad avviare la produzione in serie di un'auto sulla carta cos\u00ec innovativa da poter mettere in crisi il settore automobilistico americano di quegli anni. Travolto da problemi legali fu costretto al fallimento e accusato di bancarotta fraudolenta nel 1949. Venne assolto nel gennaio 1950 ma ormai la sua fabbrica non esisteva pi\u00f9. Alla Tucker Corporation fu negato successivamente anche lo stabilimento produttivo (poich\u00e9 lo stabilimento di propriet\u00e0 governativa era stato concesso a Tucker con l'obbligo di produrre almeno 50 vetture in un anno); Tucker venne assolto anche perch\u00e9 era riuscito nell'intento, nonostante le numerose avversit\u00e0, dimostrando cos\u00ec la sua buona fede.\nLa produzione totale fu di 51 vetture. La cosa non fu sufficiente poich\u00e9 la concessione dello stabilimento gli fu comunque annullata.\nAd oggi delle 51 Tucker Torpedo prodotte ne rimangono 47, la maggior parte delle quali esposte in musei aperti al pubblico.\nGli anni successivi.\nDopo l'esperienza con la \"Tucker Corporation\", Preston Tucker collabor\u00f2 con diversi investitori brasiliani e designer di automobili, per costruire una vettura sportiva chiamata \"Tucker Carioca\".\nL'auto non venne mai prodotta per motivi di diritti sul nome.\nDurante i viaggi fra gli Stati Uniti e il Brasile, Tucker inizi\u00f2 ad accusare malori che rallentarono inesorabilmente le sue attivit\u00e0 e lo portarono a scoprire di avere un cancro ai polmoni.\nMor\u00ec di polmonite il 26 dicembre 1956 all'et\u00e0 di 53 anni. Tucker \u00e8 sepolto presso il \"Michigan Memorial Park\" di Flat Rock, in Michigan.\nLa sua storia ha ispirato il film \"Tucker - Un uomo e il suo sogno\", diretto da Francis Ford Coppola nel 1988."}
{"id": "1457604", "revid": "61051", "url": "https://it.wikipedia.org/wiki?curid=1457604", "title": "Danainae", "text": "Le Danainae , sono una sottofamiglia di Lepidotteri appartenenti alla famiglia Nymphalidae. .\nDistribuzione e habitat.\nLa sottofamiglia \u00e8 diffusa quasi esclusivamente nelle regioni tropicali o subtropicali, solo poche specie raggiungono le zone temperate. In Europa sono presenti \"Danaus plexippus\" e \"Danaus chrysippus\"; entrambe sono migratrici, la seconda dal 1990 probabilmente \u00e8 residente anche in alcune localit\u00e0 dell'Italia meridionale, della Sicilia e della Sardegna."}
{"id": "1457610", "revid": "3082", "url": "https://it.wikipedia.org/wiki?curid=1457610", "title": "Cucusus", "text": ""}
{"id": "1457611", "revid": "526841", "url": "https://it.wikipedia.org/wiki?curid=1457611", "title": "Bareno", "text": "Il bareno \u00e8 un utensile utilizzato per la lavorazione di cavit\u00e0 cilindriche tramite asportazione di truciolo (barenatura). \n\u00c8 generalmente costituito da una barra metallica sulla cui estremit\u00e0 viene montato un inserto in metallo duro (comunemente ed erroneamente chiamato widia, dal nome commerciale \"WIe DIAmant\") con dimensioni e forme che dipendono dal tipo di lavorazione da realizzare.\nTipiche macchine utensili che fanno uso del bareno sono la fresatrice, il centro di lavoro e l'alesatrice."}
{"id": "1457617", "revid": "169529", "url": "https://it.wikipedia.org/wiki?curid=1457617", "title": "Gaetano Tumiati", "text": "Biografia.\nNato in una distinta famiglia della borghesia ferrarese (il padre Leopoldo era avvocato ed accademico, lo zio Gualtiero affermato attore teatrale, cinematografico e regista; un altro zio, Domenico, scrittore e drammaturgo, infine il pi\u00f9 giovane zio, Corrado era medico psichiatra, poi scrittore, poeta e giornalista), primo di quattro figli, studi\u00f2 dapprima presso i padri barnabiti per poi iscriversi alla facolt\u00e0 di giurisprudenza, aderendo al GUF e conseguendo la laurea con lode.\nArruolatosi volontario allo scoppio della Seconda guerra mondiale, consegu\u00ec il grado di sottotenente di cavalleria alla Scuola cavalleria di Pinerolo, quindi, avendo richiesto di essere assegnato a un reparto di prima linea, fu inviato in Libia, dove comand\u00f2 un plotone di autoblindo esploranti. Partecip\u00f2 all'occupazione dell'oasi di Siwa ed a tutti i successivi combattimenti, fino alla resa delle forze italo-tedesche del maggio 1943. Preso quindi prigioniero, fu trasportato negli Stati Uniti, dove fu internato in un campo di prigionia ad Hereford. \nDurante la prigionia strinse un forte legame con Giuseppe Berto e Dante Troisi, conobbe Alberto Burri, legandosi con il pittore Ervardo Fioravanti che frequent\u00f2 a Ferrara nel dopoguerra. Le memorie della prigionia americana furono oggetto in seguito del diario \"Prigionieri nel Texas\", edito nel 1985.\nAnche il fratello minore Francesco, part\u00ec volontario per la guerra. Rientrato dalla Libia, ader\u00ec dopo l'8 settembre 1943 alla Resistenza, ma fu catturato dai nazifascisti e fucilato, a Cantiano, nelle Marche, il 17 maggio 1944. \nRimpatriato nel 1946, intraprese un'intensa carriera giornalistica. Lavor\u00f2 due anni al \u00abCorriere del Po\u00bb (1946-48) di Ferrara; successivamente pass\u00f2 all'\u00abAvanti!\u00bb per il quale fece l'inviato in Cina ed in Corea del Nord. Assunse quindi l'incarico di redattore capo, con le funzioni di direttore, dell'\u00abIllustrazione italiana\u00bb (1955-1962) e fu inviato speciale per \u00abLa Stampa\u00bb. Ricopr\u00ec in seguito l'incarico di vicedirettore di \u00abPanorama\u00bb negli anni in cui il settimanale fu guidato da Lamberto Sechi e collabor\u00f2 con \u00abIl Secolo XIX\u00bb di Genova.\nNel 1976 si aggiudic\u00f2 il Premio Campiello con il romanzo \"Il busto di gesso\".\nMor\u00ec a 94 anni nella sua casa di Milano il 28 ottobre 2012.\nLa sorella Roseda Tumiati (1922 - 2005), insegnante, fu autrice di \"La pace del mondo gelatina. Una giovinezza nel fascismo\", dedicato al fratello Francesco. Vincitore del Premio Bancarellino, il romanzo fu pubblicato con prefazione di Giorgio Bassani nel 1984. Suoi articoli apparvero su importanti riviste, quali \u00abParagone\u00bb o \u00abNuova Antologia\u00bb."}
{"id": "1457626", "revid": "490388", "url": "https://it.wikipedia.org/wiki?curid=1457626", "title": "Acufene", "text": "Un acufene o tinnito (dal greco \u1f00\u03ba\u03bf\u03cd\u03c9, \u00abudire\u00bb, e \u03c6\u03b1\u03af\u03bd\u03bf\u03bc\u03b1\u03b9, \u00abmanifestarsi\u00bb, \"tinnitus\" in latino), in medicina, \u00e8 un disturbo uditivo costituito da rumori (come fischi, ronzii, fruscii, pulsazioni, ecc.) che l'orecchio percepisce come fastidiosi a tal punto da influire sulla qualit\u00e0 della vita del soggetto che ne \u00e8 affetto.\nEsso non \u00e8 classificabile come una malattia, ma \u00e8 una condizione che pu\u00f2 derivare da una vasta pluralit\u00e0 di cause. Tra di esse si possono includere: danni neurologici (ad esempio dovuti a sclerosi multipla), infezioni dell'orecchio, stress ossidativo, stress emotivo, presenza di corpi estranei nell'orecchio, allergie nasali che impediscono (o inducono) il drenaggio dei fluidi, accumulo di cerume, canalopatia e l'esposizione a suoni di elevato volume. La sospensione dell'assunzione di benzodiazepine pu\u00f2 essere anch'essa una causa. L'acufene pu\u00f2 essere un accompagnamento della perdita dell'udito neurosensoriale o una conseguenza della perdita dell'udito congenita, oppure pu\u00f2 essere anche un effetto collaterale di alcuni farmaci (acufene ototossico).\nL'acufene \u00e8 solitamente un fenomeno soggettivo, tale da non poter essere misurato oggettivamente. La condizione \u00e8 spesso valutata clinicamente su una semplice scala da \"lieve\" a \"catastrofico\" in base agli effetti che esso comporta, come ad esempio l'interferenza con il sonno e sulle normali attivit\u00e0 quotidiane.\nSe viene individuata una causa di fondo, il suo trattamento pu\u00f2 portare a miglioramenti. In caso contrario, in genere si ricorre alla psicoterapia. Al 2013, non vi sono farmaci efficaci.\nEpidemiologia.\nLa condizione \u00e8 frequente, con una prevalenza che si attesta tra il circa 10 e il 15% delle persone, la cui maggioranza dimostra di tollerarla bene, dimostrandosi un problema significativo solo in circa il 2% degli individui.\nDefinizione di acufene.\nLa definizione pi\u00f9 comune, basata sull'erronea convinzione che debba essere considerato \"acufene\" qualunque tipo di rumore proveniente dal nostro corpo (o comunque non proveniente dall'esterno), \u00e8 origine di confusione e , mettendo cos\u00ec sullo stesso piano percezioni acustiche completamente diverse che in realt\u00e0 non hanno assolutamente nulla in comune, come rumori assolutamente fisiologici e perfino le allucinazioni uditive (la percezione di voci, musiche, melodie o suoni organizzati), che con l'acufene non hanno nulla a che vedere.\nLa corretta definizione di \"acufene\" dovrebbe essere \"\u00abpercezione acustica non organizzata, non realmente prodotta da alcuna sorgente sonora, n\u00e9 all'interno n\u00e9 all'esterno del nostro corpo\u00bb\", proprio per distinguere questo fenomeno dai rumori prodotti fisiologicamente o a causa di condizioni patologiche all'interno del corpo stesso e dalle allucinazioni uditive. Questa definizione restrittiva di acufene presenta il vantaggio, dal punto di vista della gestione terapeutica del disturbo, di separare a monte i veri acufeni (che mancando di una sorgente sonora, non possono essere classificati come veri rumori) dai rumori veri e propri generati da una reale sorgente sonora all'interno del corpo, focalizzando la diagnosi sull'orecchio interno, o al limite sulla via uditiva.\nLe percezioni sensoriali vengono elaborate dal cervello, che non \u00e8 in grado di percepire direttamente suoni, luci o altri stimoli nella loro forma originaria, ma solo segnali bioelettrici derivati dalla conversione operata da specifici recettori che, nel caso dell'udito, sono le cellule ciliate dell'orecchio interno (nella coclea). Ogni acufene deve necessariamente essere un segnale bioelettrico che viene prodotto in qualche punto della via uditiva capace di produrlo; questi sono l'orecchio interno, il nervo acustico e le vie uditive centrali. Dalle possibili sedi di origine di un vero acufene viene cos\u00ec ad essere esclusa qualunque area del corpo al di fuori dell'apparato uditivo e, all'interno di questo, qualunque parte dell'orecchio situata a monte dell'orecchio interno sulla via uditiva.\nAdottando questa definizione, sono quindi da escludere dalla definizione di acufene le percezioni del proprio battito cardiaco o del proprio respiro, i crepitii, gli scricchiolii, i soffi, le vibrazioni e tutti i rumori che riconducono a un'origine meccanica (in quanto realmente prodotti da una sorgente sonora), riservando l'inclusione nella definizione di acufene solo quei rumori che il corpo non pu\u00f2 produrre in maniera continuativa, quali ronzii, fischi o sibili, indipendentemente dalla loro frequenza o dalla loro durata. Possono essere prodotti solo all'interno delle vie uditive neurosensoriali, la cui stazione di partenza \u00e8 l'orecchio interno e la cui stazione di arrivo \u00e8 la corteccia acustica cerebrale.\nEziologia.\nL'origine esatta degli acufeni non \u00e8 ancora ben determinata; probabilmente diversi meccanismi possono generare questo disturbo. In senso generale, un acufene pu\u00f2 derivare da un danno permanente a carico delle cellule ciliate cocleari, da un danno permanente a carico del nervo acustico o delle vie nervose centrali. Al momento nessuno \u00e8 mai riuscito a documentare con certezza la possibile origine cerebrale dell'acufene, nonostante molti studi l'abbiano ipotizzata, mentre questo sintomo \u00e8 certamente stato confermato come producibile dall'orecchio interno.\nLe ricerche sulle sostanze neuromodulatrici e neurotrasmettitrici (essenziali per la trasmissione degli stimoli dalle cellule sensoriali alle fibre nervose o da un neurone all'altro) hanno permesso di individuare con una certa precisione quali siano le sostanze coinvolte nell'attivazione della sensazione uditiva e quali siano le modificazioni a loro carico in alcune patologie uditive. \u00c8 realisticamente ipotizzabile che alcuni tipi di acufene possano essere legati ad un'alterazione di tali sostanze a livello delle sinapsi uditive e pertanto siano definibili come \"acufeni sinaptici cocleari\". In tali casi, un trattamento farmacologico specifico pu\u00f2 essere preso in considerazione, anche se con la necessaria prudenza e cautela.\nMolto spesso la compressione e distorsione delle cellule ciliate causa un eccesso dei liquidi cocleari (endolinfa e/o perilinfa) (cos\u00ec come avviene ad esempio nella sindrome di Meni\u00e8re), determinando in modo meccanico la stimolazione di cellule sane. L'identificazione di questa situazione, definita idrope cocleare \u00e8 molto importante ai fini della possibilit\u00e0 di cura. Anche in assenza di fluttuazioni dell'intensit\u00e0 di un acufene, l'idrope cocleare provoca un eccesso di pressione e quindi la stimolazione delle cellule ciliate della coclea, inducendole a produrre un segnale bioelettrico non direttamente correlato alla fisiologica stimolazione dall'esterno. L'idrope sembra correlato ad un'ipersensibilit\u00e0 dell'orecchio nei confronti dell'ormone antidiuretico.\nClinica.\nClassificazione.\nVarie sono le classificazioni degli acufeni proposte dagli studiosi nell'arco di mezzo secolo. Alcuni distinguono gli acufeni in oggettivi e soggettivi:\nLa classificazione spesso proposta fra acufeni oggettivi e soggettivi in base alla possibilit\u00e0 di oggettivare (cio\u00e8 di registrare direttamente con strumenti biomedici la presenza di acufeni) non appare sufficientemente realistica, in quanto ad oggi non esiste ancora, tranne che in rarissimi casi, tale possibilit\u00e0.\nAltri propongono, in quanto pi\u00f9 rispondente alle differenti possibilit\u00e0 terapeutiche, la suddivisione degli acufeni in \"audiogeni\" (o \"endogeni\") e \"non audiogeni\" (o \"esogeni\"); infatti, le moderne tecniche di valutazione della funzionalit\u00e0 uditiva permettono di rilevare anche minime alterazioni dell'apparato uditivo e di tracciare correlazioni attendibili con la presenza di acufeni.\nIn effetti anche alcuni acufeni provenienti dall'orecchio come quelli causati da presenza e movimento di secrezioni catarrali tra la tromba di Eustachio e la cassa timpanica dovrebbero essere considerati \"non audiogeni\" o \"esogeni\" in quanto la loro origine \u00e8 al di fuori del complesso chiocciola-vie nervose uditive. In realt\u00e0 se si limita la definizione di acufene a ci\u00f2 che non \u00e8 \"vero rumore\" questa classificazione diventa sostanzialmente inutile poich\u00e9 \u00e8 chiaro in tal caso che gli acufeni oggettivi e quelli non audiogeni non sono in realt\u00e0 acufeni.\nTrattamento.\nGli acufeni sono attualmente curabili in una percentuale elevata dei casi, anche se disporre di cure non vuol dire poter garantire la guarigione definitiva, essendo comunque possibili recidive come per molte patologie mediche non chirurgiche.\nOggi le principali risorse per la cura dei sintomi dell'acufene sono rappresentate dalle tecniche riabilitative (quali la \"Tinnitus Retraining Therapy\", TRT), da trattamenti farmacologici mediante psicofarmaci e da trattamenti che mirano alla risoluzione dell'idrope cocleare, efficaci ovviamente solo quando questo sia il meccanismo all'origine dell'acufene (come \u00e8 sospettabile in presenza di fluttuazioni evidenti di intensit\u00e0 o addirittura di fasi evidenti di remissioni anche spontanee), il che avviene in molti casi, permettendo di escludere a priori l'ipotesi di un danno permanente a carico di cellule e nervi quale sorgente dell'acufene stesso. \nSono disponibili nuove metodiche ed apparecchiature in grado di registrare l'attivit\u00e0 (emissioni otoacustiche) delle cellule sensoriali contenute nell'organo del Corti, frequente sede di origine degli acufeni, e di monitorare le modifiche temporali dell'attivit\u00e0 di tali cellule anche in seguito a trattamento specifico. Le cellule ciliate emettono segnali sonori che tendono ad alterarsi, attenuandosi o enfatizzandosi, quando non sono pi\u00f9 in perfetto stato di salute. La registrazione della mappa sonora emessa dalle cellule ciliate \u00e8 effettuabile mediante apparecchiature computerizzate e costituisce pertanto il metodo pi\u00f9 diretto di misura dello stato funzionale della coclea. Attraverso tali tecniche, integrate con altre moderne metodiche di indagine audiologica, \u00e8 oggi possibile, per esempio, tentare l'individuazione dei disordini delle sinapsi uditive, le stazioni di collegamento tra la cellula acustica e il nervo uditivo, e indirizzare talvolta la diagnosi e la terapia verso il cosiddetto \"acufene sinaptico cocleare\". Tale moderno approccio \u00e8 seguito nel programma di trattamento degli acufeni anche mediante specifico supporto farmacologico, nei casi in cui vi sia una precisa indicazione.\nEsistono segnalazioni scientifiche sui processi di deterioramento ossidativo e di rapido invecchiamento delle cellule uditive, proprio in quanto sede di metabolismo molto attivo; parallelamente, sono gi\u00e0 disponibili dati scientifici sul benefico effetto di sostegno, esercitato sui tessuti uditivi danneggiati o disfunzionanti, da particolari sostanze antiossidanti ed anti-radicali liberi. L'aspetto farmacologico viene adeguatamente preso in considerazione nei protocolli medici specialistici ma il successo \u00e8 sempre condizionato dal raggiungimento dell'obiettivo riabilitativo.\n\"Tinnitus Retraining Therapy\" (TRT).\n\u00c8 in atto anche un sostanziale miglioramento delle tecniche di trattamento riabilitativo dell'acufene su base neuro-psicologica e comportamentale senza necessit\u00e0 di supporto farmacologico. Tali progressi operativi sono legati sia alle attuali conoscenze sul coinvolgimento del sistema nervoso centrale nei processi di mantenimento e nell'evoluzione degli acufeni anche quando l'origine del disturbo \u00e8 del tutto periferica sia all'individuazione nel sistema limbico del centro nevralgico che causa l'instaurarsi di complicanze neurovegetative, emozionali e comportamentali, concausa di stabilizzazione o aggravamento dell'acufene.\nL'individuo affetto da acufene pu\u00f2 trovare sollievo dall'arricchimento sonoro ambientale, grazie al quale pu\u00f2 distrarre il cervello dall'ascolto dell'acufene. Esiste una combinazione di arricchimento sonoro e psicoterapia cognitiva, nota come \"terapia TRT\" (dall'inglese \"Tinnitus Retraining Therapy\"), terapia di riabilitazione dall'acufene: anche se non cura realmente la causa sottostante, , grazie alla TRT, l'acufene diventa molto meno fastidioso e pi\u00f9 facile da ignorare.\n\u00c8 possibile mettere a punto e personalizzare protocolli riabilitativi rivolti a modificare attivamente la reazione del soggetto alla presenza di acufeni e a ridurre l'intensit\u00e0 del disturbo, aumentandone la tollerabilit\u00e0 anche mediante l'ausilio di dispositivi acustici quali micromiscelatori o sorgenti di suoni naturali. La TRT costituisce, se condotta da personale riabilitativo specializzato ed integrata con altre terapie riabilitative, la metodica base di tale intervento e uno dei punti cruciali dei programmi di trattamento degli acufeni, da cui pu\u00f2 dipendere il successo dell'intero programma di cura.\nLa TRT richiede un periodo di 12-18 mesi per il suo pieno svolgimento e l'arricchimento sonoro pu\u00f2 essere effettuato con generatori sonori ambientali, personali o con particolari apparecchi acustici in caso di perdita dell'udito anche lieve (\"COMBI\").\nLa TRT \u00e8 oggi la terapia del sintomo e pu\u00f2 essere abbinata con successo ad altre terapie causali. Richiede circa 3 mesi per sviluppare un beneficio significativo e circa 18 mesi per stabilizzare i benefici; pu\u00f2 essere utilizzata anche in caso di ipoacusia utilizzando apparecchi acustici di tipo \"COMBI\".\nTrattamenti sull'ormone antidiuretico e sull'idrope.\nIl ruolo dell'ormone antidiuretico quale principale regolatore dei fluidi dell'orecchio interno \u00e8 ormai noto e accettato. Nell'orecchio interno ci sono recettori specifici per quest'ormone. L'interazione tra l'ormone e i suoi recettori determinerebbe una modifica del calibro delle acquaporine. Alcune ricerche avrebbero confermato che un'eccessiva sensibilit\u00e0 dell'orecchio interno all'azione di questo ormone porterebbe allo sviluppo dell'idrope cocleare, possibile causa di acufeni, e unico meccanismo attualmente in grado di spiegare acufeni fluttuanti, variabili o incostanti. Pur non essendo ancora noto il modo di modificare questa eccessiva sensibilit\u00e0, \u00e8 comunque possibile interrompere il meccanismo agendo sul rilascio in circolo dell'ormone antidiuretico o sulla sua interazione con l'orecchio interno.\nLa soluzione ideale, gi\u00e0 studiata a livello sperimentale da molti ricercatori, sarebbe probabilmente rappresentata dagli antagonisti recettoriali specifici dell'ormone antidiuretico, quali il tolvaptan (che al momento non pu\u00f2 essere proposto quale terapia, sia per il costo proibitivo, sia per l'uso strettamente limitato ad alcune patologie).\nCiononostante \u00e8 comunque possibile intervenire sull'ormone antidiuretico e quindi sull'idrope cocleare e quindi sull'acufene con altri metodi quali il carico idrico (bere molta acqua, principale inibitore naturale dell'ormone antidiuretico), o il rispetto, almeno nelle fasi acute, di una precisa dieta alimentare con effetti diuretici, in grado di rendere disponibile l'acqua assunta ai fini dell'inibizione dell'ormone, o l'uso occasionale di diuretici osmotici quali il mannitolo, o ancora l'uso di brevi cicli di corticosteroidi glucocorticoidi (regolatori delle acquaporine, anche a livello dell'orecchio interno e quindi inibitori dell'azione dell'ormone antidiuretico).\nLo stress \u00e8 uno dei principali stimoli al rilascio dell'ormone antidiuretico ed \u00e8 quindi importante anche il controllo di questo fattore di stimolo. Le sole terapie psicologiche sono generalmente per\u00f2 insufficienti poich\u00e9 lo stress in grado di stimolare il rilascio in circolo dell'ormone antidiuretico non \u00e8 solo lo stress psicologico, ma anche quello determinato dalle variazioni climatiche o di pressione atmosferica o, da altre patologie concomitanti o eventi patologici o interventi chirurgici o traumi o dalle variazioni ormonali proprie del ciclo mestruale. Si rende quindi spesso necessario l'impiego per brevi periodi di farmaci in grado di agire sui neurotrasmettitori, dando la preferenza a protocolli gi\u00e0 ampiamente collaudati in psichiatra e neurologia, quali ad esempio quelli per la gestione degli attacchi di panico, privi di effetti collaterali significativi o di assuefazione o di dipendenza, se si adottano schemi di somministrazione a basso dosaggio e progressivi, con lenta e graduale riduzione dopo qualche mese. In tal modo si viene ad agire a pi\u00f9 livelli sul rilascio dell'ormone antidiuretico o sulla sua azione a livello dell'orecchio interno, interrompendo il circolo vizioso che sostiene l'idrope cocleare e le possibili recidive dei sintomi. Le singole componenti terapeutiche per\u00f2 spesso non offrono altrettanta efficacia. L'inibizione del rilascio dell'ormone e/o della sua azione a livello dell'orecchio interno richiedono generalmente un'azione sinergica e contemporanea delle varie metodiche utilizzabili.\nL'idrope cocleare pu\u00f2 essere in parte controllato anche a livello meccanico, creando una contropressione che faciliti il deflusso dei liquidi bloccati nell'orecchio interno. Questo pu\u00f2 essere ottenuto con sedute di terapia iperbarica o in modo molto pi\u00f9 semplice (ma spesso insufficiente) con l'autoinsufflazione di aria nell'orecchio medio, in grado indirettamente di creare una contropressione nell'orecchio interno, per la quale esistono in commercio specifici dispositivi economici e di facile uso. La sola terapia pressoria, pur essendo utile a complemento delle terapie sopraindicate, \u00e8 per\u00f2 raramente sufficiente.\nCure inefficaci.\n\u00c8 difficile districarsi tra le terapie proposte per gli acufeni poich\u00e9 numerosi lavori scientifici confermano l'efficacia di altrettante terapie, nonostante sia impossibile che alcune di esse abbiano realmente effetto, mancando ogni presupposto basato su anatomia e fisiologia per giustificare il loro funzionamento o la causa sottostante che avrebbe dato origine all'acufene. Anche considerando che, per le implicazioni psicologiche che l'acufene comporta e per l'indiscusso ruolo dello stress nell'aggravare la percezione dell'acufene, il ruolo di un possibile effetto placebo non va mai dimenticato. I veri studi in doppio cieco in tal senso sono davvero pochi.\nOggi \u00e8 possibile trovare numerose cure pubblicizzate come efficaci ma che non trovano ancora riscontri scientifici definitivi:\nMolte terapie propagandate come soluzione per l'acufene non sono state sperimentate su esseri umani o sono state diffuse anche solo basandosi sul fatto che gli animali da laboratorio mostravano comportamenti tali da far intuire che l'acufene sperimentalmente indotto (senza alcuna prova che ci fosse davvero) fosse scomparso.\nPrognosi.\nLaddove non regrediscano entro i primi mesi dalla loro insorgenza, vi \u00e8 la possibilit\u00e0 che gli acufeni, se non trattati con una terapia adeguata, persistano negli anni successivi, divenendo cronici a tutti gli effetti, sebbene molte persone riferiscano ancora l'incostanza del disturbo anche dopo anni dal suo esordio e frequenti sono le remissioni spontanee o comunque lunghe fasi di assenza dell'acufene anche dopo anni.\nQuesto disturbo, solo apparentemente banale, pu\u00f2 per\u00f2 a volte creare un vero e proprio stato invalidante, coinvolgendo l'assetto psicologico ed emozionale del malato, la sua vita sociale, il ritmo sonno-veglia, le attitudini lavorative, il livello di attenzione e concentrazione, inducendo o molto pi\u00f9 spesso potenziando stati ansioso-depressivi preesistenti, interferendo pertanto sulla qualit\u00e0 della vita."}
{"id": "1457627", "revid": "6923", "url": "https://it.wikipedia.org/wiki?curid=1457627", "title": "3D/Biela", "text": "La Cometa di Biela, formalmente, 3D/Biela, \u00e8 una cometa periodica del Sistema solare, scoperta nel 1826 da Wilhelm von Biela, il cui ultimo avvistamento risale al 1852 ed \u00e8 pertanto considerata una cometa perduta.\nLa cometa fu osservata nel 1772 da Charles Messier e nel 1805 da Jean-Louis Pons. Comunque, fu solo Wilhelm von Biela che ne individu\u00f2 l'orbita dopo il passaggio al perielio del 27 febbraio 1826. Von Biela individu\u00f2 per la cometa che porta il suo nome un periodo orbitale di 6,6 anni. Nel 1826 erano note solo altre due comete periodiche, la Cometa di Halley e la Cometa Encke.\nDurante il ritorno del 1846, fu osservato che la cometa si era frantumata in due pezzi. Nel 1852, i due componenti erano separati da una distanza di circa due milioni e mezzo di chilometri, mentre non vennero individuati negli anni 1859, 1865 e 1872, nei quali ne era previsto il ritorno. Il 27 novembre 1872, giorno in cui la Terra attraversava l'orbita della cometa, una intensa pioggia meteorica (circa 3.000 meteore per ora) invest\u00ec il pianeta. Le Andromedidi, o Bielidi, che furono osservate successivamente per tutto il XIX secolo e che si sono via via affievolite fino ad essere oggi scomparse, sembrano indicare l'avvenuta distruzione della cometa.\nIl 27 novembre 1885, durante una intensa pioggia di Andromedidi (15.000 meteore l'ora), cadde un meteorite ferroso a Mazapil, nel Messico settentrionale: si \u00e8 dibattuto a lungo se potesse provenire o meno dalla cometa. Sebbene questa idea abbia incontrato un certo favore iniziale e sia stata utilizzata da alcuni studiosi per dedurre informazioni generali sulla natura delle comete, \u00e8 caduta definitivamente in disgrazia negli anni cinquanta quando si \u00e8 concluso che si \u00e8 trattato essenzialmente di una coincidenza: dei dubbi sull'attribuzione cometaria del meteorite erano sorti gi\u00e0 dal fatto che durante nessun'altra pioggia meteorica erano giunti a terra meteoriti. Sempre nei primi anni cinquanta iniziava a trovare conferme il modello cometario a palla di neve sporca proposto da Fred Whipple, secondo il quale i processi di differenziazione necessari per produrre un corpo ferroso non avvengono nelle comete.\nLa cometa 207P/NEAT potrebbe essere parte della Cometa di Biela, poich\u00e9 segue un'orbita simile."}
{"id": "1457631", "revid": "1543377", "url": "https://it.wikipedia.org/wiki?curid=1457631", "title": "Campionato boliviano di calcio", "text": "Il campionato di calcio boliviano si struttura su due livelli, ha come massima serie la Liga de F\u00fatbol Profesional Boliviano (LFPB), la principale divisione calcistica della Bolivia.\nIl secondo livello \u00e8 composto dai tornei regionali, 9 distinti campionati (uno per ciascun dipartimento amministrativo) organizzati dalle rispettive associazioni locali. Le prime due classificate di ciascun campionato regionale si affrontano in un torneo ad eliminazione diretta (Copa Sim\u00f3n Bol\u00edvar), la squadra vincitrice viene promossa direttamente nella LFPB mentre la finalista perdente accede ad un doppio incontro di spareggio promozione/retrocessione con la penultima classificata del torneo di primo livello."}
{"id": "1457643", "revid": "19933", "url": "https://it.wikipedia.org/wiki?curid=1457643", "title": "Sporting Club Lecce 1910", "text": ""}
{"id": "1457654", "revid": "2176804", "url": "https://it.wikipedia.org/wiki?curid=1457654", "title": "Arnaud Kouyo", "text": "Carriera.\nClub.\nLa sua carriera in Italia comincia nel 2002 nel Lecce, con cui debutta giovanissimo in Serie A all'et\u00e0 di diciannove anni in Chievo-Lecce (2-3) del 2 febbraio 2004. Alla fine del torneo \u00e8 quella l'unica presenza in prima squadra.\nConquista due scudetti, una Coppa Italia e una Supercoppa con la formazione Primavera.\nNel gennaio 2005 passa in prestito al Mons nella Jupiler League, massimo campionato belga. La stagione successiva gioca, sempre in prestito, con il SIAD Most nel massimo Campionato di calcio ceco, prima di approdare alla in Serie C1.\nTerminato il prestito alla Juve Stabia, si svincola dal Lecce nell'agosto 2007.\nDopo un periodo di inattivit\u00e0 il 30 dicembre 2008 il giocatore, svincolato, si accasa al Tricase col quale disputa il campionato pugliese di Eccellenza.\nNell'estate del 2009 passa in Serie D al Francavilla Fontana. Nella gennaio 2011 si accasa in Toscana nella Fortis Juventus, formazione di Serie D; ha poi proseguito la carriera nelle serie minori.\nNazionale.\nNel 2003 ha preso anche parte con la sua Nazionale al Campionato mondiale di calcio Under-20 disputatosi negli Emirati Arabi Uniti."}
{"id": "1457660", "revid": "207432", "url": "https://it.wikipedia.org/wiki?curid=1457660", "title": "Partnership", "text": ""}
{"id": "1457661", "revid": "207432", "url": "https://it.wikipedia.org/wiki?curid=1457661", "title": "Lockheed TriStar", "text": ""}
{"id": "1457663", "revid": "123783934", "url": "https://it.wikipedia.org/wiki?curid=1457663", "title": "Linea di scrimmage", "text": "Nel football americano e canadese la linea di scrimmage \u00e8 una linea trasversale immaginaria che attraversa il campo da football sul suo lato corto e che non pu\u00f2 essere sorpassata prima che l'azione abbia inizio. La linea viene locata dove la palla era posizionata dopo l'ultima azione svolta (o dopo eventuali penalit\u00e0 assegnate). \nLa linea di scrimmage \u00e8 parallela alle linee di fondo (\"goal line\") ed \u00e8 tangente ad un lato della palla (prima dello \"snap\").\nI regolamenti di NFL e NCAA prevedono due linee di scrimmage all'inizio di ogni azione: una per limitare lo spazio dell'attacco ed una per quello della difesa. L'area tra le due linee (rappresentata dalla lunghezza della palla e la distanza dalle due linee laterali) \u00e8 chiamata \"neutral zone\" (zona neutrale). Solo il center (centro), giocatore dell'attacco incaricato dello \"snap\", \u00e8 autorizzato ad avere ogni parte del corpo nella \"neutral zone\".\nAffinch\u00e9 l'azione parta regolarmente, \u00e8 necessario che un determinato numero di giocatori nella squadra attaccante, inclusi alcuni receiver elegibili, debbano essere schierati sulla loro linea di scrimmage (o alcuni pollici dietro).\nNel football canadese la squadra in difesa deve essere schierata a non meno di uno yard di distanza dalla linea di scrimmage, mentre nel football americano \u00e8 sufficiente essere dietro la linea.\nMolti commentatori e tifosi si riferiscono all'intera \"neutral zone\" con il termine linea di scrimmage, anche se non \u00e8 tecnicamente corretto. Altri, invece, utilizzano il termine generico riferendosi alla linea di scrimmage difensiva, poich\u00e9 \u00e8 la linea decisiva per il calcolo della distanza dalla \"end zone\" avversaria. Gli arbitri ufficiali, per spiegare una penalit\u00e0, si riferiscono alla \"posizione precedente\" invece che alla \"linea di scrimmage\", per evitare confusioni.\nSportvision fornisce un prodotto chiamato 1st &amp; Ten che permette alle emittenti televisive di mostrare una linea visibile che pu\u00f2 rappresentare la linea di scrimmage o la distanza di cui la squadra in attacco ha bisogno per ottenere un primo down."}
{"id": "1457664", "revid": "207432", "url": "https://it.wikipedia.org/wiki?curid=1457664", "title": "Douglas DC-10", "text": ""}
{"id": "1457665", "revid": "207432", "url": "https://it.wikipedia.org/wiki?curid=1457665", "title": "DC-10", "text": ""}
{"id": "1457667", "revid": "118400731", "url": "https://it.wikipedia.org/wiki?curid=1457667", "title": "Rolls-Royce Limited", "text": "La Rolls-Royce Limited era un'azienda produttrice di auto e, in seguito, anche di motori aeronautici e diesel.\n\u00c8 stata fondata il 15 marzo 1906 da Charles Rolls e Henry Royce a seguito di un partenariato formato nel 1904, divenendo presto il principale fornitore della Casa Reale inglese.\nNel 1971 l'azienda rischi\u00f2 la bancarotta per via dello sviluppo dell'avanzato motore a reazione RB211 e venne salvata dal governo inglese con la nazionalizzazione. Nel 1973 la divisione automobili \u00e8 stata separata, con il nuovo nome di Rolls-Royce Motors, diventata a sua volta Rolls-Royce Motor Cars nel 2003. La Rolls-Royce Limited continu\u00f2 come azienda nazionalizzata la produzione di motori aerei, fino a quando non venne privatizzata nel 1987 diventando Rolls-Royce plc.\nStoria.\nIl primo periodo: le automobili.\nNel 1884, Henry Royce avvia un'attivit\u00e0 commerciale di meccanica e materiali elettrici. Nel 1904 costruisce la sua prima autovettura, una \"Royce\", nella sua fabbrica di Manchester. Il 4 maggio dello stesso anno, Royce viene presentato a Charles Rolls al Midland Hotel di Manchester; la coppia decide di concludere un accordo in cui Royce avrebbe prodotto automobili, per essere vendute esclusivamente da Rolls. Una clausola che era stata aggiunta al contratto, prevedeva che l'auto sarebbe stata chiamata \"Rolls-Royce\". L'azienda \u00e8 stata costituita il 15 marzo 1906, e si trasfer\u00ec a Derby nel 1908.\nLa Silver Ghost (1907-1925), era responsabile per la precoce reputazione dell'azienda. Aveva un motore a 6 cilindri, e sono state costruite 6.173 autovetture. La Silver Ghost era una vettura dalla leggendaria morbidezza e fluidit\u00e0 di funzionamento che complet\u00f2 all'epoca un viaggio di 14.371 miglia praticamente non-stop, creando cos\u00ec il mito de 'la migliore auto del mondo'. Nel 1921, l'azienda ha aperto una seconda fabbrica a Springfield, Massachusetts (negli Stati Uniti) per contribuire a soddisfare la domanda, dove sono state costruite ulteriori 1.701 \"Springfield Ghosts\". Questa fabbrica ha operato per 10 anni, venendo chiusa nel 1931. Il suo telaio \u00e8 stato utilizzato come base per la prima auto blindata britannica usata in entrambe le guerre mondiali, la Rolls-Royce Armoured Car.\nNel 1931, l'azienda ha acquisito la sua rivale nell'auto Bentley, le cui finanze al tempo della Grande depressione erano disastrate. Da allora fino alla fine del 2002, anno in cui il marchio Rolls-Royce divenne di propriet\u00e0 del gruppo BMW mentre quello Bentley entr\u00f2 nell'orbita Volkswagen, le autovetture Bentley e Rolls-Royce sono state spesso identiche a parte la calandra del radiatore e dettagli minori.\nA partire dal 1933, dopo la morte del cofondatore Henry Royce, il monogramma rosso \"RR\" posto sui radiatori delle vetture viene riportato in nero, quale segno di lutto.\nNel 1946 la produzione automobilistica di Rolls-Royce e Bentley si trasfer\u00ec a Crewe, e nel 1959 anche presso la Carrozzeria Mulliner Park Ward, Londra, frutto della fusione fra due aziende acquistate dalla Rolls Royce, la H. J. Mulliner &amp; Co. e la Park Ward, dove l'azienda ha iniziato a costruire le carrozzerie per le sue auto per la prima volta: in precedenza aveva costruito solo il telaio, lasciando le carrozzerie a carrozzieri specializzati.\nMotori aeronautici.\nIl primo motore aeronautico costruito dall'azienda \u00e8 stato l'Eagle, costruito dal 1914. Circa la met\u00e0 dei motori per aeromobili utilizzati dagli Alleati nella Prima guerra mondiale sono stati fatti da Rolls-Royce. Dalla fine degli anni venti, la produzione di motori aeronautici costituisce l'attivit\u00e0 principale della Rolls-Royce.\nL'ultimo progetto di Henry Royce \u00e8 stato il Merlin, uscito nel 1935, a due anni dalla morte di Royce (1933). Questo \u00e8 stato sviluppato dopo il motore R, che ha permesso all'idrovolante Supermarine S.6B di battere, nel 1931, con una velocit\u00e0 di 547,31 km/h il precedente record della Coppa Schneider. Il Merlin era un potente motore V12 ed \u00e8 stato montato in molti aerei della Seconda guerra mondiale: i britannici Hawker Hurricane, Supermarine Spitfire, De Havilland Mosquito (due motori), Avro Lancaster (quattro motori), Vickers Wellington (due motori); ha anche trasformato lo statunitense P-51 Mustang, nel forse miglior combattente del suo tempo, il suo motore era il Merlin da 1.500 hp ed era costruito da Packard sotto licenza. Oltre 160.000 motori Merlin sono stati prodotti. Il Merlin \u00e8 stato montato anche sui veicoli militari come Meteor, tra gli altri \u00e8 stato montato sul carro armato Centurion.\nNel periodo dopo la Seconda guerra mondiale Rolls-Royce ha compiuto significativi progressi nella progettazione e fabbricazione di motori a turbina a gas. I motori turboelica \"Dart\" e \"Tyne\" sono stati particolarmente importanti, consentendo alle compagnie aeree di ridurre i tempi per viaggi brevi, mentre i motori a getto sono stati introdotti dalle compagnie aeree sui lunghi viaggi. Il motore Dart \u00e8 stato usato sugli aeromobili Argosy, Avro 748, Friendship, Herald, e Viscount, mentre il pi\u00f9 potente Tyne motorizzava l'Atlantique, C-160, Vanguard e l'hovercraft SR-N4 . Molti di questi turboelica sono ancora in servizio.\nTra i motori a getto di questo periodo \u00e8 stato il RB163 Spey, che motorizzava i Hawker Siddeley Trident, BAC One-Eleven, Grumman Gulfstream II e Fokker F28.\nDurante la fine degli anni cinquanta e anni sessanta vi \u00e8 stata una significativa razionalizzazione di tutti gli aspetti del settore aerospaziale britannico e questo include i costruttori di motori aeronautici, culminando con la fusione di Rolls-Royce e Bristol Siddeley nel 1966 (Bristol Siddeley era essa stessa risultato della fusione di Armstrong Siddeley e Bristol nel 1959). Bristol Siddeley, con la sua principale fabbrica a Filton, vicino a Bristol, ha una forte base nei motori militari, incluso l'Olympus, Viper, Pegasus e Orpheus. Essi hanno anche fabbricato l'Olympus 593 Mk610 per il Concorde.\nMotori diesel.\nRolls-Royce ha iniziato a produrre motori diesel nel 1951. Inizialmente, questi sono stati destinati a trattori pesanti e di movimento terra, ma, in seguito, sono stati installati in camion (ad esempio Scammell), autobus su rotaia, automotrici, e locomotori di manovra Sentinel. I motori ferroviari sono stati spesso utilizzati con Twin Disc convertitori di coppia, che sono stati costruiti da Rolls-Royce in licenza dalla Twin Disc Frizione Societ\u00e0 degli Stati Uniti. Rolls-Royce ha acquisito nel 1956 anche la \"Sentinel Shrewsbury\", fabbrica per l produzione di motori diesel.\nNazionalizzazione.\nI problemi finanziari, causati in gran parte dallo sviluppo del nuovo motore turboventola RB211, portarono l'azienda, anche dopo diversi sussidi in denaro, ad essere nazionalizzata dal governo Heath nel 1971.\nNel 1973 l'attivit\u00e0 automobilistica venne separata come entit\u00e0 autonoma con la creazione della Rolls-Royce Motors. L'attivit\u00e0 principale riguardante i motori aeronautici e marini rimase di propriet\u00e0 pubblica fino al 1987, quando venne privatizzata come Rolls-Royce plc, una delle tante privatizzazioni del governo Thatcher.\nAutovetture prodotte prima della scissione del 1973.\nModelli Rolls-Royce:\nModelli Bentley (dal 1933):"}
{"id": "1457671", "revid": "111433", "url": "https://it.wikipedia.org/wiki?curid=1457671", "title": "Ulf von Euler", "text": "Biografia.\nAmbiente familiare.\nApparteneva a una famiglia di eminenti scienziati:\nNel 1958 spos\u00f2 la contessa Dagmar Cronstedt.\nStudi.\nSi \u00e8 laureato in medicina al Istituto Karolinska di Stoccolma dove successivamente ha insegnato. Si \u00e8 perfezionato con Henry Hallett Dale a Londra nel periodo 1930-1931, poi con Corneille Jean Fran\u00e7ois Heymans a Gand e con Gustav Embden a Francoforte sul Meno.\nAttivit\u00e0 accademica.\nHa insegnato Farmacologia dal 1939 al 1970 al \"Karolinska Institutet\" di Stoccolma, dove si era peraltro laureato nel 1930. Nell'immediato dopoguerra, dal 1948 al 1949, ha lavorato a Buenos Aires con Eduardo Braun-Men\u00e9ndez nel laboratorio fondato da Bernardo Houssay.\nDal 1953 \u00e8 stato molto attivo nella commissione del \"Karolinska Institutet\" che propone fra l'altro l'assegnazione del Premio Nobel per la medicina, e ha presieduto tale commissione dal 1965.\nRicerca.\nUlf von Euler \u00e8 noto per le sue ricerche sui neurotrasmettitori. Durante il suo soggiorno inglese nel 1931, in collaborazione con John Gaddum ha isolato la Sostanza P in estratti alcolici di cervello equino e nell'intestino del coniglio.\nDopo il suo ritorno a Stoccolma ha continuato le sue ricerche sulle sostanze attive, scoprendo le prostaglandine e la vesiglandina (1935), la piperidina (1942) e la noradrenalina (1946). Ha svelato inoltre il cosiddetto Meccanismo di Euler-Liljestrand col quale si garantisce l'ossigenazione sanguigna in condizioni di ipossia."}
{"id": "1457672", "revid": "207432", "url": "https://it.wikipedia.org/wiki?curid=1457672", "title": "Rolls Royce Meteor", "text": ""}
{"id": "1457673", "revid": "55935", "url": "https://it.wikipedia.org/wiki?curid=1457673", "title": "Ulf Von Euler", "text": ""}
{"id": "1457674", "revid": "1782831", "url": "https://it.wikipedia.org/wiki?curid=1457674", "title": "Ezechiele Leandro", "text": "Biografia.\nTrovatello, gli viene imposto il nome di Ezechiele Leandro e subito affidato a baliatico. Fino al 1916 frequenta alcune classi delle scuole elementari e lavora come pastore.\nIl 14 novembre 1916 Giovanna Ciurlia riconosce Leandro come proprio figlio (senza per\u00f2 potergli dare il cognome) e viene chiuso in convento presso i frati.\nNel 1921 parte per il servizio militare. Nel 1933 sposa Francesca Martina e si trasferisce a San Cesario di Lecce.\nDal matrimonio nascono Maria Pia, Ines, Anna e Angelo affetto da sindrome di Down. Per far fronte ai problemi economici trova lavoro come minatore dapprima in Africa, dove rimane venti mesi, e poi in Germania.\nNel 1939 viene richiamato alle armi e assegnato alla caserma della Guardia di Finanza di Mare nel 1941 a Matera, dove si trasferisce con la famiglia che lo segue due anni dopo a San Cesario, essendo stato destinato in forze a Galatina. Nel 1946 apre un'officina di affitto, riparazione e vendita di biciclette, e lavora anche come cementista e incrementa l'attivit\u00e0 di rottamaio. Acquista il terreno in via Cerundolo e inizia la costruzione della sua casa (oggi Casa Museo) e trasferisce a Lecce la sua attivit\u00e0 di rottamaio che si \u00e8 notevolmente incrementata.\nDal 1957, dopo aver sperimentato la scultura, decide di cimentarsi nella pittura.\nPartecipa a vari concorsi, e la TV italiana si occupa di lui nel 1962, quando inizia la costruzione del \"Santuario della Pazienza\" nel 1969. Nel 1970 \u00e8 sconvolto dalla perdita della moglie. L'anno dopo espone a Londra, alla \"Galleria '70\" di Lecce, e partecipa a diverse collettive e personali in tutta Italia ed \u00e8 a Roma tra i \"90 Artisti in Via Frattina\". Incontra per un'intervista sulla \"Gazzetta del Mezzogiorno\" Antonio Verri, sar\u00e0 l'inizio di una lunga amicizia.\nNel 1972 apre a Lecce la \"Galleria Leandro\" e poco tempo dopo espone alla galleria comunale \"Il Sedile\" di Lecce. Si occupano di lui Toti Carpentieri e Renzo Margonari e anche la RAI TV, che trasmette un altro servizio. Intanto i rapporti con alcuni suoi concittadini si fanno sempre pi\u00f9 ostili al punto che nel 1973 \u00e8 costretto a sopraelevare il muro di cinta del giardino per difendere s\u00e9 stesso e le sue opere dalle continue aggressioni di chi considera Leandro un \"pazzo\" creatore di \"mostri, pupi\" contro i quali addirittura si arriva a chiedere in una petizione di firme che vengano rasi a suolo. Nel frattempo per\u00f2 Leandro riceve riconoscimenti in campo internazionale e continua le sue esposizioni su tutto il territorio nazionale e poi in un tour europeo che lo porta a Lione, Londra, Parigi, Bruxelles, Strasburgo, Berlino e Marsiglia.\nIl 12 ottobre 1975 inaugura \"Il Santuario della Pazienza\", Museo Leandro San Cesario di Lecce. Recensito da importanti testate giornalistiche e cataloghi d'arte, riceve il titolo di Accademico dell'Accademia Tiberina di Roma, vince numerosi premi e nel 1977 pubblica il suo primo libro, \"La creazione degli angeli e il peccato di Adamo ed Eva\", e nell 1980 per il libro \"Sentite questo\" viene nominato dall'Accademia Internazionale di lettere Arti e Scienze di Bologna \"Accademico d'onore a vita\". Prepara con la collaborazione del Comune di San Cesario e il Quotidiano di Lecce la grande mostra fissata per il febbraio del nuovo anno presso il Museo d'Arte Contemporanea di San Cesario, ma muore il 17 febbraio 1981."}
{"id": "1457679", "revid": "228587", "url": "https://it.wikipedia.org/wiki?curid=1457679", "title": "El Carmen", "text": ""}
{"id": "1457681", "revid": "39224", "url": "https://it.wikipedia.org/wiki?curid=1457681", "title": "SR-N4", "text": ""}
{"id": "1457682", "revid": "39224", "url": "https://it.wikipedia.org/wiki?curid=1457682", "title": "Classe Mountbatten", "text": ""}
{"id": "1457683", "revid": "439868", "url": "https://it.wikipedia.org/wiki?curid=1457683", "title": "Moraga", "text": "Moraga \u00e8 una citt\u00e0 statunitense nella contea di Contra Costa, nello stato della California."}
{"id": "1457684", "revid": "585241", "url": "https://it.wikipedia.org/wiki?curid=1457684", "title": "Kick off", "text": ""}
{"id": "1457685", "revid": "108320507", "url": "https://it.wikipedia.org/wiki?curid=1457685", "title": "Kickoff (football americano)", "text": "Il kickoff \u00e8 il metodo per iniziare una partita di football americano e per riprendere il gioco dopo una segnatura o all'inizio del terzo quarto di gioco.\nAssegnazione.\nIl kickoff viene eseguito all'inizio di ogni met\u00e0 partita (in inglese: \"half\"), cio\u00e8 all'inizio del primo e del terzo quarto di gioco. All'inizio della partita l'assegnazione del kickoff viene decisa dal tradizionale lancio della moneta, eseguito dall'arbitro. Il capitano della squadra ospite decide tra \"testa\" e \"croce\". Se vince, pu\u00f2 scegliere se calciare o ricevere la palla, se sceglier\u00e0 di ricevere il pallone, nel terzo quarto dovr\u00e0 calciare e viceversa.\nIn caso di tempi supplementari, verr\u00e0 eseguito un altro lancio della moneta per decidere quale squadra inizier\u00e0 in attacco. Dopo un \"touchdown\" o un \"field goal\", il gioco riprende con un \"kickoff\" calciato dalla squadra che ha appena segnato, mentre nel caso di segnatura effettuata con un \"safety\", il gioco viene ripreso con un calcio libero (\"free kick\").\nProcedura.\nPer effettuare il \"kickoff\", la palla deve essere posizionata tra la linea di \"touchdown\" (\"goal line\") e la linea delle 30 yard (35 yard nel football canadese, 40 yard nel \"high school football\" americano) della squadra che deve calciare.\nTutti i giocatori, tranne il giocatore incaricato a calciare la palla (\"kicker\"), non possono attraversare la linea su cui la palla \u00e8 posizionata prima che essa venga calciata. La squadra in ricezione deve schierarsi almeno 10 yard dietro da dove la palla \u00e8 posizionata. La palla pu\u00f2 essere giocata dalla squadra in ricezione in ogni punto del campo dopo essere ricevuta, o dalla squadra che ha effettuato il \"kickoff\" se ha percorso almeno 10 yard o se \u00e8 stata toccata da un avversario.\nUn kickoff calciato non in profondit\u00e0, ma verso un lato del campo per poter essere riconquistato dalla squadra che ha calciato, \u00e8 chiamato \"onside kick\". Un kickoff calciato raso terra con lo scopo di far rimbalzare la palla \u00e8 chiamato squib kick.\nPenalit\u00e0.\nSe un giocatore in ricezione oltrepassa la linea delle 40 yard prima che il calcio venga effettuato, la palla sar\u00e0 avanzata di 5 yard, e poi calciata nuovamente. Se un giocatore della squadra che sta calciando oltrepassa la linea della palla, viene inflitta una penalit\u00e0 che comporta la perdita di 5 yard e la ripetizione del kickoff. Se la palla finisce fuori campo senza essere stata toccata, la squadra in ricezione pu\u00f2 decidere di spostare indietro la palla di 10 yard e ripetere il \"kickoff\", di iniziare un'azione in possesso di palla a 30 yard da dove \u00e8 stato eseguito il \"kickoff\" (solitamente sulla loro linea delle 40 yard) o di iniziare in possesso di palla nel punto in cui essa \u00e8 finita fuori campo.\nIn ogni caso, se un calcio non esce dal campo dopo aver percorso almeno 10 yard, la squadra che ha calciato subir\u00e0 una penalit\u00e0 di 5 yard ed avr\u00e0 l'opportunit\u00e0 di ripetere il \"kickoff\". Se per\u00f2 il kickoff finisse fuori di nuovo, la squadra in ricezione ricever\u00e0 la palla nel punto in cui la palla \u00e8 uscita dal campo.\nSe la palla va fuoricampo nella \"end zone\" della squadra in ricezione o viene ricevuta sempre nella end zone e non ritornata, la palla verr\u00e0 giocata dalla squadra in ricezione sulle sue 25 yard. Questa regola \u00e8 chiamata \"touchback\".\nRicevere la palla all'esterno della propria \"end zone\" ed atterrarla all'interno \u00e8 considerato un \"safety\"."}
{"id": "1457689", "revid": "73843", "url": "https://it.wikipedia.org/wiki?curid=1457689", "title": "Ond\u0159ej Hot\u00e1rek", "text": "Biografia.\nPer la Repubblica Ceca ha conquistato due terzi posti (2003 e 2004) ai Campionati cechi di pattinaggio di figura nel singolo, per poi passare al pattinaggio a coppie gareggiando con Veronika Havl\u00ed\u010dkov\u00e1.\nDal 2006 rappresenta l'Italia. In coppia con Laura Magitteri ha conquistato due primi (2007 e 2008) e un terzo posto (2009) ai Campionati italiani di pattinaggio di figura; dal 2009 fa coppia con Stefania Berton, con la quale ha conquistato il secondo posto ai Campionati italiani del 2010.\nOnd\u0159ej ha partecipato, insieme ad Stefania Berton, all'ISU World Team Trophy svoltosi a Tokyo.\nIl 24 gennaio 2013 durante i Campionati europei di pattinaggio, sempre in coppia con Stefania Berton, Ond\u0159ej ha conquistato una storica medaglia di bronzo.\nDal 2014 gareggia con Valentina Marchei.\nIl 20 giugno 2015, dopo alcuni anni di fidanzamento, sposa la danzatrice su ghiaccio Anna Cappellini.\nProgrammi.\n(con Berton) "}
{"id": "1457690", "revid": "287204", "url": "https://it.wikipedia.org/wiki?curid=1457690", "title": "Ondrej Hotarek", "text": ""}
{"id": "1457692", "revid": "80598", "url": "https://it.wikipedia.org/wiki?curid=1457692", "title": "Mario Panzeri", "text": "\u00c8 entrato nella storia della musica leggera come uno degli autori della prima canzone vincitrice di un Festival di Sanremo, la celebre \"Grazie dei fiori\" cantata da Nilla Pizzi; inoltre ha scritto alcune tra le pi\u00f9 note canzoni italiane, come \"Maramao perch\u00e9 sei morto?\", \"Pippo non lo sa\", \"Papaveri e papere\", \"Casetta in Canad\u00e0\", \"Lettera a Pinocchio\", \"Nessuno mi pu\u00f2 giudicare\", \"Fin che la barca va\" e molte altre.\nBiografia.\nGli inizi.\nRimasto orfano giovanissimo, viene allevato dallo zio Enrico, il fratello del padre, insieme ai suoi fratelli.\nInteressato sin da giovane al mondo dello spettacolo, Mario Panzeri inizia la sua carriera come cantante di variet\u00e0, entrando in una compagnia in cui si esibisce in ritmi allegri, nonostante le non eccelse capacit\u00e0 vocali.\n\u00c8 appunto in questa compagnia che inizia a scrivere le prime canzoni: firma cos\u00ec un contratto come paroliere con le Edizioni musicali Melodi, e la prima di esse ad essere incisa \u00e8 \"Conosco una fontana\", una rumba scritta nel 1937 in collaborazione con Umberto Bertini su musica di Mario Schisa.\nIl successo ed i problemi con la censura fascista.\nIl primo vero successo di Panzeri \u00e8 per\u00f2 datato 1939: all'inizio di quell'anno infatti la cantante Maria Jottini incide la canzone \"Maramao perch\u00e9 sei morto\", che il paroliere ha scritto su musica di Mario Consiglio ispirandosi ad una filastrocca popolare abruzzese (\"Mara maje\", che significa \"Amara me\"), e che riscuote subito molto successo.\nQualche settimana dopo la pubblicazione del disco, a Livorno si iniziano i lavori per una statua dedicata a Costanzo Ciano, politico e gerarca fascista morto da poco: nottetempo alcuni ragazzi lasciano sul basamento del monumento alcuni fogli con i versi di questa canzone (\"Maramao perch\u00e9 sei morto?/ Pane e vin non ti bastava,/ l'insalata era nell'orto/ e una casa avevi tu\"), che vengono ritenuti offensivi verso un eroe del fascismo, e quindi Panzeri \u00e8 convocato d'urgenza da Criscuolo, il responsabile della censura, a cui deve dimostrare che il testo della canzone era stato scritto prima della morte di Ciano.\nOrmai, per\u00f2, per l'opinione pubblica \"Maramao perch\u00e9 sei morto\" viene considerata una delle cosiddette \"canzoni della fronda\", in cui in maniera non esplicita e con allusioni varie si attaccano alcune figure di primo piano del regime: ed anche l'anno successivo la situazione si ripete, questa volta con un brano scritto con Nino Rastelli su musica di Gorni Kramer, \"Pippo non lo sa\", il cui protagonista, che quando passa fa rider tutta la citt\u00e0, era stato identificato dalla censura fascista con il gerarca Achille Starace.\nPanzeri sment\u00ec anche in questa occasione, ma la sua reputazione, per il regime fascista, era ormai compromessa, e cos\u00ec, quando nel 1943 Panzeri scriver\u00e0 sempre con Rastelli il testo per \"Il tamburo della banda d'Affori\", una marcetta di Nino Ravasini, i precedenti dei due brani ricordati gli causeranno difficolt\u00e0: la canzone verr\u00e0 infatti messa sotto accusa, in particolare per i versi in cui si parla del \"tamburo principale della banda d'Affori,/ che comanda 550 pifferi\". I componenti della Camera dei fasci e delle corporazioni erano infatti 550; quanto al tamburo principale, parve un'allusione a Mussolini.\nA onor del vero bisogna aggiungere che Panzeri continu\u00f2, anche in seguito, a sostenere che le sue erano allusioni involontarie e casuali, ma \u00e8 anche vero che, nel dopoguerra, continuarono nei suoi testi ad essere riscontrati riferimenti velati ed ironici alla realt\u00e0 politica italiana (in \"Papaveri e papere\" e \"Casetta in Canad\u00e0\", ad esempio).\n\"Pippo non lo sa\" divenne, comunque, un successo anche all'estero: venne inciso in tedesco come \"Lieber Sonnenschein\" dal saxofonista e direttore d'orchestra Tullio Mobiglia, che in quel periodo viveva a Berlino e che lo incise su un 78 giri che vendette migliaia di copie in Germania (recentemente questa versione \u00e8 stata ristampata in cd dalla Riviera Jazz Records)\nAltri successi di quegli anni da ricordare sono \"Fiorellin del prato\", canzone del 1940 (incisa trentasei anni dopo anche da Anna Oxa), e \"Tu cosa farai di me\", cover di \"Vous qui passez sans me voir\", successo del 1937 di Charles Trenet, inciso in italiano nel 1942 da Vittorio Belleli; inizia nel frattempo anche a comporre alcune musiche, come \"Ol\u00e8 la fundeghera\" e \"Verr\u00e0\".\n\"Grazie dei fiori\".\nAnche nel dopoguerra continua la sua attivit\u00e0, con molti successi come \"Cantando con le lacrime agli occhi\" per Oscar Carboni o \"Il re del Portogallo\".\nNel 1950 Gian Carlo Testoni invia un testo, scritto insieme a Mario Panzeri, al maestro Saverio Seracini, che dopo aver scritto la musica lo incarica di trovare una casa editrice per affidarla a qualche cantante: tutti i tentativi fatti da Testoni, per\u00f2, falliscono.\nDopo qualche mese, per\u00f2, ha modo di leggere il bando per la partecipazione al primo Festival di Sanremo, e decide di inviare la canzone, \"Grazie dei fiori\", che la commissione di lettura decide di accettare e di affidare a Nilla Pizzi: inaspettatamente il brano, che \u00e8 di propriet\u00e0 degli autori, arriva al primo posto, ed il disco a 78 giri inciso dalla cantante stabilisce il record di vendite fino a quel momento: ben trentaseimila copie.\nPanzeri, cos\u00ec, diventa uno dei pi\u00f9 richiesti parolieri italiani del dopoguerra, partecipando con i suoi brani ad innumerevoli edizioni delle principali manifestazioni canore italiane, da Un disco per l'estate al Cantagiro, dal Festivalbar alla Mostra Internazionale di Musica Leggera.\nAltri successi sanremesi: \"Papaveri e papere\", \"Aveva un bavero\" e \"Casetta in Canad\u00e0\".\nL'anno successivo torna a Sanremo con un'altra canzone, che si classifica al secondo posto nell'interpretazione di Nilla Pizzi: si tratta di \"Papaveri e papere\", motivo allegro che sotto l'apparente demenzialit\u00e0 nasconde una satira politica verso i potenti, i \"papaveri alti alti\", mentre le papere sono coloro che subiscono il potere; la canzone riscuote un successo grandissimo, viene tradotta in quaranta lingue (addirittura in cinese, con il titolo \"Pappa piccolino\") e frutta agli autori la cifra di quaranta milioni di lire in diritti d'autore, e verr\u00e0 incisa anche da Bing Crosby, Eddie Constantine, Yves Montand e Beniamino Gigli.\nDurante l'esecuzione al festival \u00e8 da ricordare la voce di Mario Bosi, che imita quella di Paperino; secondo Gigi Vesigna, \u00abLe parole vennero lette come riferite alla classe politica e in particolare ad Amintore Fanfani, piccolo di statura, ma potentissimo esponente della Democrazia cristiana; l'immagine dei papaveri svettanti su un campo di grano e simboleggianti il Partito Comunista Italiano attraversati da un grande paio di forbici nell'atto di tagliarli venne usata dai Comitati Civici della Democrazia Cristiana per i manifesti elettorali di quell'anno.\nIl 1954 \u00e8 l'anno di \"Aveva un bavero\", che si stacca dai riferimenti all'attualit\u00e0 per rimpiangere il bel tempo antico, nella descrizione di un racconto fatto dal nonno dell'autore su un episodio del Risorgimento italiano (viene citata anche una canzone popolare dell'epoca, \"La bella Gigogin\"); sicuramente una parte del successo \u00e8 dovuta all'interpretazione del Quartetto Cetra, che armonizza la melodia secondo il suo stile.\nAnche \"Casetta in Canad\u00e0\", presentata a Sanremo nel 1957, viene vista come una canzone con un messaggio: il racconto del protagonista, che continua a ricostruire la sua casetta nonostante \"Pinco Panco\" ogni volta per dispetto la incendi, viene visto come un'esaltazione del darsi da fare, del non farsi abbattere dalle difficolt\u00e0; come scrive Gianni Borgna \u00abRisulta evidente non solo l'elogio della positivit\u00e0 e del decoro piccolo borghese (nell'aspirazione a una casa tutta per s\u00e9, con fiori, pesciolini rossi ecc.) ma soprattutto l'adesione senza riserve ai principi dominanti: lavorare sodo senza discutere, tollerare illimitatamente il sopruso, e via di questo passo \u00bb (giudizio che risente evidentemente della mentalit\u00e0 degli anni settanta per la quale tutto era da interpretare in chiave ideologica paramarxista, ma che evidentemente nasce da una lettura confusa e affrettata del testo della canzone).\nDa questo momento in poi Panzeri, che fino a quel momento era stato spesso visto come un autore critico verso il potere e il sistema (come ricordato per \"Maramao\" o \"Pippo non lo sa\") diventa invece, per alcuni che risentono delle ideologie in voga, un esempio di autore reazionario e disimpegnato, accusa che lui non prender\u00e0 mai sul serio, continuando anzi a scrivere testi di questo genere come \"Fin che la barca va\" o \"Tipitipiti\".\nAnche \"Casetta in Canad\u00e0\", comunque, diventa un successo (in particolare nella versione a duo di Carla Boni e Gino Latilla (con il coro del Duo Fasano).\nAmedeo Minghi nel testo di \"Vivere vivere\" (contenuta ne \"I ricordi del cuore\") cita questo brano insieme a \"Papaveri e papere\" nei versi \u00abAlti papaveri e piccola tu,/ edere e piove ed il pianto vien gi\u00f9,/ la casetta che un Pinco Pallino un giorno incendi\u00f2\u00bb\nLa canzone, infine, \u00e8 stata recentemente citata anche dagli Stadio in \"Stabiliamo un contatto\", contenuta nell'omonimo album (\"Io sono bravissimo a chiacchiere/ho anch'io una casetta in Canad\u00e0\") e da Luciano Ligabue in \"Vivo morto o X\", da Buon compleanno Elvis (\"T'han detto che c'\u00e8 posto per chi sa stare a posto /il posto, tele accesa e la casetta in Canad\u00e0\"), segno della notoriet\u00e0 che hanno tuttora i versi di Panzeri.\n\"Lettera a Pinocchio\".\nNel 1959 Panzeri partecipa al concorso dello Zecchino d'Oro, che debutta in quell'anno: la sua canzone, intitolata \"Lettera a Pinocchio\", racconta le vicende di un adulto che, trovando alcuni giocattoli, rievoca la sua infanzia e scrive una lettera al famoso burattino; la musica \u00e8 tratta da un brano popolare di pubblico dominio, intitolato \"Canzone romana\", ed \u00e8 firmata dallo stesso Panzeri.\nIl brano, cantato dalla bambina Giusi Guercilena e da Loredana Taccani, si classifica al secondo posto (la vittoria se l'aggiudica \"Quartetto\" cantata dalla stessa Giusi); ma il brano che viene immediatamente ricordato dal pubblico \u00e8 invece quello scritto da Panzeri, al punto che l'anno successivo viene ripreso da Johnny Dorelli, che ne fa un classico e lo porta ai primi posti della hit parade.\nIn seguito la canzone verr\u00e0 ripresa anche da Bing Crosby.\nPace Panzeri Pilat Conti.\nNel 1961 Panzeri scrive insieme a Daniele Pace, giovane voce solista dei Marcellini, il brano \"Carolina dai\", che viene proposto quell'anno al Festival di Sanremo da Sergio Bruni e Rocco Granata. \u00c8 l'inizio di una collaborazione che segna tutta l'ultima fase della carriera di Panzeri: i due si affideranno spesso per le musiche a Lorenzo Pilat e, a volte, a Corrado Conti, professore di musica del Teatro alla Scala di Milano.\nQuesto gruppo di lavoro produce molti successi per cantanti come Orietta Berti, Gigliola Cinquetti e Caterina Caselli (\"Io tu e le rose\", \"La pioggia\", \"Fin che la barca va\", \"La rosa nera\", \"Nessuno mi pu\u00f2 giudicare\", \"L'uomo d'oro\", \"Sole spento\").\nPanzeri si ritira dall'attivit\u00e0 negli anni ottanta."}
{"id": "1457693", "revid": "767487", "url": "https://it.wikipedia.org/wiki?curid=1457693", "title": "Tania Weber", "text": "Biografia.\nNata in Finlandia e reginetta di vari concorsi di bellezza, apparve in alcune pellicole italiane, fra le quali \"Un giorno in pretura\" (1954), di Steno, e \"La nave delle donne maledette\" (1954), di Raffaello Matarazzo. Ottenne anche una piccola parte nel film \"Vacanze romane\" (1953), di William Wyler.\nBench\u00e9 dotata di buone capacit\u00e0 interpretative, la Weber fu sempre doppiata da, alternativamente, Rosetta Calavetta o Lydia Simoneschi. Questo a motivo della sua voce dotata di un marcato accento straniero.\nDopo il ritiro dalle scene lavor\u00f2 come designer."}
{"id": "1457696", "revid": "287204", "url": "https://it.wikipedia.org/wiki?curid=1457696", "title": "C'\u00e8 un boa nella canoa", "text": "C'\u00e8 un boa nella canoa \u00e8 un album di Andrea Mingardi, pubblicato nel 1997. Si tratta di un'antologia intitolata come il successo del 1983 ma diversa dall'omonimo album di quell'anno.\nTracce.\nLe tracce da 2 a 10 provengono da \"Prossimamente\"."}
{"id": "1457699", "revid": "131358", "url": "https://it.wikipedia.org/wiki?curid=1457699", "title": "Odra Wodzis\u0142aw", "text": ""}
{"id": "1457700", "revid": "110157", "url": "https://it.wikipedia.org/wiki?curid=1457700", "title": "Fu\u00dfball-Bundesliga 1977-1978", "text": "La stagione 1977-78 \u00e8 stata la quindicesima edizione della Fu\u00dfball-Bundesliga, massima divisione calcistica in Germania Ovest.\nAvvenimenti.\nDopo quasi un decennio fu il a spezzare il dualismo al vertice tra e Borussia M\u00f6nchengladbach andando a vincere il suo secondo titolo vincendo gli attacchi dei \"puledri\" che, nelle ultime giornate, si resero protagonisti di autentiche goleade nel tentativo, rivelatosi poi vano per sole tre reti, di raggiungere la capolista facendo leva sulla differenza reti.\nIl campionato che inizi\u00f2 il 6 agosto 1977 vide dopo tre giornate un gruppo di sei squadre ancora a punteggio pieno, dal quale usc\u00ec alla sesta giornata lo . La squadra tent\u00f2 immediatamente una fuga, portandosi a +3 dalla seconda, il , che tent\u00f2 un avvicinamento raggiungendola all'undicesima giornata. A partire dal turno successivo, in cui lo Schalke 04 riprese la vetta, emerse il Colonia, il quale agganci\u00f2 la capolista per poi prendere il comando solitario della classifica alla quindicesima, dopo aver battuto il Kaiserslautern per 4-1 nello scontro diretto. Il Colonia concluse il girone di andata a +1 da un Borussia M\u00f6nchengladbach in rimonta e a +2 sul Kaiserslautern.\nAll'inizio del girone di ritorno il Colonia gest\u00ec agevolmente il proprio vantaggio, conducendo la classifica con distacchi rassicuranti sulle inseguitrici: alla ventunesima era a +4 sulle rivali. L'inseguitrice pi\u00f9 ostinata si rivel\u00f2 ben presto il Borussia M\u00f6nchengladbach che alla ventiquattresima giornata recuper\u00f2 due punti sulla vetta. Il distacco rimase invariato anche dopo lo scontro diretto, in programma per la ventisettesima giornata e finito 1-1 (con il Colonia che pareggi\u00f2 con Flohe a cinque minuti dal termine), ma gi\u00e0 al turno successivo i \"puledri\" si portarono a -1 per poi riuscire nell'aggancio dopo tre giornate. Ciononostante la classifica favoriva ancora il Colonia grazie alla miglior differenza reti, cosicch\u00e9 nelle ultime giornate i \"puledri\" tentarono di vincere le ultime due partite con il maggior scarto di reti possibile. Le vittorie per 6-2 contro l' e per 12-0 contro il (quest'ultima la pi\u00f9 larga vittoria nella storia della Bundesliga) non furono per\u00f2 sufficienti ai \"puledri\" per superare il Colonia, che vinse grazie alla miglior differenza reti ottenuta in virt\u00f9 del numero di reti subite (42 contro le 45 del Colonia).\nIn quella stessa stagione il Colonia riusc\u00ec ad ottenere il \"double\" vincendo la Coppa di Germania: ci\u00f2 ebbe delle conseguenze in \"zona UEFA\" visto che, in sostituzione del Colonia, si qualific\u00f2 in Coppa delle Coppe il Fortuna D\u00fcsseldorf classificatosi quinto. Il suo posto in coppa UEFA fu preso dal . Poco interessante fu la lotta per non retrocedere, con il St. Pauli, il Saarbr\u00fccken e il Monaco 1860 arresesi gi\u00e0 a tre giornate dal termine del campionato.\nRisultati.\nSquadra campione.\nRiserve"}
{"id": "1457705", "revid": "125634856", "url": "https://it.wikipedia.org/wiki?curid=1457705", "title": "Rock You Like a Hurricane", "text": "Rock You Like a Hurricane \u00e8 la seconda canzone dell'album \"Love at First Sting\" del 1984 del gruppo musicale hard rock tedesco Scorpions. Il brano rappresenta la svolta del gruppo tedesco, che grazie al successo di questo pezzo e di altri contenuti nello stesso album divenne una delle band Heavy metal pi\u00f9 conosciute al mondo.\nLa canzone \u00e8 stata composta dal chitarrista Rudolf Schenker, dal cantante Klaus Meine e dal batterista Herman Rarebell. Insieme a \"Still Loving You\" \u00e8 la canzone portante dell'album, pubblicato nel 1984. Negli Stati Uniti la canzone fu un gran successo, classificandosi alla posizione 25 nei charts. Il video di \"Rock You Like a Hurricane\" venne molto diffuso dal canale MTV, partecipando al successo della canzone. \"Rock You Like a Hurricane\" \u00e8 presente anche nelle seguenti raccolte: \"Hurricane Rock\", \"The essential\", ', \"Box of Scorpions\", \"Gold\", ', \"\" e in \"Best of Rockers 'n' Ballads\".\n\"Rock You Like a Hurricane\" \u00e8 stata reinterpretata dalla band pop punk Green Day.\nLa canzone.\nLa canzone inizia con un riff molto tagliente da parte del chitarrista ritmico Rudolf Schenker che viene subito accompagnato da una \"dichiarazione\" di apertura della chitarra solista di Matthias Jabs, che dimostra subito la sua abilit\u00e0 con lo strumento.\nLa batteria fa un lavoro molto intenso, dovendo stare dietro alla velocit\u00e0 della chitarre. La ritmica sulla strofa \u00e8 tipicamente pop-rock, molto musicale, e \"in tensione\", suonata con due modalit\u00e0 diverse: il primo \"run\" \u00e8 stoppato, il secondo invece \u00e8 d'impeto.\nIl basso di Francis Buchholz \u00e8 molto sonoro e tiene un buon tempo, Klaus Meine ha nella canzone una voce spesso contorta che per\u00f2 rivela un'eccellente estensione nel ritornello e nelle strofe seguenti. Dopo due strofe e ritornello relativo subentra l'assolo di Jabs, con una \"chiusa\" diventata assai famosa.\nNel 2014 \u00e8 stata indicata come la 10\u00aa pi\u00f9 grande canzone pop metal da Yahoo! Music.\nVideo musicale.\n\u00c8 stato anche girato un video della canzone, reputato da molti il migliore della band, il video \u00e8 ambientato in un posto chiuso, in particolare la band \u00e8 in una grossa cella dove molte persone tentano disperatamente di toccare i membri della band, riuscendoci solo al momento dell'assolo centrale, Matthias, mentre fa l'assolo vieno tirato e strattonato, solo alla fine dell'assolo viene spinto al centro della cella. Concludendo, questo video \u00e8 uno dei pi\u00f9 visti e gettonati del rock.\nNella cultura di massa.\nGiochi.\n\"Rock You Like a Hurricane\" \u00e8 stata usata nel videogioco ' nella stazione radio V-Rock. La canzone \u00e8 inserita anche in ', \"NHL 10\" e nel gioco \"The Simpsons Game\" per tutte le console.\nClassifiche.\nBillboard (Stati Uniti), Top 50 (Francia)"}
{"id": "1457707", "revid": "110157", "url": "https://it.wikipedia.org/wiki?curid=1457707", "title": "Fago (Spagna)", "text": "Fago \u00e8 un comune spagnolo di 37 abitanti situato nella comunit\u00e0 autonoma dell'Aragona. Fa parte della comarca della Jacetania.\nPossiede una chiesa parrocchiale di notevole interesse artistico dedicata a sant'Andrea (in spagnolo, \"San Andr\u00e9s\"), edificata nei primi decenni del XVI secolo in stile tardo gotico con chiare influenze rinascimentali."}
{"id": "1457710", "revid": "647919", "url": "https://it.wikipedia.org/wiki?curid=1457710", "title": "Diocesi di Kyiv-Zhytomyr", "text": ""}
{"id": "1457713", "revid": "486946", "url": "https://it.wikipedia.org/wiki?curid=1457713", "title": "7k", "text": ""}
{"id": "1457716", "revid": "110157", "url": "https://it.wikipedia.org/wiki?curid=1457716", "title": "Rolls-Royce Motors", "text": "La Rolls Royce Motors \u00e8 la societ\u00e0 creata nel 1973 dalla scissione delle attivit\u00e0 automobilistiche Rolls-Royce dalla Rolls-Royce Limited.\nNel 2003 il marchio \"Rolls-Royce\" \u00e8 diventato di propriet\u00e0 della nuova societ\u00e0 Rolls-Royce Motor Cars facente parte del gruppo BMW, mentre il marchio Bentley \u00e8 passato sotto il controllo del gruppo Volkswagen.\nStoria.\nIl periodo della nazionalizzazione e il gruppo Vickers.\nNel 1971 la Rolls-Royce era in bancarotta per via dello sviluppo dell'avanzato motore a reazione RB211, ma fu salvata dal governo britannico con la nazionalizzazione dell'azienda. Nel 1973 la divisione auto venne separata dalla Rolls-Royce Limited con il nome \"Rolls-Royce Motors\".\nNel 1980 la \"Rolls-Royce Motors\" venne acquistata dal gruppo Vickers.\nVolkswagen e BMW.\nNel 1998 Vickers decise di vendere la Rolls-Royce Motors. Il principale contendente sembrava essere la BMW, che gi\u00e0 forniva i motori e altri componenti per le automobili Rolls-Royce e Bentley, ma la sua offerta definitiva di \u00a3 340 milioni venne superata da Volkswagen, che offr\u00ec \u00a3 430 milioni.\nIl Gruppo Volkswagen acquist\u00f2 cos\u00ec i diritti per la mascotte \"Spirit of Ecstasy\" e la forma della calandra radiatore, ma si \u00e8 ritrovata priva dei diritti per il nome e il marchio \"Rolls-Royce\".\nInfatti Rolls-Royce plc, il costruttore di motori aeronautici, decise che la licenza del marchio Rolls-Royce (nome e logo) non sarebbe andata alla VW, ma alla BMW, con la quale aveva avuto recentemente iniziative commerciali congiunte.\nBMW aveva acquistato una opzione sui marchi, la concessione in licenza del nome e del logo \"RR\" per \u00a3 40 milioni, accordo che molti commentatori hanno pensato fosse il vero affare da trattare. VW sostenne che lei comunque aveva voluto veramente solo Bentley. Resta il fatto che in termini di vendite Rolls-Royce era il marchio pi\u00f9 forte: ogni due automobili vendute con il marchio Rolls-Royce, veniva venduta un'automobile con il marchio Bentley.\nAl contrario della VW, la BMW si \u00e8 ritrovata con i diritti sul marchio e sul nome Rolls-Royce ma non aveva i diritti della calandra e della mascotte.\nBMW e VW arrivarono a una soluzione. Dal 1998 al 2002 la BMW ha fornito i motori per le automobili e consentito l'uso dei nomi fino al 1\u00ba gennaio 2003.\nLa convertibile Corniche V, ultima Rolls costruita da BMW e VW, \u00e8 uscita di produzione nel 2002; fu anche l'ultima \"Rolls-Royce\" prodotta nello storico stabilimento di Crewe.\nInfatti per l'accordo VW-BMW, a partire dal 1\u00ba gennaio 2003 il Gruppo Volkswagen continua la produzione negli storici stabilimenti di Crewe, costruendo solo auto con il nome Bentley (ex divisione della \"Rolls-Royce/Bentley\").\nIn base allo stesso accordo, dal 2003 la BMW, detentrice del marchio \"Rolls-Royce\", costituisce la Rolls-Royce Motor Cars nel \"Goodwood Plant\", stabilimento situato a Westhampnett.\nAutomobili.\nI modelli Bentley sono stati prodotti in gran parte in parallelo con le auto sopra elencate.\nLa Bentley Continental coup\u00e9 (prodotta in varie forme dalla met\u00e0 degli anni cinquanta alla met\u00e0 del anni sessanta) non hanno modelli equivalenti Rolls Royce."}
{"id": "1457722", "revid": "122284804", "url": "https://it.wikipedia.org/wiki?curid=1457722", "title": "Giuliano Battocletti", "text": "Ha fatto parte della squadra che ha vinto gli europei di cross nel 1998 classificandosi settimo nell'individuale e dando il maggior contributo al raggiungimento dell'obiettivo.\nBiografia.\nFino al 2000 ha militato nel corpo di Polizia di Stato, fino al 2005 ha fatto parte della Cover Verbania, nel 2006 si \u00e8 tesserato nella Pro Patria Milano, quindi \u00e8 tornato alla Cover Mapei Verbania. I suoi allenatori sono stati nell'ordine Gaspare Polizzi, Pietro Endrizzi, Massimo Magnani, Giorgio Rondelli, Severino Bernardini. La prima maglia azzurra l'ha indossata nel 1993, decimo classificato al campionato europeo junior dei 5.000 metri in pista.\nSono stati molti i suoi ritiri in rassegne internazionali, in particolare nella corsa campestre ha abbandonato le gare al campionato del mondo di Marrakech nel 1998, al campionato del mondo di Dublino il 23 marzo 2002, al campionato europeo di Edimburgo il 14 dicembre 2003 e nella mezza maratona al campionato del mondo di Veracruz il 12 novembre.\nHa esordito in maratona il 27 ottobre 2002 alla Maratona di Venezia, undicesimo classificato in 2 ore 16 minuti 59 secondi. In seguito ne ha corse altre due, entrambe nel 2005 ad Egna (BZ) il 9 ottobre terzo classificato in 2 ore 34 minuti 3 secondi e a Milano il 4 dicembre terzo classificato in 2 ore 11 minuti 58 secondi.\nNel 1999 divenne campione italiano della mezza maratona, ma il titolo gli fu revocato (e assegnato al secondo arrivato, Daniele Caimmi) dopo essere risultato positivo per metaboliti di nandrolone il 12 giugno 1999 in occasione della Maratonina Citt\u00e0 di Busto Arsizio.\nLa figlia Nadia (della quale \u00e8 allenatore) pratica l'atletica leggera ed \u00e8 diventata velocista e mezzofondista.\nCampionati nazionali.\nVincitore di sei titoli italiani assoluti a livello individuale:"}
{"id": "1457723", "revid": "767487", "url": "https://it.wikipedia.org/wiki?curid=1457723", "title": "Marblehead (Illinois)", "text": "Marblehead \u00e8 una comunit\u00e0 non incorporata degli Stati Uniti d'America, nella contea di Adams nello stato dell'Illinois, sita poco a sud di Quincy.\nL'Illinois Route 57 \u00e8 la principale strada che attraversa la citt\u00e0 e prosegue a nord per il distretto d'affari di Quincy o a sud per l'Interstatale 72."}
{"id": "1457726", "revid": "88740", "url": "https://it.wikipedia.org/wiki?curid=1457726", "title": "Marblehead", "text": ""}
{"id": "1457727", "revid": "1226", "url": "https://it.wikipedia.org/wiki?curid=1457727", "title": "Cappotto isolante", "text": ""}
{"id": "1457728", "revid": "322321", "url": "https://it.wikipedia.org/wiki?curid=1457728", "title": "Andrea Bruno Mazzocato", "text": "Biografia.\n\u00c8 nato a San Trovaso di Preganziol il 1\u00ba settembre 1948.\nFormazione e ministero presbiterale.\nHa frequentato il seminario vescovile di Treviso.\nIl 3 settembre 1972 \u00e8 stato ordinato presbitero per la diocesi di Treviso nella chiesa parrocchiale di Riese Pio X dal vescovo Antonio Mistrorigo. Dal 1972 al 1977 \u00e8 stato cooperatore parrocchiale a San Martino di Lupari. Nello stesso periodo ha studiato per conseguire la licenza in liturgia pastorale presso l'Istituto di liturgia pastorale \"Santa Giustina\" di Padova. In seguito ha ottenuto la licenza in teologia dogmatica presso la Facolt\u00e0 teologica dell'Italia settentrionale di Milano. Dal 1977 al 2001 ha insegnato teologia dogmatica presso lo studio teologico del seminario vescovile di Treviso, tenendo corsi anche presso lo Studio teologico \"San Massimo\" dei frati conventuali di Padova e presso l'Istituto superiore di scienze religiose. Dal 1977 al 1986 \u00e8 stato padre spirituale del seminario maggiore di Treviso, mentre dal 1987 al 1994 \u00e8 stato delegato vescovile per la formazione del clero giovane. Nel 1990 \u00e8 nominato pro-rettore del seminario minore e nel 1994 \u00e8 divenuto rettore del seminario vescovile di Treviso.\nMinistero episcopale.\nL'11 ottobre 2000 papa Giovanni Paolo II lo ha nominato vescovo di Adria-Rovigo. Ha ricevuto l'ordinazione episcopale il 9 dicembre successivo dal vescovo di Treviso Paolo Magnani, coconsacranti il vescovo emerito della stessa diocesi Antonio Mistrorigo e il vescovo emerito di Adria-Rovigo Martino Gomiero.\nIl 3 dicembre 2003 papa Giovanni Paolo II lo ha nominato vescovo di Treviso. Ha preso possesso della diocesi il 18 gennaio 2004. Nel 2007 ha accolto papa Benedetto XVI a Lorenzago di Cadore, ospite per le vacanze estive in una struttura della diocesi che pi\u00f9 volte aveva ospitato anche papa Giovanni Paolo II. Nell'aprile del 2007 ha compiuto la visita \"ad limina\". Il 26 gennaio 2008 ha conferito l'ordinazione episcopale, nella cattedrale di Ceneda, al vescovo Corrado Pizziolo, che sino alla elezione alla cattedra di Vittorio Veneto era stato suo vicario generale a Treviso. Nel 2009 \u00e8 uscita l'esortazione pastorale \"Camminate nella carit\u00e0 come Cristo ci ha amato\".\nIl 20 agosto 2009 papa Benedetto XVI lo ha nominato arcivescovo metropolita di Udine. \u00c8 succeduto a Pietro Brollo, dimissionario per raggiunti limiti d'et\u00e0. Ha preso possesso dell'arcidiocesi il 18 ottobre successivo. Ha ricevuto il pallio di metropolita il 29 giugno 2010. In dieci mesi, dall'aprile 2010 al febbraio 2011, ha compiuto la visita pastorale dell'intera arcidiocesi visitando oltre 350 parrocchie. Dedica molta attenzione alla cura spirituale dei ragazzi e dei giovani, incentivando le occasioni di incontro, come l'organizzazione di veglie diocesane e la stesura di lettere, come quella per il Natale 2011 \"Vi chiamo amici\".\nNell'aprile del 2013 ha compiuto la visita \"ad limina\".\nNel 2018 ha istituito le collaborazioni pastorali e le nuove foranie.\nIn seno alla Conferenza episcopale italiana \u00e8 segretario della commissione per il clero e la vita consacrata. Nell'ambito della Conferenza episcopale del Triveneto \u00e8 delegato per la commissione presbiterale regionale, per i seminari e per il diaconato permanente.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1457729", "revid": "767487", "url": "https://it.wikipedia.org/wiki?curid=1457729", "title": "Sharpeville", "text": "Sharpeville \u00e8 una township nel Gauteng meridionale, in Sudafrica, situata fra le citt\u00e0 di Vanderbijlpark e Vereeniging. Fu fondata nel 1942. Il luogo \u00e8 diventato tristemente noto in seguito al massacro di Sharpeville (21 marzo 1960), uno degli episodi pi\u00f9 cruenti nella storia dell'apartheid.\nStoria.\nLa township fu creata nel 1942 dal governo sudafricano nel contesto della politica dell'apartheid; come nel caso di altre township, lo scopo era quello di creare abitazioni per la popolazione nera che veniva progressivamente allontanata dalle aree abitate dai bianchi. La township contava inizialmente 5466 abitazioni.\nIl 21 marzo 1960 una folla di dimostranti si riun\u00ec di fronte alla stazione di polizia di Sharpeville per protestare contro la legge chiamata Urban Areas Act, che obbligava i cittadini neri a esibire un lasciapassare per allontanarsi dalla loro zona di residenza. La polizia apr\u00ec il fuoco sulla folla, dando luogo al primo massacro della storia del Sudafrica segregazionista."}
{"id": "1457730", "revid": "1543377", "url": "https://it.wikipedia.org/wiki?curid=1457730", "title": "55 Cancri c", "text": "55 Cancri c, o Brahe, \u00e8 un pianeta extrasolare con un'orbita eccentrica attorno alla stella 55 Cancri; il suo periodo di rivoluzione \u00e8 di 43,93 giorni terrestri. \u00c8 il terzo pianeta in ordine di distanza dalla sua stella; fu scoperto nel 2002 e possiede una massa comparabile a quella di Saturno.\nScoperta.\nCome la gran parte dei pianeti extrasolari conosciuti, 55 Cancri c fu individuato attraverso l'osservazione delle variazioni riscontrate nella sua stella madre, tramite sensibilissime misure dello spettro attraverso l'Effetto Doppler. All'epoca della scoperta, era gi\u00e0 noto il pianeta 55 Cancri b. Nel 2002, le misurazioni successive mostrarono la presenza di un altro pianeta di lungo periodo orbitale, alla distanza di 5 UA dalla stella; solo dopo la scoperta di entrambi i pianeti, fu notata una periodicit\u00e0 di 43 giorni, che appare vicina al periodo rotazionale della stessa stella; vi \u00e8 la possibilit\u00e0 che comunque questo periodo sia causato dalla rotazione della stella, piuttosto che da un pianeta. La scoperta di entrambi i pianeti, sia quello di 43 giorni (chiamato \"55 Cancri c\"), sia quello a 5 UA (chiamato 55 Cancri d), fu annunciata nello stesso articolo. Le misurazioni successive che portarono alla scoperta, nel 2004, del pianeta 55 Cancri e d\u00e0 credito alla teoria secondo la quale 55 Cancri c sia il pi\u00f9 piccolo dei tre pianeti di tipo gioviano del sistema.\nOrbita e massa.\nL'orbita di 55 Cancri c \u00e8 fortemente eccentrica: quando \u00e8 all'apoastro, il pianeta si trova due volte pi\u00f9 distante di quando \u00e8 al periastro. la sua distanza media dalla sua stella \u00e8 pi\u00f9 breve di quella del pianeta Mercurio, bench\u00e9 abbia un periodo orbitale pi\u00f9 lungo degli altri gioviani caldi. Il pianeta \u00e8 in risonanza 3.1 col pi\u00f9 interno 55 Cancri b, il che potrebbe favorire la stabilit\u00e0 del sistema.\nUn limite del metodo della velocit\u00e0 radiale utilizzato per la scoperta di nuovi pianeti \u00e8 che questo fornisce solo un valore pi\u00f9 basso della massa del pianeta. Comunque, le osservazioni astrometriche del Telescopio Spaziale Hubble suggeriscono che il pianeta esterno 55 Cancri d sia inclinato di 53\u00b0 rispetto al piano celeste. Se queste misure saranno confermate, e dando per scontato che il sistema planetario sia complanare, potrebbe significare che la massa reale di 55 cancri c sia di circa il 25% pi\u00f9 grande del suo limite inferiore calcolato, intorno al 90% della massa di Saturno.\nCaratteristiche.\nFin da quando il pianeta fu identificato, le caratteristiche fisiche come il raggio, la composizione chimica e la temperatura sono sconosciute. Se il pianeta avesse una massa simile a quella di Saturno, potrebbe trattarsi di un gigante gassoso con una superficie non solida."}
{"id": "1457733", "revid": "177966", "url": "https://it.wikipedia.org/wiki?curid=1457733", "title": "Castel San Felice", "text": "Castel San Felice \u00e8 una fortificazione posta a nord di Verona, lungo le mura magistrali cittadine, in cui si sono susseguite nel corso dei secoli numerose fasi costruttive, l'ultima delle quali della prima met\u00e0 dell'Ottocento, quando venne restaurata e adatta alle nuove esigenze difensive dall'Imperiale Regio Ufficio delle Fortificazioni di Verona.\nStoria.\nPreesistente alla fortificazione era la cinta muraria scaligera, commissionata da Cangrande della Scala e realizzata tra 1321 e 1324 su progetto del maestro Calzaro. Nella prima fase, oltre alla costruzione della cinta turrita, si oper\u00f2 lo scavo del fossato, direttamente in un banco di tufo. Successivamente, nel 1390, Gian Galeazzo Visconti commission\u00f2 la costruzione del castello, che si realizz\u00f2 aggiungendo alle mura scaligere un recinto autonomo ed edificando cinque torri, al quale si accedeva mediante un varco aperto nella stessa cortina. Il castello venne poi concluso sotto la direzione della Repubblica di Venezia, tra 1406 e 1409.\nDurante l'occupazione imperiale (1509-1517), Massimiliano d'Asburgo fece aggiungere una rondella nell'angolo nord-est del castello, detta \"torion\" (ovvero \"torrione\") del Cariati, dal nome del possibile progettista dell'opera. Terminata l'occupazione, la Repubblica Veneta deve realizzare la grande tenaglia settentrionale, edificata in due distinti periodi, nel Cinquecento: nel 1526 Francesco Maria I della Rovere diresse i lavori di costruzione del puntone occidentale (detto \"punt\u00f2n vecchio\"), con il quale si sperimenta anche a Verona la nuova forma del sistema bastionato; tra 1543 e 1546 Guidobaldo II della Rovere complet\u00f2 l'opera con il puntone orientale (detto invece \"punt\u00f2n nuovo\"), nel quale venne inclusa la preesistente rondella. La fortificazione venne infine dotata di una grande cisterna interrata per l'approvvigionamento dell'acqua, di forma cilindrica e con copertura emisferica, attribuita all'architetto veronese Michele Sanmicheli.\nInfine, con l'obiettivo di adeguare questo tratto di mura alle nuove esigenze di difesa e di riparare i danni apportati dai soldati napoleonici nel 1801, l'impero asburgico commission\u00f2 nuovi lavori di adeguamento realizzati in due fasi, tra il 1833 e il 1839, e tra il 1842 e il 1845: le operazioni videro interventi di ricostruzione, di restauro e adattamento, oltre che l'edificazione della lunetta d'Ar\u00e7on. Questi lavori, voluti dal feldmaresciallo Josef Radetzky, furono progettati da Franz von Scholl, direttore dell'Imperiale Regio Ufficio delle Fortificazioni di Verona.\nDescrizione.\nSituato nel punto dominante sulle colline pi\u00f9 vicine alla citt\u00e0, il complesso di castel San Felice ha lo speciale carattere di cittadella urbana, connessa alla cinta magistrale ma completamente autonoma. Il tracciato attuale \u00e8 composito, con due puntoni e una lunetta d'Ar\u00e7on nel fronte principale (quest'ultima collegata al forte mediante una poterna), verso l'esterno, realizzati nel corso di successivi ampliamenti.\nIl restauro ottocentesco, oltre alla ricostruzione delle parti demolite, riguard\u00f2 anche la sistemazione dei fabbricati interni (il deposito degli affusti, il corpo di guardia e la grande polveriera a prova di bomba) e di nuove postazioni di artiglieria, in casamatta e a cielo aperto. Nella costruzione delle opere murarie \u00e8 stato impiegato prevalentemente il tufo, con paramento a opus poligonale.\nIl fronte interno, verso la citt\u00e0, venne pure modificato nell'Ottocento: al precedente tracciato bastionato \u00e8 stato sostituito il tracciato tanagliato ancora esistente, il cui muro aderente \u00e8 stato munito di un tamburo centrale. Nel rientrante tanagliato \u00e8 presente anche l'accesso principale al forte dalla citt\u00e0, collocato al centro del lato orientale dove spicca il possente arco di aspetto arcaico."}
{"id": "1457739", "revid": "177966", "url": "https://it.wikipedia.org/wiki?curid=1457739", "title": "Forte San Felice", "text": ""}
{"id": "1457740", "revid": "110157", "url": "https://it.wikipedia.org/wiki?curid=1457740", "title": "Pytalovo", "text": "Pytalovo \u00e8 una cittadina della Russia occidentale (Oblast' di Pskov), situata sul fiume Utroja, 102\u00a0km a sudest del capoluogo Pskov. \u00c8 il capoluogo del distretto omonimo.\nUn villaggio di nome Pytalovo \u00e8 attestato nell'anno 1878; lo \"status\" di citt\u00e0 \u00e8 del 1933. Appartenne alla Repubblica di Lettonia tra il 1920 e il 1944. \nPytalovo ha cambiato nome diverse volte nella sua storia: dal 1918 al 1938 si chiam\u00f2 \"Jaunlatgale\" (in lettone, \"Nuova Letgallia\"), mentre dal 1938 al 1945 ebbe nome \"Abrene\".\nIl territorio di Abrene dal 1991 fu rivendicato dalla neo-indipendente Lettonia e solo nel 2007 si procedette al riconoscimento reciproco dei confini.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1457741", "revid": "729019", "url": "https://it.wikipedia.org/wiki?curid=1457741", "title": "Dassault nEUROn", "text": "Il nEUROn \u00e8 un programma europeo, cominciato dalla francese Dassault, per la progettazione di un aeromobile da combattimento a pilotaggio remoto (APR) dalle accentuate caratteristiche stealth.\nObiettivi del programma.\nQuesto programma non prevede la costruzione in serie del velivolo ma la realizzazione di un numero limitato di esemplari. Il velivolo che ne deriver\u00e0 viene comunemente definito come \"dimostratore\" in ambito aeronautico. Il progetto \u00e8 stato avviato perch\u00e9 con l'entrata in servizio di caccia e bombardieri quali il Rafale francese, l'Eurofighter ed, in futuro, il Joint Strike Fighter, l'industria aeronautica militare europea si sarebbe dovuta fermare fino all'uscita di servizio di questi mezzi previsti attorno al 2030.\nSi \u00e8 deciso perci\u00f2 di investire su questo progetto che, oltre a sviluppare e approfondire le conoscenze europee in questa tipologia di velivoli, permetter\u00e0 lo sviluppo di un modello di collaborazione tra aziende aerospaziali di vari paesi europei caratterizzata da alta flessibilit\u00e0 gestionale, alta efficienza e bassi costi di progettazione e produzione dei velivoli futuri.\nIl \"nEUROn\" rappresenta la terza evoluzione del \"programma LOGIDUC\", il terzo progetto, il \"Grand Duc\", \u00e8 divenuto il \"nEUROn\":\nCaratteristiche tecniche ed operative.\nLa prima replica del nEUROn in scala reale avvenne al salone internazionale dell'aeronautica e dello spazio di Parigi-Le Bourget del 2005 ad opera della Dassault. Pur essendo un APR, il nEUROn risulta essere significativamente pi\u00f9 grande di un normale aeromobile a pilotaggio remoto in quanto, a differenza di quest'ultimo, il velivolo ha capacit\u00e0 di carico, autonomia e capacit\u00e0 di volo che si devono avvicinare a quelle di un qualsiasi caccia pilotato.\nI dati rilasciati dalla Saab il 9 febbraio 2006 affermavano che il nEUROn sarebbe stato un dimostratore lungo 10\u00a0m e largo 12\u00a0m con un peso di 5 tonnellate. Il velivolo avrebbe avuto capacit\u00e0 autonoma di attacco aria-suolo con ordigni di precisione guidati che durante il volo sarebbero stati trasportati nel vano bombe interno.\nIn data 1\u00ba dicembre 2012 il prototipo ha effettuato il primo volo presso la base militare di Istres, in Francia. Finora sono stati effettuati una cinquantina di test di volo, cio\u00e8 la met\u00e0 circa del piano totale di test previsti. Secondo i piani correnti circa l'80 per cento dei test si svolger\u00e0 in Francia. Altri test saranno condotti in Italia e a partire dalla primavera 2015 in Svezia.\nFusoliera.\nLa fusoliera sar\u00e0 caratterizzata da design e materiali stealth avanzati che permetteranno all'aereo di penetrare nello spazio aereo nemico senza essere individuato. \nIl nEUROn assomiglia come forma al Lockheed Martin RQ-170 Sentinel ma differisce da quest'ultimo: le dimensioni risultano essere simili, ma il nEUROn \u00e8 progettato per l'attacco al suolo piuttosto che per la ricognizione.\nMotori.\nL'aereo \u00e8 propulso da due motori RRTM Adour Mk951 (gi\u00e0 utilizzati sul BAE Hawk) prodotti dalla Rolls-Royce. Il motore presenta nuove ventole e combustori rispetto a quelli equipaggiati sui BAE Hawk. Il motore presenta un sistema di controllo di autorit\u00e0 digitale (FADEC) che riduce il carico di lavoro del pilota tramite processi automatizzati.\nLa presa d'aria per i due motori RRTM Adour MK951 hybrid \u00e8 posta in posizione centrale sul dorso del velivolo, posizione che consente di evitare che le superfici mobili del motore vengano rilevate da radar-doppler di terra, schermando la parte anteriore del motore con il ventre stesso del velivolo.\nArmamento.\nL'aereo \u00e8 progettato per essere grado di portare due bombe da 250\u00a0kg a guida laser contenute nella stiva interna.\nComandi di volo e trasmissione dati.\nIl nEUROn non verr\u00e0 pilotato direttamente, ma verr\u00e0 controllato da terra attraverso un datalink ad alta capacit\u00e0 con standard NATO STANAG 7085 datalink. Tramite questo datalink vengono inviati al velivolo i dati della missione, da l\u00ec in poi sar\u00e0 l'intelligenza artificiale del nEUROn ad intraprendere tutte le necessarie azioni che permetteranno il raggiungimento dell'obiettivo. Non vi sar\u00e0 quindi un controllo diretto e continuo da terra e questo permette di mantenere un quasi assoluto silenzio radio, necessario per evitare l'intercettazione, e non far venire meno il vantaggio offerto dalle capacit\u00e0 stealth del velivolo.\nUn'altra caratteristica contemplata \u00e8 la possibilit\u00e0 che una squadra di nEUROn venga controllata in modo automatico dai caccia di ultima generazione come il Rafale o il JAS 39 Gripen permettendo quindi al pilota di controllare il drone dall'aereo da caccia ed eseguire azioni di combattimento con entrambi.\nPaesi aderenti.\nIl programma \u00e8 guidato dalla Francia con la Dassault Aviation che coprir\u00e0 ben il 50% dei costi totali; il rimanente 50% verr\u00e0 coperto dagli altri stati membri e dalle loro aziende. Questi sono i paesi e le aziende partecipanti al programma:\nIl programma coster\u00e0 in totale 400 milioni di euro ed ogni velivolo ne coster\u00e0 25."}
{"id": "1457743", "revid": "228587", "url": "https://it.wikipedia.org/wiki?curid=1457743", "title": "Progressione del record mondiale dei 1500 m stile libero", "text": "In vasca corta (25 metri) i record del mondo sono omologati dalla FINA dal 3 marzo 1991.\nUomini.\nVasca lunga.\nLegenda: \nVasca corta.\nLegenda: \nDonne.\nVasca lunga.\nLegenda: \nVasca corta.\nLegenda: "}
{"id": "1457752", "revid": "78273", "url": "https://it.wikipedia.org/wiki?curid=1457752", "title": "Carbossilato", "text": ""}
{"id": "1457753", "revid": "1048993", "url": "https://it.wikipedia.org/wiki?curid=1457753", "title": "Ulrich M\u00fche", "text": "Curiosamente, gli eventi della sua vita rispecchiarono sotto alcuni aspetti la trama del film: M\u00fche scopr\u00ec, in un fascicolo su di lui negli archivi della Stasi, di essere stato messo sotto controllo da parte della seconda moglie, Jenny Gr\u00f6llmann. Lei per\u00f2 neg\u00f2 tutto e, dopo un'agguerrita battaglia legale, riusc\u00ec a ottenere che lui non pubblicasse queste sue affermazioni in un libro.\nDopo aver lasciato la scuola, M\u00fche fu impiegato dapprima come muratore e in seguito come guardia al muro di Berlino. Successivamente si dedic\u00f2 alla recitazione e, dalla fine degli anni settanta fino agli anni ottanta, comparve in numerose rappresentazioni teatrali, divenendo uno degli attori di punta del Deutsches Theater di Berlino Est. Dopo la riunificazione, continu\u00f2 ad apparire in numerosi film, programmi TV e produzioni teatrali. In Germania acquis\u00ec notoriet\u00e0 per l'interpretazione del dottor Robert Kolmaar nella serie TV \"Der letzte Zeuge\" (\"L'ultimo testimone\").\nBiografia.\nFiglio di un pellicciaio, M\u00fche nacque il 20 giugno 1953 a Grimma, in Sassonia, nella Repubblica Democratica Tedesca. Dopo aver lasciato la scuola, inizi\u00f2 a lavorare come operaio edile, prima di essere arruolato nel \"Nationale Volksarmee\" come guardia di confine al muro di Berlino. Fu rilevato dall'impiego dopo aver contratto un'ulcera; alcuni commentatori hanno osservato che la malattia potesse essere sopravvenuta a causa dello stress, e che presumibilmente questa abbia segnato l'inizio del tumore dello stomaco che lo avrebbe successivamente portato alla morte.\nSuccessivamente, tra il 1975 ed il 1979 studi\u00f2 recitazione alla \"Hans Otto Theaterhochschule\" di Lipsia, e nel 1979 debutt\u00f2 nel suo primo ruolo da professionista sul palcoscenico nei panni di Lyngstrand nella rappresentazione di \"Fruen fra havet\" (\"La donna del mare\") di Henrik Ibsen, allo St\u00e4dtlisches Theater di Karl-Marx-Stadt (l'attuale Chemnitz). Segu\u00ec un'apparizione in una rappresentazione del Macbeth diretta da Heiner M\u00fcller alla Volksb\u00fchne, a Berlino Est.\nNel 1983, su invito di M\u00fcller, si un\u00ec all'ensemble del Deutsches Theater di Berlino Est, del quale divenne l'attore di punta grazie alla sua versatilit\u00e0 nel coprire ruoli sia comici sia tragici; comparve in produzioni come l\"'Egmont\" di Goethe (1986), il \"Peer Gynt\" di Ibsen, e il \"Nathan il saggio\" di Lessing(1988). Ebbe il ruolo di Amleto sia nella versione originale shakespeariana che nel dramma postmoderno \"Die Hamletmaschine\" di M\u00fcller (1989). Successivamente, M\u00fche dichiar\u00f2: \"Il teatro era l'unico posto nella Germania Est dove la gente non veniva imbrogliata. Per noi attori era come un'isola. Potevamo osare criticare.\" Sul grande schermo, recit\u00f2 insieme alla sua seconda moglie nel film \"H\u00e4lfte des Lebens\" di Herman Zschoche, del 1984, sulla vita del poeta tedesco Friedrich H\u00f6lderlin.\nM\u00fche ebbe un ruolo importante nell'organizzazione delle dimostrazioni che ebbero luogo prima della riunificazione delle Germanie. Interpret\u00f2 spesso letture pubbliche del saggio di Walter Jenka \"Schwierigkeiten mit der Wahrheit\" (\"Difficolt\u00e0 con la realt\u00e0\", 1989) prima che ne decadesse il divieto di pubblicazione in Germania Est. Il 4 novembre 1989, poco prima della caduta del muro di Berlino, ad Alexanderplatz, di fronte a mezzo milione di persone, dichiar\u00f2 non valido il monopolio dei Comunisti sul potere. Nello stesso anno acquis\u00ec fama internazionale grazie all'interpretazione nel film \"Das Spinnennetz\" (\"La tela del ragno\"), di Bernhard Wicki, basato sull'omonimo romanzo dello scrittore austriaco Joseph Roth, in cui impersonava un tenente di destra che, un omicidio dietro l'altro, si fa strada verso il successo professionale agli inizi della Repubblica di Weimar, dopo essere stato gravemente ferito nell'ammutinamento di Wilhelmshaven del 29 ottobre 1918.\nM\u00fche apparve in molti altri film, serie televisive e \"pi\u00e9ce\" teatrali in Germania e oltre confine. Dimostr\u00f2 la sua abilit\u00e0 nell'interpretare ruoli comici in \"Schtonk!\" (1991), un film satirico candidato all'Oscar, sulla bufala dei Diari di Hitler e mostr\u00f2 il suo lato pi\u00f9 serio in \"Benny's Video\" di Michael Haneke (1992), \"Das Schlo\u00df\" (\"Il castello\", 1996), un adattamento dell'omonimo racconto di Franz Kafka, e \"Funny Games\" (1997). In quest'ultimo\nfilm, M\u00fche e la sua terza moglie Suzanne Lothar interpretavano marito e moglie, tenuti prigionieri nella loro dimora estiva da due ragazzi psicotici che li obbligano a eseguire \"giochi\" sadici l'uno sull'altra.\nIn tempi recenti, M\u00fche ha interpretato diversi nazisti: Joseph Goebbels in \"Goebbels und Geduldig\" (\"Goebbels e Geduldig\", 2001); un sadico medico delle ss in Amen. (2002), un film di Costa-Gavras; e avrebbe dovuto interpretare Klaus Barbie in un film di successiva produzione. Il suo ultimo film fu la commedia \"Mein F\u00fchrer - La veramente vera verit\u00e0 su Adolf Hitler\" (\"Mein F\u00fchrer - Die wirklich wahrste Wahrheit \u00fcber Adolf Hitler\", 2007), nel quale interpret\u00f2 la parte del Professor Adolf Israel Gr\u00fcnbaum, un attore ebreo incaricato di dare lezioni a\nHitler.\nNel 2006 recit\u00f2 al Barbican Centre a Londra in \"Zerbombt\", l'adattamento di Thomas Ostermeier di \"Blasted\" di Sarah Kane, in cui interpretava un giornalista di mezza et\u00e0 il cui incontro con una ragazza produce un disastro in una stanza d'albergo di Leeds.\nM\u00fche guadagn\u00f2 fama in patria anche per l'interpretazione del brillante ma eccentrico patologo Dr. Robert Kolmaar in 73 episodi del serial di criminologia forense \"Der letzte Zeuge\" (\"L'ultimo testimone\", dal 1998 al 2007),; per questa interpretazione ricevette il premio per \"Beste/r Schauspieler/in in einer Serie\" (Miglior attore o attrice in una serie TV) ai \"Deutscher Fernsehpreis\" (Premi della TV tedesca) nel 2005.\nTuttavia, M\u00fche raggiunse la fama fuori dal suo Paese per l'interpretazione del capitano Gerd Wiesler in \"Le vite degli altri\" (\"Das Leben der Anderen\", 2006) di Florian Henckel von Donnersmarck, che vinse il Premio Oscar per il miglior film straniero nel 2007. Ambientato alla met\u00e0 degli anni ottanta, narra di un capitano della Stasi (Wiesler) incaricato di spiare attraverso delle microspie l'appartemento di un drammaturgo tedesco dell'est, Georg Dreyman (interpretato da Sebastian Koch), e della sua compagna, l'attrice Christa-Maria Sieland\n(Martina Gedeck). Tuttavia Wiesler diventa scettico riguardo al suo assegnamento, dopo aver scoperto che la sorveglianza \u00e8 stata messa in atto pi\u00f9 per motivazioni di carattere sessuale che politico. Gradualmente, i suoi sentimenti virano dal disprezzo e dall'invidia verso la compassione. Per questa performance, nel 2006 M\u00fche ricevette, tra gli altri, la \"Beste darstellerische Leistung \u2013 M\u00e4nnliche Hauptrolle\" (Premio per miglior interpretazione di un attore protagonista) alla pi\u00f9 prestigiosa manifestazione cinematografica tedesca, il \"Deutscher Filmpreis\", e il premio per miglior attore agli European Film Awards.\nLa \"Bundesstiftung zur Aufarbeitung der SED-Diktatur\", l'organizzazione governativa incaricata di riesaminare la dittatura comunista della Germania Est, disse su di lui in un comunicato: \"Attraverso le sue notevoli interpretazioni [...] Ulrich M\u00fche ha sensibilizzato un'audience di milioni di persone alle macchinazioni della Stasi e alle loro conseguenze\". La dichiarazione aggiungeva anche che era stato un attivo partecipatore agli eventi della fondazione.\nM\u00fche era gi\u00e0 seriamente malato alla cerimonia di premiazione degli Oscar a Los Angeles nell'aprile del 2007, quando \"Le vite degli altri\" fu premiato, e torn\u00f2 in Germania poche ore dopo per un'operazione urgente allo stomaco. In un'intervista sul quotidiano tedesco \"Die Welt\" datata 21 luglio 2007, parl\u00f2 della diagnosi di tumore dello stomaco che aveva interrotto la sua carriera di attore; mor\u00ec il giorno seguente. Il 25 luglio successivo fu sepolto nel villaggio di Walbeck, nel circondario della B\u00f6rde, in Sassonia-Anhalt.\nVita privata.\nM\u00fche si spos\u00f2 tre volte. La prima moglie fu la drammaturga Annegret Hahn, da cui ebbe due figli: Andreas, fotografo stabilitosi a Berlino, e Konrad, pittore.\nM\u00fche si un\u00ec poi in seconde nozze all'attrice Jenny Gr\u00f6llmann, nel 1984, dopo essersi conosciuti ed innamorati sul set del film TV \"Die Poggenpuhls\" in quell'anno. Ebbero una figlia, Anna Maria M\u00fche, anche lei attrice.\nDopo la riunificazione tedesca, M\u00fche trov\u00f2 negli archivi della Stasi alcuni documenti che lo riguardavano: erano le prove di essere stato sotto sorveglianza non solo da parte di quattro dei suoi colleghi attori al teatro di Berlino Est, ma anche da sua moglie Jenny. L'archivio conteneva resoconti dettagliati che la moglie (presumibilmente un\"Inoffizieller Mitarbeiter\", collaboratrice non ufficiale) ebbe con il suo controllore dal 1979 al 1989. Questa vicenda rispecchia la trama del film \"Le vite degli altri\", in cui le pressioni esercitate dalla Stasi sulla compagna del drammaturgo la fanno cedere e confessare che lui fosse in effetti l'autore di un articolo giornalistico scomodo sul tasso di suicidi nella DDR. M\u00fche e la Gr\u00f6llmann divorziarono nel 1990.\nIn un libro uscito in concomitanza con il film, M\u00fche raccont\u00f2 la sensazione di tradimento che prov\u00f2 quando seppe del ruolo della sua ex moglie all'interno della Stasi. Tuttavia, il controllore della Gr\u00f6llmann in seguito dichiar\u00f2 che aveva raccolto molti dei dettagli del dossier lui stesso, e che l'attrice non era consapevole di parlare con un agente della Stasi. Dopo una battaglia legale aspra e di grande risonanza mediatica, la Gr\u00f6llmann (che mor\u00ec nell'agosto del 2006) ottenne un'ingiunzione che proib\u00ec la pubblicazione del libro. Quando a M\u00fche fu chiesto come si fosse preparato per il suo ruolo in \"Le vite degli altri\", la risposta fu: \"ho ricordato\".\nQuando mor\u00ec M\u00fche era sposato con la terza moglie, l'attrice teatrale Susanne Lothar, e viveva a Berlino con lei e i loro due figli, Sophie Marie e Jakob."}
{"id": "1457757", "revid": "28592", "url": "https://it.wikipedia.org/wiki?curid=1457757", "title": "Sool (regione della Somalia)", "text": ""}
{"id": "1457759", "revid": "830939", "url": "https://it.wikipedia.org/wiki?curid=1457759", "title": "Enrique Alcatena", "text": "Biografia.\nDisegnatore argentino, collabora negli anni con alcune testate europee, come l'italiana Eura Editoriale per cui creer\u00e0, su testi di Ricardo Barreiro, il personaggio di \"Il mago\", nel 1985, con Robin Wood la serie \"Merlino\", e statunitensi, come la DC comics e la Marvel."}
{"id": "1457760", "revid": "1873017", "url": "https://it.wikipedia.org/wiki?curid=1457760", "title": "Tavoliere di Lecce", "text": "Il Tavoliere di Lecce (detto anche Tavoliere salentino, Pianura salentina o Pianura messapica) \u00e8 una pianura della Puglia meridionale che comprende territori della provincia di Lecce, della provincia di Taranto e della provincia di Brindisi (dove assume la denominazione di \"piana di Brindisi\"). \nCaratteristiche.\nI suoi confini sono:\nCaratteristiche della pianura sono, oltre alla totale assenza di pendenze significative, i poderosi strati di terra rossa e l'assenza di fiumi in superficie. Il terreno carsico tuttavia presenta innumerevoli inghiottitoi (chiamate \"vore\" o \"capoventi\"), punti di richiamo delle acque piovane, che convogliano l'acqua nel sottosuolo alimentando veri e propri fiumi carsici anche grazie ad alcuni impluvi (brevi rigagnoli stagionali), evitando quindi la formazione di acquitrini, fenomeno, quello dell'impaludamento, molto frequente prima degli anni delle bonifiche.\nLa campagna presenta anche qui, come in tutto il Salento, vasti appezzamenti di vigneti, uliveti e campi di grano. Frequenti sono poi le masserie, alcune delle quali sono oggi recuperate in chiave agroturistica, e dimore sparse o ricoveri temporanei per i contadini, ormai spesso in stato di abbandono.\nFenomeno del tutto particolare sono infine i \"casini\" e le \"casine\" della villeggiatura agreste ottocentesca e novecentesca, caratteristici della zona immediatamente a ovest di Lecce, tra Novoli e San Donato (\"Valle della Cupa\").\nComuni del Tavoliere salentino.\nProvincia di Taranto\nProvincia di Brindisi (\"piana di Brindisi\")\nProvincia di Lecce\nValle della Cupa.\nPorzione della pianura, a ovest del capoluogo leccese, caratterizzata da una depressione carsica, si caratterizza come un fertile avvallamento, luogo eletto dall'aristocrazia, fin dal XV secolo adatto per la villeggiatura, con la conseguente costruzione numerosissime ville. In un alternarsi di terreni adibiti a vigneto e uliveto, di ampie campagne e piccoli e medi centri abitati, viene delimitata a nord dalle piccole alture dette \"Serra di\" \"Madonna dell'Alto\" (Campi Salentina), \"di\" \"Sant'Elia\" (Trepuzzi) e \"di\" \"Monte d'Oro\" (Novoli), che costituiscono le ultime inflitrazioni del sistema delle Murge nel tavoliere salentino e che coinvolgono anche il nucleo abitato leccese e a sud dalle \"Serre di Galugnano\" (frazione di San Donato di Lecce), prime alture delle Murge salentine. A ovest invece sfuma nella \"Terra d'Arneo\", senza un confine ben preciso.\nI territori comunali ricadenti nella Valle della Cupa sono: Lecce (esclusivamente la zona a ovest del centro abitato, dove ricade la frazione di Villa Convento e pi\u00f9 a sud diversi agglomerati sparsi), Vernole (escluso il quartiere del centro storico denominato \"Munte Fuggiaru),\" Campi Salentina (prevalentemente la parte meridionale dove ricade il centro abitato), Novoli, Carmiano (con la frazione Magliano),\nArnesano, Monteroni di Lecce, San Pietro in Lama, Lequile (esclusa la porzione meridionale del territorio), San Cesario di Lecce e Cavallino (territori a ovest del centro abitato).\nNonostante la vicinanza alla valle di Squinzano, Trepuzzi e Surbo non si considerano generalmente facenti fisicamente parte di essa, poich\u00e9 posti al di l\u00e0 delle alture sopra citate.\nNell'ambito del progetto comunitario LEADER II \u00e8 stato fondato un gruppo di azione locale, chiamato \"Valle della Cupa\".\nTerra d'Arneo.\nLa terra d'Arneo \u00e8 la parte della penisola salentina compresa, lungo la costa ionica, fra San Pietro in Bevagna e Torre dell'Inserraglio. Nell'entroterra si estende lungo il corridoio che da Nard\u00f2 giunge ad Avetrana passando per il feudo di Porto Cesareo, spingendosi fino ai comuni afferenti la costa ionica. Prende il nome da un antico casale (\"tenimentum Dernei\"), attestato gi\u00e0 in epoca normanna (1092) e poi abbandonato, localizzabile nel feudo di Nard\u00f2, probabilmente nell'entroterra di Torre Lapillo. Si presenta come un'area pressoch\u00e9 pianeggiante, adibita alla coltivazione di ulivi secolari e, nei comuni dell'entroterra leccese, all'utilizzo del terreno a vigneto, da cui si ottengono rinomate etichette come il Salice Salentino DOC, il Leverano DOC e il Copertino DOC.\nA lungo la Terra d'Arneo \u00e8 stata caratterizzata, lungo la costa, da perenni acquitrini, infestati dalla malaria, e pi\u00f9 all'interno da una macchia mediterranea, frequentata da greggi e briganti. L'inchiesta francese di re Gioacchino Murat sulla Terra d'Otranto, tra 1811 e 1817, osservava che dopo la spiaggia di Nard\u00f2 fino a San Pietro in Bevagna era in pratica una perpetua palude. Con le bonifiche inaugurate in et\u00e0 giolittiana, proseguite durante il fascismo e completate nel dopoguerra, il litorale ionico si \u00e8 infittito di villaggi turistici, stabilimenti balneari, ville e case residenziali. Inoltre, dopo le lotte contro il latifondo e la riforma agraria degli anni '50, con la distribuzione di terre ai contadini che qui vi si stabilirono, si ebbe una sorta di rinascita agricola. Nel territorio risiedono svariate Masserie, fortificate e non.\nLa Terra d'Arneo \u00e8 costituita dal territorio settentrionale di Nard\u00f2 (con il centro abitato facente parte del confine meridionale), da quello intero di Porto Cesareo, mentre all'interno si estende per i feudi di Copertino, Leverano, Veglie, Salice Salentino, Guagnano e San Pancrazio Salentino, i cui nuclei abitativi segnano il confine nord-orientale. Il territorio sfuma a ovest nelle prime marine tarantine (Torre Colimena, San Pietro in Bevagna).\nA nord e a ovest la \"Terra d'Arneo\" confluisce, senza un confine preciso, rispettivamente nella \"Piana di Brindisi\" e nella \"Valle della Cupa\", tutte e tre inserite nel vasto Parco del Negroamaro.\nNell'ambito del progetto comunitario LEADER II \u00e8 stato fondato un gruppo di azione locale, chiamato \"Terre d'Arneo\", che include nel progetto solo i comuni (sopra citati) entro i confini della provincia di Lecce, oltre alle contigue Campi Salentina e Carmiano a est."}
{"id": "1457761", "revid": "12457993", "url": "https://it.wikipedia.org/wiki?curid=1457761", "title": "Quique Alquatena", "text": ""}
{"id": "1457771", "revid": "56620", "url": "https://it.wikipedia.org/wiki?curid=1457771", "title": "Till Eulenspiegel", "text": "Till Eulenspiegel \u00e8 un personaggio del folclore del nord della Germania e dei Paesi Bassi. Secondo la tradizione sarebbe nato a Kneitlingen, nel ducato di Brunswick, intorno al 1300 e sarebbe morto nel 1350 a M\u00f6lln.\nCarattere.\nLe storie di Till lo mostrano come un personaggio amante del divertimento, irriverente e sempre pronto a farsi beffe degli altri. Talvolta finge di non capire quanto gli viene detto, per esempio prendendo alla lettera espressioni figurate, per burlarsi del suo interlocutore.\nIl nome, nella sua forma odierna evoca, in tedesco, la civetta (\"Eule\") e lo \"specchio\" (\"Spiegel\"), e cos\u00ec spesso le immagini che lo raffigurano lo mostrano con in mano entrambi gli attributi. In realt\u00e0, sembra che il nome derivi da un'espressione un po' gergale dal significato irriverente di \"prendere per i fondelli\", che si avvicina molto al significato del modo di dire italiano \"essere lo specchio per le allodole\".\nTradizione culturale.\nIl personaggio di Till Eulenspiegel ha ispirato diverse opere.\nUn libro che narrava le sue avventure fu pubblicato nel 1510. L'opera \u00e8 anonima, ma si ritiene sia di Hermann Bote. \u00c8 scritta in Fr\u00fchneuhochdeutsch, ovvero la lingua alto-tedesca che caratterizza il periodo di formazione del tedesco moderno, ma alcuni giochi di parole suggeriscono che si rifaccia a una precedente versione basso-tedesca.\nJohann Fischart (1545-1589) raccont\u00f2 le gesta di Till in un'opera in versi.\nLo scrittore belga Charles de Coster pubblic\u00f2 nel 1867 \"La l\u00e9gende et les aventures hero\u00efques, joyeuses et glorieuses d'Ulenspiegel et de Lamme Goedzak\". De Coster fa di Till un fiammingo, nato a Damme e vissuto nel XVI secolo. Nel suo romanzo, Till compie le sue azioni buffonesche, ma diventa anche un combattente per la libert\u00e0 della sua terra dalla dominazione spagnola e per la tolleranza religiosa.\nLo scrittore tedesco Gerhart Hauptmann scrisse un poema satirico che aveva per protagonista Till, intitolato, appunto, \"Till Eulenspiegel\" (1927).\nTra le versioni per ragazzi della storia di Till si pu\u00f2 ricordare quella illustrata da Lisbeth Zwerger e quella a fumetti di Dino Battaglia. \nLo scrittore Daniel Kehlmann lo ha reso il protagonista del suo libro \"Il Re, il Cuoco e il Buffone\" (2019) \nRichard Strauss compose un poema sinfonico dal titolo I tiri burloni di Till Eulenspiegel (\"Till Eulenspiegels lustige Streiche\", 1895). Su questo poema sinfonico il celebre ballerino Vaslav Nijinskij coreograf\u00f2 un balletto dallo stesso titolo nel 1916.\nLa band medieval folk tedesca Saltatio Mortis ha dedicato una canzone al personaggio, chiamandola \"Eulenspiegel\", nell'album \"Sturm aufs Paradies\" del 2011.\nA Till Eulenspiegel \u00e8 intitolato l'asteroide 55749 Eulenspiegel."}
{"id": "1457784", "revid": "226458", "url": "https://it.wikipedia.org/wiki?curid=1457784", "title": "Direzione per obiettivi", "text": "La direzione per obiettivi (DPO) \u00e8 una metodologia di organizzazione aziendale. Il manager imposta la propria azione sulla base di obiettivi contrattati con i capi. Gli obiettivi sono quantificabili, specifici e vanno raggiunti in tempi prestabiliti.\nLa DPO nasce negli anni cinquanta con l'intenzione originaria di valutare l'azione dei manager; si configura in seguito come un nuovo approccio di impostazione dell'attivit\u00e0 direzionale.\nLa metodologia DPO prevede che i capi individuino gli obiettivi per ogni ASA, impostandone i piani di azione in tempi specifici. I responsabili d'area contrattano obiettivi raggiungibili e idonei.\nL'identificazione degli obiettivi avviene quindi \"top down\" (obiettivi dall'alto) o \"bottom up\" (obiettivi dalla struttura operativa) o meglio, dalla negoziazione delle due modalit\u00e0.\nDagli obiettivi generali sar\u00e0 possibile risalire alla performance individuale richiesta, creare un sistema di valutazione della performance, incentivare il raggiungimento degli obiettivi.\nI 2 momenti della DPO sono la definizione degli obiettivi e la valutazione del loro raggiungimento.\nGli obiettivi devono essere realistici, specifici, quantificabili, coerenti, controllabili.\nAffinch\u00e9 la metodologia DPO funzioni \u00e8 necessaria la comprensione, partecipazione, definizione della missione corporate e ASA, un sistema di controllo performance, un efficace sistema informativo, una gestione del personale coerente con la DPO."}
{"id": "1457787", "revid": "1442080", "url": "https://it.wikipedia.org/wiki?curid=1457787", "title": "Inez Bj\u00f8rg David", "text": "Biografia.\nNata in Danimarca, ha due sorelle, l'attrice Marika Elena David e la cantante Anna David. Si trasferisce in Germania, prima a Berlino, dove prende lezioni di dizione e recitazione, e poi a Colonia. Precedentemente aveva frequentato una scuola di teatro a Copenaghen.\nInizia a lavorare come comparsa, per poi ottenere ruoli pi\u00f9 importanti. Nel 2003 entra nel cast della soap opera \"Verbotene Liebe\" (\"Amore proibito\"), dove per tre anni \u00e8 protagonista nel ruolo di \"Vanessa von Beyenbach\".\nDal 2006 al 2007 \u00e8 protagonista, con il ruolo di \"Miriam von Heidenberg\", insieme a Lorenzo Patan\u00e8, della soap opera di grande successo, \"Sturm der Liebe\", trasmessa in Italia con il titolo di \"Tempesta d'amore\". Nel 2008 nel corso della quarta stagione ritorna per 4 puntate nella soap.\nDalla relazione con Mirko Lang ha avuto due figli."}
{"id": "1457793", "revid": "767487", "url": "https://it.wikipedia.org/wiki?curid=1457793", "title": "White Noise - Non ascoltate", "text": "White Noise - Non ascoltate (\"White Noise\") \u00e8 un film del 2005 diretto da Geoffrey Sax. Il titolo \"Rumore bianco\" fa riferimento al fenomeno delle voci elettroniche (EVP), che afferma che si possano ascoltare le voci dei defunti fra le frequenze di una radio o di una televisione sintonizzata male.\nTrama.\nJonathan Rivers \u00e8 un architetto di successo e conduce un'esistenza serena con la moglie Anna ed il figlioletto Mike, avuto da una precedente relazione, fino al giorno in cui la moglie perde la vita in un drammatico incidente d'auto. Poi un giorno viene contattato da Raymond Pryce che afferma che Anna stia cercando di contattarlo tramite EVP. Dopo l'iniziale incredulit\u00e0, Jonathan comincia a credere che la voce registrata sia davvero quella di Anna. Nonostante l'inspiegabile morte di Raymond, l'uomo decide di andare a fondo alla faccenda, coadiuvato da Sarah, un'altra \"discepola\" di Raymond Pryce. Ben presto i due si renderanno conto che gli EVP stanno aizzando contro di loro anche entit\u00e0 non proprio pacifiche.\nSequel.\nNel 2007 \u00e8 stato distribuito solo per il mercato home video un sequel intitolato \"\"."}
{"id": "1457800", "revid": "767487", "url": "https://it.wikipedia.org/wiki?curid=1457800", "title": "Angel Down", "text": "Angel Down \u00e8 il secondo album in studio dell'ex-frontman degli Skid Row Sebastian Bach.\nAll'album ha partecipato come ospite Axl Rose, cantante dei Guns N' Roses. L'album contiene anche una cover del brano \"Back in the Saddle\" degli Aerosmith."}
{"id": "1457802", "revid": "12458598", "url": "https://it.wikipedia.org/wiki?curid=1457802", "title": "Tiro da tre", "text": ""}
{"id": "1457817", "revid": "93685", "url": "https://it.wikipedia.org/wiki?curid=1457817", "title": "Oleografia", "text": ""}
{"id": "1457824", "revid": "181699", "url": "https://it.wikipedia.org/wiki?curid=1457824", "title": "Piana messapica", "text": ""}
{"id": "1457826", "revid": "47767", "url": "https://it.wikipedia.org/wiki?curid=1457826", "title": "Diocesi immediatamente soggetta alla Santa Sede", "text": "Una diocesi immediatamente soggetta alla Santa Sede \u00e8 una diocesi della Chiesa cattolica direttamente dipendente dalla Santa Sede e non soggetta all'autorit\u00e0 di un arcivescovo metropolita. Una locuzione equivalente, ma oggi in disuso, \u00e8 diocesi esente (da giurisdizione metropolitica). \nLa regola tradizionale.\nLa normale regola \u00e8 che le diocesi siano assegnate alle varie province ecclesiastiche, a capo delle quali vi \u00e8 un arcivescovo metropolita, e sono dette diocesi suffraganee. Pu\u00f2 capitare, che specialmente per motivi storici o per gravi questioni contingenti una diocesi, ed anche eccezionalmente un'arcidiocesi, non venga considerata ricompresa in una provincia ecclesiastica, ma dipenda direttamente dalla Santa Sede.\nCon l'istituzione delle regioni ecclesiastiche, tuttavia, anche le diocesi immediatamente soggette fanno parte di tali istituzioni, e si \u00e8 venuta, cos\u00ec, ad attenuare la differenza tra le diocesi suffraganee e quelle immediatamente soggette.\nUn caso particolare riguarda la regione ecclesiastica del Lazio: la provincia romana \u00e8 costituita solo dalla diocesi di Roma e dalle sette sedi suburbicarie, mentre le altre diocesi della regione non sono considerate suffraganee di Roma, ma soggette direttamente alla Sede Apostolica, \nLo stesso dicasi per la situazione delle abbazie territoriali o per le diocesi di altri riti, sottratte alle province latine nelle quali operano. Un caso a parte \u00e8 la situazione svizzera, in cui tutte le diocesi sono immediatamente soggette in virt\u00f9 di una situazione cristallizzatasi nell'Ottocento che sarebbe di difficile e complessa modifica.\nLa riforma conciliare.\nIl decreto del Concilio Vaticano II \"Christus Dominus\", promulgato nel 1965, ha stabilito il principio che tutte le diocesi devono appartenere a una provincia ecclesiastica. Di conseguenza molte diocesi che per privilegio erano immediatamente soggette alla Santa Sede sono divenute diocesi suffraganee."}
{"id": "1457828", "revid": "1543377", "url": "https://it.wikipedia.org/wiki?curid=1457828", "title": "Stazione meteorologica di Bologna Borgo Panigale", "text": "La stazione meteorologica di Bologna Borgo Panigale \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa alla citt\u00e0 di Bologna.\nCaratteristiche.\nLa stazione meteorologica, gestita dall'ENAV, si trova nell'Italia nord-orientale, in Emilia-Romagna, nel comune di Bologna, in localit\u00e0 Borgo Panigale, presso l'aeroporto G. Marconi, a 42 metri s.l.m. e alle coordinate geografiche .\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +2,7\u00a0\u00b0C, mentre quella del mese pi\u00f9 caldo, luglio, \u00e8 di +24,5\u00a0\u00b0C; mediamente si contano 49 giorni di gelo all'anno e 46 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +39,7\u00a0\u00b0C del luglio 1983 e del luglio 1999 e i -17,0\u00a0\u00b0C del gennaio 1979 (valore per\u00f2 superiore ai -18,2\u00a0\u00b0C del gennaio 1966).\nLe precipitazioni medie annue si attestano a 671\u00a0mm, mediamente distribuite in 74 giorni, con minimo relativo in inverno, picco massimo in autunno e massimo secondario in primavera per gli accumuli totali stagionali.\nL'umidit\u00e0 relativa media annua fa registrare il valore di 73,6% con minimo di 66% a luglio e massimo di 83% a novembre; mediamente si contano 70 giorni all'anno con episodi di foschia.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta ai +1,7\u00a0\u00b0C; quella del mese pi\u00f9 caldo, luglio, \u00e8 di +24,1\u00a0\u00b0C; mediamente, si verificano 57 giorni di gelo all'anno. Nel medesimo trentennio, la temperatura minima assoluta ha toccato i -18,8\u00a0\u00b0C nel gennaio 1966 (media delle minime assolute annue di -9,9\u00a0\u00b0C), mentre la massima assoluta ha fatto registrare i +39,6\u00a0\u00b0C nel luglio 1983 (media delle massime assolute di +35,6\u00a0\u00b0C).\nLa nuvolosit\u00e0 media annua si attesta a 4,2 okta giornalieri, con minimo di 2,5 okta giornalieri in luglio e massimo di 5,4 okta giornalieri a gennaio.\nLe precipitazioni medie annue si aggirano sui 700\u00a0mm, distribuite mediamente in 81 giorni, con minimi relativi in inverno ed estate e picchi moderati in primavera ed autunno.\nL'umidit\u00e0 relativa media annua fa registrare il valore di 73,6% con minimo di 65% a luglio e massimi di 84% a novembre e a dicembre.\nL'eliofania assoluta media annua si attesta a 5,6 ore giornaliere, con massimo di 9,4 ore giornaliere a luglio e minimo di 2,4 ore giornaliere a dicembre.\nLa pressione atmosferica media annua normalizzata al livello del mare fa registrare il valore di 1016,2 hPa, con massimi di 1019 hPa a gennaio e ad ottobre e minimo di 1014 hPa ad aprile.\nIl vento presenta una velocit\u00e0 media annua di 3,2\u00a0m/s, con minimi di 3\u00a0m/s a settembre, a ottobre, a dicembre e a gennaio e massimo di 3,4\u00a0m/s ad aprile; le direzioni prevalenti sono di ponente a gennaio e a febbraio, di libeccio tra marzo e ottobre, di maestrale a novembre e a dicembre.\nDati climatologici 1951-1980.\nIn base alle medie climatiche 1951-1980, la temperatura media del mese pi\u00f9 caldo, luglio, si attesta a +23,7\u00a0\u00b0C, mentre la temperatura media del mese pi\u00f9 freddo, gennaio, fa registrare il valore di +1,9\u00a0\u00b0C.\nNel trentennio esaminato, la temperatura massima pi\u00f9 elevata di +38,2\u00a0\u00b0C risale al luglio 1952, mentre la temperatura minima pi\u00f9 bassa di -18,8\u00a0\u00b0C fu registrata nel gennaio 1966.\nDati climatologici 1931-1960.\nIn base alle medie climatiche 1931-1960, la temperatura media del mese pi\u00f9 freddo, gennaio, \u00e8 di +1,5\u00a0\u00b0C (contro i +1,7\u00a0\u00b0C della media 1961-1990) mentre quella del mese pi\u00f9 caldo, luglio, si attesta a +25,2\u00a0\u00b0C (contro i +24,1\u00a0\u00b0C della media 1961-1990); la temperatura media annua fa registrare il valore di +13,6\u00a0\u00b0C (contro i +13,2\u00a0\u00b0C della media 1961-1990).\nMediamente si contano 61 giorni di gelo all'anno (contro i 57 della media 1961-1990) e 109 giornate in cui si registrano precipitazioni, anche se inferiori alla soglia di 1\u00a0mm del giorno di pioggia.\nValori estremi.\nTemperature estreme mensili dal 1933 ad oggi.\nNella tabella sottostante sono riportati i valori delle temperature estreme mensili dal 1933 ad oggi, con il relativo anno in cui sono state registrate; i dati finora validati dal Servizio Meteorologico dell'Aeronautica Militare iniziano nel 1951. Nel periodo esaminato, la temperatura minima assoluta ha toccato i -18,8\u00a0\u00b0C il 20 gennaio 1966 mentre la massima assoluta ha raggiunto i +40,1\u00a0\u00b0C il 4 agosto 2017, superando il precedente record di +39,6\u00a0\u00b0C stabilito nel luglio 1983 e poi ancora nel luglio 1999."}
{"id": "1457837", "revid": "436907", "url": "https://it.wikipedia.org/wiki?curid=1457837", "title": "Daft Club", "text": "Daft Club \u00e8 il primo album di remix del gruppo musicale francese Daft Punk, pubblicato il 1\u00ba dicembre 2003 dalla Virgin Records.\nL'album contiene remix di artisti vari estratti dai singoli contenuti nei primi due album in studio del gruppo: \"Homework\" e \"Discovery\", oltre a remix composti dai Daft Punk stessi."}
{"id": "1457839", "revid": "104485", "url": "https://it.wikipedia.org/wiki?curid=1457839", "title": "Piano di governo del territorio", "text": "Il Piano di governo del territorio (abbreviato in PGT) \u00e8 uno strumento urbanistico introdotto nella Regione della Lombardia dalla legge regionale lombarda n. 12 dell'11 marzo 2005. Il PGT ha sostituito il Piano regolatore generale come strumento di pianificazione urbanistica a livello comunale e ha lo scopo di definire l'assetto dell'intero territorio comunale.\nModalit\u00e0 di introduzione.\nSalvo deroghe, la legge prevedeva che tutti i comuni lombardi si dotassero di un PGT entro marzo 2009. A quella data il 5% dei 1.546 Comuni lombardi avevano adottato il PGT; il Consiglio regionale, preso atto della situazione, prorog\u00f2 il termine al 31 marzo 2010 e successivamente, di proroga in proroga (31/07/2011, 31/12/2013, ecc.) fino all'ultimo termine che fu fissato per il 30 luglio 2014.\nAtti che compongono il PGT.\nIl PGT si compone di 3 atti distinti:\nDocumento di Piano.\nIl \"Documento di piano\" definisce il quadro generale della programmazione urbanistica anche in base a proposte pervenute da cittadini o da associazioni di cittadini. Questo significa che i cittadini sono chiamati a partecipare gi\u00e0 nelle prime fasi del processo di elaborazione del PGT.\nIl \"Documento di piano\" deve anche prevedere un lavoro di analisi del territorio comunale da tutti i punti di vista, inclusi quello geologico, ambientale, paesaggistico, urbanistico, viabilistico, infrastrutturale, economico, sociale e culturale. Questo documento deve anche evidenziare eventuali beni storici o ambientali di particolare interesse. Ha anche lo scopo di definire e pianificare lo sviluppo della popolazione residente nel comune; tipicamente \u00e8 il primo atto nella stesura del PGT.\nPiano dei servizi.\nIl piano dei servizi definisce le strutture pubbliche o di interesse pubblico di cui il comune necessita. Il piano dei servizi deve tenere conto della popolazione residente nel comune o che gravita in esso e di quella prevista in futuro dal documento di piano.\nIl piano dei servizi tiene conto dei costi operativi delle strutture pubbliche esistenti e dei costi di realizzazione di quelle previste, si preoccupa della loro fattibilit\u00e0 e definisce la modalit\u00e0 di realizzazione dei servizi. Le indicazioni contenute nel piano dei servizi circa le aree identificate come di interesse pubblico sono prescrittive e vincolanti per 5 anni dall'entrata in vigore del PGT e decadono qualora il servizio non sia inserito entro questo termine nel programma triennale delle opere pubbliche.\nLa Legge regionale lombarda n.12 dell'11 marzo 2005 prevede che, per comuni inferiori a 20.000 abitanti, sia possibile redigere un piano dei servizi intercomunale\nPiano delle regole.\nIl \"Piano delle regole\" definisce la destinazione delle aree del territorio comunale e in questo assomiglia un po' al Piano regolatore generale. In particolare individua le aree destinate all'agricoltura, le aree di interesse paesaggistico, storico o ambientale e le aree che saranno soggette a trasformazione urbanistica. Definisce inoltre le modalit\u00e0 degli interventi urbanistici sia sugli edifici esistenti che di quelli di nuova realizzazione. Questo significa che viene stabilito quanto costruire, come costruire e quali sono le destinazioni non ammissibili.\nNovit\u00e0 introdotte dal PGT.\nLe principali novit\u00e0 concettuali introdotte dal Piano del governo del territorio riguardano:\nProgettazione partecipata.\nIl primo atto che l'amministrazione comunale \u00e8 tenuta a fare quando decide di iniziare la stesura del PGT \u00e8 informare la cittadinanza che il processo \u00e8 iniziato. I cittadini o le associazioni di cittadini sono invitati gi\u00e0 da questa fase a formulare proposte in merito.\nLa differenza rispetto al Piano regolatore generale sta nel fatto che in quel caso i cittadini erano chiamati ad esprimersi solo dopo la prima adozione sotto forma di osservazioni al PRG gi\u00e0 adottato.\nCompensazione.\nLa compensazione \u00e8 il principio secondo cui l'amministrazione comunale, in cambio della cessione gratuita di un'area sulla quale intende realizzare un intervento pubblico, pu\u00f2 concedere al proprietario del suolo un altro terreno in permuta o della volumetria che pu\u00f2 essere trasferita su altre aree edificabili. Questa volumetria \u00e8 liberamente commerciabile. Ovviamente il privato pu\u00f2 realizzare in proprio l'intervento pubblico stipulando un'apposita convenzione con l'amministrazione comunale. I comma 3 e 4 articolo 11 della suddetta legge 12 normano le possibilit\u00e0 di compensazione.\nPerequazione.\nPer perequazione urbanistica si intendono due concetti tra loro distinti. Il principio secondo cui i vantaggi derivanti dalla trasformazione urbanistica devono essere equamente distribuiti tra i proprietari dei suoli destinati ad usi urbani e il principio secondo cui questi vantaggi debbano essere condivisi con la comunit\u00e0 dotandola, senza espropri e spese, di un patrimonio pubblico di aree a servizio della collettivit\u00e0. Questo concetto \u00e8 introdotto dal comma 2 articolo 11 della suddetta legge 12.\nIncentivazione urbanistica.\nQualora l'intervento urbanistico introduca rilevanti benefici pubblici aggiuntivi a quelli previsti \u00e8 possibile incentivare l'intervento concedendo un maggiore volume edificabile fino ad arrivare ad un aumento del 15%. Il privato pu\u00f2 chiedere all'amministrazione comunale una maggiorazione del volume assegnato dando in cambio qualche vantaggio per la cittadinanza. Questa possibilit\u00e0 \u00e8 prevista dal comma 5 articolo 11 della suddetta legge 12."}
{"id": "1457840", "revid": "120060021", "url": "https://it.wikipedia.org/wiki?curid=1457840", "title": "Terraferma veneziana", "text": "La terraferma veneziana \u00e8 il territorio non lagunare amministrato dal Comune di Venezia. Conta 181.639 abitanti per circa e corrisponde alle quattro Municipalit\u00e0 di:\nIn senso esteso tale territorio pu\u00f2 dirsi ampliato ai comuni limitrofi della gronda lagunare e alle aree della provincia di Venezia pi\u00f9 storicamente legate alla citt\u00e0 di Venezia.\nDal punto di vista storico, il termine si riferisce invece ai Domini di Terraferma della Serenissima."}
{"id": "1457841", "revid": "880848", "url": "https://it.wikipedia.org/wiki?curid=1457841", "title": "Antonio Tat\u00f2", "text": " Fu tra i fondatori del \"Movimento dei cattolici comunisti\" (1943), poi \"Sinistra Cristiana\" (1944-45); responsabile del Servizio stampa e dell'Ufficio studi della CGIL (1949-1968); responsabile dell'Ufficio stampa del PCI e segretario di Enrico Berlinguer (1969-1984).\nBiografia.\nConsegue la laurea in giurisprudenza all'Universit\u00e0 La Sapienza di Roma. Negli anni del liceo e dell'universit\u00e0 frequenta l'associazione cattolica \u201cDante e Leonardo\u201d.\nDal 1939 svolge attivit\u00e0 clandestina antifascista. Chiamato alle armi nel 1941, consegue il grado di sottotenente. Allo scadere di una licenza di convalescenza, non si presenta alla visita di controllo e riprende l'attivit\u00e0 politica militando nel \u201cPartito Comunista Cristiano\u201d (1941-1943).\nCollabora, con Pietro Ingrao, Franco Rodano, Lucio Lombardo Radice, al giornale clandestino \"Pugno chiuso\", di cui esce un solo numero (oggi introvabile) nel 1943.\nNel maggio 1943 viene arrestato e portato nel carcere romano di \u201cRegina Coeli\u201d insieme agli altri del PCC. Rinviato a giudizio del Tribunale speciale e del Tribunale militare (come ufficiale dell'esercito accusato di attivit\u00e0 sovversiva in zona di guerra), scampa i processi e la sicura fucilazione grazie alla caduta del fascismo il 25 luglio 1943.\nNel settembre 1943, sotto l'occupazione tedesca, \u00e8 tra i fondatori del \u201cMovimento dei cattolici comunisti\u201d insieme a Franco Rodano e altri. Scrive articoli su \"Voce Operaia\", organo alla macchia dello stesso MCC. Partigiano combattente, comandante per il MCC della V Zona militare di Roma (S. Lorenzo, Portonaccio, Tiburtino III, Pietralata, Ponte Mammolo), gli viene riconosciuto il grado di capitano.\nDopo la liberazione.\nLiberata Roma, Tat\u00f2 sposa, nell'agosto 1944, Erminia Romano, con la quale avr\u00e0 quattro figli. Successivamente sposer\u00e0, in seconde nozze, Giglia Tedesco. Scioltosi il \u201cPartito della Sinistra cristiana\u201d (prosecuzione del MCC) il 9 dicembre 1945, Tat\u00f2 aderisce al Partito Comunista Italiano (segretario generale Palmiro Togliatti), presso la cui direzione nazionale \u00e8 vice-responsabile della Commissione lavoro di massa. Passa alla CGIL (segretario generale Giuseppe Di Vittorio) e dal 1951 dirige, scrivendovi numerosi articoli, il Notiziario della CGIL, poi Rassegna sindacale. Scrive anche articoli di carattere sindacale ed economico sul Dibattito politico (1954-1959), con lo pseudonimo Vindice Vernari) e su vari altri giornali e periodici.\nNel 1959 \u00e8 eletto nel Consiglio Generale della CGIL; nel 1968 costituisce e dirige l'Ufficio Studi della stessa CGIL. Nel luglio 1969 \u00e8 chiamato alla direzione del PCI come capo dell'Ufficio stampa e segretario di Enrico Berlinguer; lo rimane fino alla morte di quest'ultimo (1984). \u00c8 eletto al Comitato centrale del PCI nel 1972. Nel 1988 fonda e dirige l'agenzia di Stampa \u00abDIRE\u00bb. Quando, nel 1991, il PCI si trasforma in PDS, Tat\u00f2, sostenitore della mozione Occhetto, viene nominato nella presidenza della Commissione di garanzia.\nMuore a Roma nel 1992.\nOpere.\nNumerosi articoli, interviste, saggi su periodici e quotidiani. Tra i pi\u00f9 importanti:\nSul Notiziario della CGIL:\nSul Dibattito politico:\nSu Rassegna sindacale:\nSu Politica ed economia:\n\"Riflessi del progresso tecnologico sulle componenti della retribuzione, sull'inquadramento professionale dei lavoratori e sull'articolazione organizzativa e contrattuale dei Sindacati della CGIL\"\nSui Quaderni di Rassegna sindacale:\nSu Critica marxista:\nSulla Rivista Trimestrale:\nSu Rinascita:\nSull'Unit\u00e0:"}
{"id": "1457843", "revid": "2153076", "url": "https://it.wikipedia.org/wiki?curid=1457843", "title": "Senderos de traici\u00f3n", "text": "Senderos de traici\u00f3n \u00e8 il secondo album studio degli H\u00e9roes del Silencio, gruppo rock spagnolo."}
{"id": "1457860", "revid": "260676", "url": "https://it.wikipedia.org/wiki?curid=1457860", "title": "Augustiner Br\u00e4u", "text": "Augustiner Br\u00e4u M\u00fcnchen \u00e8 un birrificio di Monaco, fondato nel 1328 dai monaci agostiniani.\nLa birra che vi viene prodotta viene commercializzata senza far ricorso a campagne pubblicitarie. Nel 2003 ne sono stati prodotti 900.000 ettolitri.\nAugustiner fa parte, con Spaten, Paulaner, Hacker-Pschorr, Hofbr\u00e4u e L\u00f6wenbr\u00e4u, dei 6 fabbricanti di birra ufficiali dell'Oktoberfest.\nProdotti.\nL'azienda produce diverse varianti di birra, differenziate per fermentazione:\nTutte le marche di Augustiner sono prodotte in conformit\u00e0 con il \"Reinheitsgebot\"."}
{"id": "1457862", "revid": "98077", "url": "https://it.wikipedia.org/wiki?curid=1457862", "title": "Sede episcopale", "text": ""}
{"id": "1457863", "revid": "1543377", "url": "https://it.wikipedia.org/wiki?curid=1457863", "title": "Stazione meteorologica di Genova-Sestri Ponente", "text": "La stazione meteorologica di Genova-Sestri Ponente \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa alla localit\u00e0 di Sestri Ponente e all'area litoranea occidentale della citt\u00e0 di Genova.\nCaratteristiche.\nLa stazione meteorologica, gestita dall'ENAV a partire dagli anni novanta, si trova nell'Italia nord-occidentale, in Liguria, nel comune di Genova, in localit\u00e0 Sestri Ponente, presso l'area aeroportuale di Sestri Ponente, a 3 metri s.l.m. e alle coordinate geografiche .\nStoricamente la prima stazione meteorologica che effettuava rilevazioni per il Servizio Meteorologico dell'Aeronautica Militare era ubicata tra il 1926 e il 1931 su un battello situato tra la centrale termoelettrica e Ponte San Giorgio.\nTra il 1931 e il 1934 la sede venne spostata nell'area di Montenero.\nDal 1934 al novembre 1955 la stazione meteorologica ebbe sede presso l'idroscalo di Sampierdarena, inizialmente su un battello galleggiante, ma rimanendo inattiva tra il settembre 1943 e il giugno 1945 a causa delle vicende della seconda guerra mondiale.\nInfine, tra il novembre 1955 e l'ottobre 1962, la stazione risultava ubicata nell'area di San Martino, prima del suo definitivo spostamento nell'area dell'aeroporto che venne appunto inaugurato nel 1962.\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +8,5\u00a0\u00b0C, mentre quella del mese pi\u00f9 caldo, agosto, \u00e8 di +24,4\u00a0\u00b0C; mediamente si contano 3 giorni di gelo all'anno e 9 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +35,4\u00a0\u00b0C del luglio 1971 e dell'agosto 1990 (valore per\u00f2 inferiore ai +37,8\u00a0\u00b0C registrati nel luglio 1952) e i -6,8\u00a0\u00b0C del gennaio 1985.\nLe precipitazioni medie annue si attestano a 1.079\u00a0mm, mediamente distribuite in 77 giorni, con minimo relativo in estate, picco massimo in autunno e massimo secondario in inverno per gli accumuli totali stagionali.\nL'umidit\u00e0 relativa media annua fa registrare il valore di 68,3% con minimo di 63% a febbraio e massimo di 74% a maggio; mediamente si contano zero giorni all'anno con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO) ed effettivamente elaborata a partire dall'ottobre 1962, la temperatura media del mese pi\u00f9 freddo, gennaio, si attesta attorno ai +8\u00a0\u00b0C; quella del mese pi\u00f9 caldo, luglio, \u00e8 di +23,9\u00a0\u00b0C; si contano, mediamente, appena 4 giorni di gelo all'anno. L'escursione termica \u00e8 mediamente molto contenuta, attorno ai 6 gradi di differenza tra temperatura minima e massima; tende ad essere maggiore, soprattutto in primavera ed estate, in caso di vento di tramontana o grecale, che fa aumentare i valori massimi giornalieri. Nel medesimo trentennio, la temperatura minima assoluta ha toccato i -6,8\u00a0\u00b0C nel gennaio 1985 (media delle minime assolute annue di -1,5\u00a0\u00b0C), mentre la massima assoluta ha fatto registrare i +35,4\u00a0\u00b0C nel luglio 1971 e nell'agosto 1990 (media delle massime assolute annue di +33,2\u00a0\u00b0C).\nLa nuvolosit\u00e0 media annua si attesta a 4,1 okta giornalieri, con minimo a luglio di 3 okta e massimo di 4,7 okta giornalieri ad aprile.\nLe precipitazioni medie annue, abbondanti, sono superiori ai 1000\u00a0mm ma distribuite mediamente in 79 giorni (eventi generalmente di moderata o forte intensit\u00e0), con minimo relativo in estate e picco molto accentuato in autunno e massimi secondari in inverno e primavera.\nL'umidit\u00e0 relativa media annua fa registrare il valore di 65,8%, con minimi a gennaio e a marzo del 61&amp; e massimi del 71% a maggio e a giugno.\nL'eliofania assoluta media annua si attesta a 6,1 ore giornaliere, con massimo in luglio di 9,5 ore giornaliere e minimo di 3,6 ore giornaliere in dicembre.\nIl vento fa registrare una velocit\u00e0 media annua di 4,9\u00a0m/s, con minimo di 3,8\u00a0m/s a luglio e massimi di 6\u00a0m/s a dicembre e a gennaio; le direzione prevalente \u00e8 quella di grecale per quasi tutto l'anno, fatta eccezione per il mese di giugno quando tende a predominare lo scirocco (nei mesi estivi avviene comunque generalmente la rotazione a brezza di mare nelle ore pi\u00f9 calde della giornata).\nValori estremi.\nTemperature estreme mensili dal 1928 ad oggi.\nNella tabella sottostante sono riportati i valori delle temperature estreme mensili registrate presso la stazione meteorologica dal 1928 ad oggi. Nel periodo esaminato, la temperatura minima assoluta ha toccato i -7,2\u00a0\u00b0C nel febbraio 1929, mentre la massima assoluta ha raggiunto i +38,5\u00a0\u00b0C nell'agosto 2015.\nI dati attuali sono infatti rilevati nell'area aeroportuale, dove la stazione meteorologica ha sede dall'ottobre 1962; precedentemente, i dati erano originariamente rilevati su un battello collocato nell'area tra Ponte San Giorgio e la centrale termoelettrica; all'inizio degli anni Trenta la stazione venne spostata prima nella zona di via Montenero e poi presso l'idroscalo di Sampierdarena, dove rimase in funzione tra il 1934 e il novembre 1955; infine, tra il novembre 1955 e l'ottobre 1962 l'ubicazione fu spostata nell'area di San Martino, per poi divenire definitivamente quella dell'aeroporto di Sestri.\nNella tabella sottostante sono invece indicate le temperature estreme mensili registrate nell'attuale ubicazione aeroportuale dal 1962 in poi. La temperatura massima assoluta in questo caso \u00e8 stata di +38,5\u00a0\u00b0C ed \u00e8 stata registrata nell'agosto 2015, mentre la minima assoluta resta quella di -6,8\u00a0\u00b0C del gennaio 1985."}
{"id": "1457865", "revid": "6923", "url": "https://it.wikipedia.org/wiki?curid=1457865", "title": "Si sta facendo sempre pi\u00f9 tardi", "text": "Si sta facendo sempre pi\u00f9 tardi \u00e8 un romanzo epistolare di Antonio Tabucchi, edito da Feltrinelli nel 2001."}
{"id": "1457871", "revid": "92723", "url": "https://it.wikipedia.org/wiki?curid=1457871", "title": "Santuario d'Oropa", "text": ""}
{"id": "1457877", "revid": "92723", "url": "https://it.wikipedia.org/wiki?curid=1457877", "title": "San Giovanni d'Andorno", "text": ""}
{"id": "1457880", "revid": "320578", "url": "https://it.wikipedia.org/wiki?curid=1457880", "title": "Radio Uno", "text": ""}
{"id": "1457891", "revid": "287204", "url": "https://it.wikipedia.org/wiki?curid=1457891", "title": "Golden State", "text": "Golden State \u00e8 il quarto album di studio dei Bush, band inglese post-grunge.\nUscito nel 2001, l'ultimo lavoro di Gavin Rossdale e compagni ha il sapore un ritorno al passato; le sonorit\u00e0 electro-rock dei lavori precedenti (si ricordi ad esempio \"The Chemicals Between Us\") vengono abbandonate per lasciare il posto ad un sound pi\u00f9, duro, essenziale, pi\u00f9 vicino a quello degli esordi.\nAll'energia di pezzi come \"My Engine Is With You\", \"Land Of Living\" e l'opening track \"Solutions\" si alternano brani pi\u00f9 lenti, melodici, quali ad esempio \"Inflatable\" e \"Float\", che chiude l'album.\nContiene la traccia \"The People That We Love,\" in origine intitolata \"Speed Kills\", che fu successivamente rinominata in seguito agli attacchi terroristici del 2001, il brano \u00e8 inoltre presente nella colonna sonora del videogioco della EA Games ."}
{"id": "1457898", "revid": "72396", "url": "https://it.wikipedia.org/wiki?curid=1457898", "title": "Ana Paula Oliveira", "text": "Carriera sportiva.\nAna Paula Oliveira si \u00e8 avvicinata all'arbitraggio gi\u00e0 a 14 anni quando aiutava il padre, arbitro dilettante, in alcuni tornei della regione di Hortol\u00e2ndia. \u00c8 entrata nelle file dei direttori di gara brasiliani, come guardalinee, nel 1998.\nNel 2001 ha fatto il suo esordio nella serie A-1 (campionato paulista). Nel 2003 \u00e8 stata guardalinee nella finale del campionato paulista, nel 2004 in un quarto di finale del torneo femminile delle Olimpiadi di Atene (Usa \u2013 Giappone 2-1), nel 2005 in un ottavo di finale della Copa Libertadores, nel 2006 nella finale della Coppa del Brasile.\nNonostante questo brillante inizio di carriera, alcuni errori commessi tra il 2006 e il 2007, e in particolare quelli relativi a due gol annullati al Botafogo nella semifinale della Coppa del Brasile del 2007, costati alla squadra l'eliminazione a vantaggio del Figueirense, l'hanno fatta retrocedere nelle partite di quarta divisione.\nAltre attivit\u00e0.\nNel 2007 ha accettato di posare nuda per l'edizione brasiliana di Playboy. Dopo questo fatto, \u00e8 stata esclusa dalla \u201clista d'\u00e9lite\u201d della FIFA nella quale era da tre anni."}
{"id": "1457908", "revid": "111698813", "url": "https://it.wikipedia.org/wiki?curid=1457908", "title": "Porto di Cala de' Medici", "text": "Il porto di Cala de' Medici, situato geograficamente sul Mar Ligure (storicamente in questa zona si parla erroneamente di Mar Tirreno), \u00e8 il principale porto turistico di Rosignano Solvay, nel comune di Rosignano Marittimo; realizzato nei primi anni del XXI secolo, \u00e8 tra i maggiori approdi per imbarcazioni da diporto della provincia di Livorno.\nNel 2015 \u00e8 stato nominato tra i migliori \"Marina Resort \" italiani ottenendo la prestigiosa certificazione RI.NA. \nNel 2016 la diga foranea \u00e8 stata allungata nella sua martellata sommessa al fine di permettere la permanenza di imbarcazioni e navi oltre i 36 metri.\nCaratteristiche.\nL'approdo \u00e8 costituito da un grande bacino aperto a nord e protetto da una diga a gomito verso sud.\nCala de' Medici dispone di circa 650 posti barca di cui una parte vengono riservati alle imbarcazioni in transito automaticamente da un software innovativo e sperimentale. L'utilizzo dei posti barca \u00e8 subordinato alla partecipazione azionaria dei singoli Soci alla societ\u00e0 per azioni Marina Cala De' Medici spa.\nI servizi offerti sono: servizio ormeggiatori, ormeggi al transito, guardianaggio, rifornimento carburante, riparazioni meccaniche ed elettriche, alaggio, scivolo, acqua in banchina, allaccio alla rete elettrica, allaccio alla rete televisiva, copertura WI-FI, servizi igienici, attrezzature per disabili, centro di primo soccorso, noleggio barche, noleggio auto elettriche e biciclette, lavanderia a gettoni, servizio supermarket a bordo. Il porto offre un servizio di foresteria tutto l'anno.\nHa ottenuto dal 2011 la prima Bandiera Blu per la particolare attenzione che la gestione attua nel rispetto delle tematiche ambientali. Da allora ha sempre ottenuto questo riconoscimento ed \u00e8 stato indicato come una struttura di eccellenza in ambito di risparmio energetico e tutela dell'ambiente. Nel 2015 il porto ha ottenuto la certificazione RINA Marina Excelence, ottenendo il massimo punteggio, con 5 timoni e la qualificazione 24 Plus."}
{"id": "1457909", "revid": "78273", "url": "https://it.wikipedia.org/wiki?curid=1457909", "title": "Immediatamente soggetta", "text": ""}
{"id": "1457912", "revid": "110157", "url": "https://it.wikipedia.org/wiki?curid=1457912", "title": "Acton Vale", "text": "Acton Vale \u00e8 una citt\u00e0 canadese nel Qu\u00e9bec, venne fondata nel 1862. \nIl pittore Serge Lemoyne \u00e8 nato in questa citt\u00e0. Un parco fu intitolato al suo nome nel 2003.\n\"La Pens\u00e9e de Bagot\" \u00e8 il giornale comunale.\nIstruzione.\nLa citt\u00e0 ha cinque scuole:\nSociet\u00e0.\nReligione.\nLa citt\u00e0 di Acton Vale conta molti luoghi di culti; "}
{"id": "1457914", "revid": "6923", "url": "https://it.wikipedia.org/wiki?curid=1457914", "title": "Vologda Air", "text": "La Vologda Air o la Vologda Aviation Enterprise \u00e8 una compagnia aerea russa con la base tecnica all'Aeroporto di Vologda (ICAO: ULWW), nell'Oblast' di Vologda nella parte europea della Russia.\nStoria.\nLa compagnia aerea Vologda Aviation Enterprise \u00e8 stata creata sulla base della compagnia aerea sovietica l'Aeroflot-Vologda nel 1994. Nel 1998 la Vologda Aviation Enterprise era reorganizzata nella compagnia aerea Vologda Air S.p.a. e nell'Aeroporto di Vologda S.p.a.\nStrategia.\nLa Vologda Air effettua principalmente voli da Vologda, nella Russia europea, verso la Russia Centrale e la Siberia Occidentale.\nLa manutenzione degli aerei della compagnia, per lo pi\u00f9 Yakovlev Yak-40, \u00e8 effettuata dallo staff della Vologda Aviation Enterprise."}
{"id": "1457915", "revid": "11959", "url": "https://it.wikipedia.org/wiki?curid=1457915", "title": "Zagaziq", "text": ""}
{"id": "1457918", "revid": "1305772", "url": "https://it.wikipedia.org/wiki?curid=1457918", "title": "Shadow of the Comet", "text": "Shadow of the Comet (distribuito anche come Call of Cthulhu: Shadow of the Comet) \u00e8 un'avventura grafica sviluppata nel 1993 da Infogrames. Basata sui Miti di Cthulhu, fa parte di una trilogia di titoli Infogrames ispirate alle opere di Howard Phillips Lovecraft: \"Alone in the Dark\", primo titolo dell'omonima serie, e \"Prisoner of Ice\", in cui compare il protagonista di \"Shadow of the Comet\".\nTrama.\nIl gioco, ambientato nel 1910 in un villaggio del New England, ha come protagonista un giovane reporter, John Parker, che si reca ad osservare e a fotografare da quella localit\u00e0 il passaggio della Cometa di Halley, ma scopre la presenza di una setta di adoratori di Cthulhu e deve cercare di fermare i loro piani.\nLe citazioni lovecraftiane sono numerosissime, dall'ambientazione nel New England al nome del paese (\"Illsmouth\", chiara allusione alla Innsmouth del racconto \"La maschera di Innsmouth\"), dalla presenza del \"Necronomicon\" a quella di creature e divinit\u00e0 dell'universo lovecraftiano. Sono inoltre presenti personaggi basati sugli attori Jack Nicholson e Vincent Price.\nModalit\u00e0 di gioco.\nIl metodo di controllo del gioco \u00e8 simile a quello delle vecchie avventure grafiche della Sierra: \u00e8 infatti possibile muovere il protagonista attraverso l'uso della tastiera; solo nella versione CD-Rom \u00e8 possibile usare il mouse.\nVersioni.\nNella versione pubblicata su CD-Rom sono presenti alcune caratteristiche non presenti nella versione su floppy disk: dialoghi dotati di voci digitalizzate, controllo anche via mouse, una differente scena introduttiva, e infine un breve programma aggiuntivo intitolato \"Visit To The Lovecraft Museum\", un museo virtuale realizzato con il motore grafico del gioco dove sono ospitati vari artefatti delle storie di Lovecraft.\nNel luglio 2015 Atari ne ha distribuito una versione per Windows e Linux tramite GOG.com."}
{"id": "1457919", "revid": "767487", "url": "https://it.wikipedia.org/wiki?curid=1457919", "title": "Numero di Ohnesorge", "text": "Il numero di Ohnesorge (abbreviato in Oh) \u00e8 un numero adimensionale che esprime il rapporto tra le forze responsabili della dissipazione delle perturbazioni e la forza elastica che agiscono sulla superficie di un fluido.\nDefinizione matematica.\n\u00c8 definito come:\ndove:\nApplicazioni.\nViene sempre meno usato, in quanto \u00e8 possibile ridurlo ad altri gruppi dimensionali pi\u00f9 comuni (ovvero il numero di Reynolds e il numero di capillarit\u00e0).\nViene ancora tuttavia utilizzato nello studio della fluidodinamica delle superfici libere e della dispersione dei liquidi nei gas, specie nel campo della modellazione della combustione di liquidi. In particolare risulta:\ndove:\nInterpretazione fisica.\nPer una goccia di pioggia di 3\u00a0mm di diametro Oh vale tipicamente ~0,002. Numeri di Ohnesorge maggiori indicano una tendenza alla coesione maggiore in condizioni statiche."}
{"id": "1457923", "revid": "119982", "url": "https://it.wikipedia.org/wiki?curid=1457923", "title": "Corporate raider", "text": ""}
{"id": "1457932", "revid": "70217", "url": "https://it.wikipedia.org/wiki?curid=1457932", "title": "Liechtenstein e l'Eurofestival", "text": ""}
{"id": "1457933", "revid": "1873017", "url": "https://it.wikipedia.org/wiki?curid=1457933", "title": "Serre salentine", "text": "Le Serre Salentine sono delle elevazioni collinari del basso Salento in provincia di Lecce che si trovano a sud della linea ideale che congiunge, grossomodo, Gallipoli e Otranto. Si estendono per 1088\u00a0km\u00b2, pari al 38,9% della provincia. Sono caratterizzate da allineamenti di modeste groppe sassose, chiamate localmente \"serre\". Il punto pi\u00f9 alto \u00e8 nella Serra dei Cianci, a 196 metri. Sono dette anche Murge Salentine, anche se sono separate quasi del tutto dalle colline sorelle dal Tavoliere di Lecce, con un sottile collegamento nelle aree immediatamente a ridosso della costa jonica.&lt;br&gt;\nLe alture del versante orientale scendono direttamente a mare (formando il tratto di costa tra Otranto e il capo di Leuca), mentre le Serre della sezione mediana (da Supersano fino al Capo) sono caratterizzate da numerosi terrazzamenti, resisi necessari per le coltivazioni agricole.\nNelle piccole valli tra le serre si interpongono zone depresse e pianeggianti dove la presenza di pozzi ha favorito in passato l'insediamento umano: si addensano cos\u00ec numerosi centri abitati di piccole dimensioni, molto vicini gli uni agli altri."}
{"id": "1457943", "revid": "1305772", "url": "https://it.wikipedia.org/wiki?curid=1457943", "title": "Velvet Acid Christ", "text": "Velvet Acid Christ (VAC) \u00e8 una band musicale che suona electro-industrial e proviene da Denver (Colorado) negli Stati Uniti. La band si form\u00f2 nel 1990, acquisendo limitata popolarit\u00e0 in Europa negli ambiti underground suonando nei nightclub durante la met\u00e0 degli anni novanta, per poi ampliare il proprio mercato espandendosi come mercato nell'ambito della musica goth facente parte della subcultura industriale. La discografia della band include 12 album.\nBryan Erickson \u00e8 la testa pensante, vocalist, musicista, e produttore discografico dei Velvet Acid Christ.\nStile.\nLa maggior parte del lavoro della band rientra nel genere della musica industrial, Gothic, electro-industrial, e EBM. I toni della band spaziano tra l'arrabbiato, eccitato, triste e psichedelico. Il contenuto dei testi della band \u00e8 vario e include temi come la depressione, l'amore, la misantropia, e l'uso di droga, l'odio, e la religione. Molti dei testi delle canzoni sono stati scritti da Erickson come un metodo di rilassamento espressivo durante periodi di crisi personale.\nLa maggior parte delle musiche scaturiscono dall'uso del sintetizzatore e di computer software (vedere anche Computer music). Altri strumenti usati dalla band sono sequencer tipo le drum machine e la chitarra elettrica con l'effects pedals. Sampling, che \u00e8 l'uso di sound clips come parte di una nuova registrazione, \u00e8 un'altra tecnica comunemente impiegata dalla band.\nInfluenze.\nLa band cita molte influenze musicali, tra gli altri gli Aphex Twin, Rush, Skinny Puppy, Cocteau Twins, The Cure e Siouxsie and The Banshees.\nStoria.\nProgetti iniziali, primi cambiamenti, e primo album (1990\u20131995).\nNei primi anni novanta, Erickson e Grigory Bilham, entrambi residenti in Colorado, si misero insieme interessi musicali comuni e registrarono una serie di demos. Con l'entrata di Gary Slaughter e Chris Workman, il gruppo prese vari nomi, incluso Disease Disco Factory, una parodia dell'allora popolare dance presero nome C+C Music Factory, e Toxic Coma. In seguito ad un periodo turbolento che incluse condanne per crimini commessi da Erickson e Slaughter, Workman lasci\u00f2 il gruppo. Slaughter ed Erickson fecero un esperimento con due progetti collaterali, Cyber Christ e Vortex. Cyber Christ esplorava un suono duro e melancolico che era in forte contrasto con gli altri progetti del gruppo. Quando n Erickson scopr\u00ec che il nome della band era usato nel film del 1992 \"The Lawnmower Man\", egli rinomin\u00f2 la band \"Velvet Acid Christ\" \"in onore di un brutto viaggio con l'acido\" e nel quale fu usata la frase \"cyber-Christ\". Il progetto Vortex fin\u00ec in Velvet Acid Christ per dar forma al nuovo lavoro.\nNel 1994, Workman ritorn\u00f2 per assistere al nuovo stile autoprodotto Gothic, ne venne fuori una demo tape, intitolata \"Fate\". Dopo aver ottenuto risposte incoraggianti dagli amici, la band prosegu\u00ec con un album autoprodotto nel 1994 \"Pestilence\", un album in versione dance, e nel 1995 con \"Neuralblastoma\", un album dai toni pi\u00f9 duri.\nErickson, con altri amici e contribuenti minori tra cui Steve Bird e Dan Olson, fece nascere l'etichetta discografica Electro Death Trip (EDT) che ebbe per\u00f2 breve vita.\nL'etichetta fu creata per promuovere meglio i lavori della band. Nel 1995, i tre iniziarono a distribuire nei negozi di dischi locali copie CD di \"Fate\", \"Pestilence,\" e \"Neuralblastoma\" fatte da loro.\nInteresse delle case discografiche, tour, e viaggi faticosi (1996\u20132000).\nSlaughter e Workman temporaneamente lasciarono la band durante la prima met\u00e0 del 1996 ed Erickson continu\u00f2 il progetto da solo, facendo pervenire copie delle registrazioni dei Velvet Acid Christ alle etichette dell'industria discografica, e a musicisti tra cui Bill Leeb pioniere del gruppo industrial Front Line Assembly. Leeb pass\u00f2 la musica a Thorsten Stroht, un media promoter che lavorava per l'etichetta discografica europea Off-Beat Records. Off-Beat A&amp;R fece un accordo con la band.\nCome loro prima uscita per la Off-Beat, il gruppo produsse nel 1996 \"Church of Acid\", una compilation di pezzi selezionati dai primi tre album dei Velvet Acid Christ con un'aggiunta di due nuovi pezzi, \"Disflux\" e \"Futile\". \"Church of Acid\" ebbe un buon successo in Euruopa, e \"Futile\" divenne un pezzo suonoto di regola in molti nightclub del continente. Nel 1997, l'etichetta statunitense Pendragon Records rilasci\u00f2 \"Church of Acid\" negli USA, sebbene da esso furono tolti i due nuovi pezzi a causa di una disputa riguardo ad alcuni riferimenti sui programmi televisivi di televendite di cui si parlava nelle canzoni.\nL'album seguente della band, \"Calling Ov the Dead\", fu rigettato dalla Off-Beat perch\u00e9 non abbastanza eccitante., Slaughter lasci\u00f2 definitivamente la band. Con l'assistenza di Bird ed Olson, la band indirizzo all'etichetta europea le proprie lamentele per l'accaduto e fece uscire \"Calling Ov the Dead\" alla fine del 1997, con la distribuzione negli Stati Uniti seguita dalla Pendragon nel 1998. In seguito al processo, Erickson accumul\u00f2 un notevole debito finanziario.\nCon una formazione costituita da Erickson, Stroht e dal musicista tedesco Ingo Beitz, la band fece un tour europeo nel 1998 con l'uscita per la Off-Beat di Suicide Commando, che attrasse l'attenzione della Metropolis Records, la pi\u00f9 grande etichetta di musica industrial degli Stati Uniti. Con l'aiuto della Pendragon, la Metropolis distribu\u00ec l'album \"Neuralblastoma\", la partnership tra le due etichette prosegu\u00ec nel tempo.\nVelvet Acid Christ pass\u00f2 la maggior parte del 1999 nello studio di registrazione, all'inizio collaborando con i tedeschi Funker Vogt su un remix EP intitolato \"\", e poi passarono al seguente disco dei Velvet Acid Christ, \"Fun With Knives\". Con Workman come contribuente occasionale, Erickson cerc\u00f2 assistenza nella produzione di \"Fun With Knives\" da parte delle bands Luxt e 4th New Army. \"Fun With Knives\", uscito per la Metropolis e per la nuova denominazione della Off-Beat, la sottoetichetta Dependent Records, divenne l'album pi\u00f9 venduto della band. Le vendite furono spinte verso l'alto dagli ottimi singoli della band \"Decypher\" e \"Fun With Drugs\", e dal pezzo \"Slut\", che aveva come voce aggiunta la cantante dei Luxt Anna Christine.\nNonostante il successo della band, lo stress aveva portato Erickson alla depressione ed all'incremento nell'uso delle droghe, che portarono alla creazione del seguente lavoro della band, \"Twisted Thought Generator\". Simultaneamente, la band and\u00f2 in tour per l'Europa \nassieme ai Project X e agli Stromkern e per gli Stati Uniti e Canada con le band Din_Fiv e Haujobb. La formazione della band durante questo periodo fu instabile. Workman, che disse di essersi convertito al Cristianesimo, se ne and\u00f2 dalla band con la richiesta che il suo nome fosse tolto da tutti i lavori precedenti. La prima formazione del tour europea consisteva in Erickson, Bird e Stroht; la seconda, Erickson e Olson. Il tour del Nord America fu seguito da Erickson, Stroht e dal batterista Paul Lipman. Con vari contributi, Erickson complet\u00f2 \"Twisted Thought Generator\". A causa di ritardi sulle lungaggini, Erickson tolse la band dalla Dependent Records e assegn\u00f2 la distribuzione dell'album alla Metropolis.\nCambio di ritmo, nuovo primo materialismo e oltre (2001\u2013).\nErickson mise i Velvet Acid Christ in breve pausa nel 2001, quando abbandon\u00f2 la propria dipendenza dalle droghe a favore dell'esercizio fisico e divenne vegan assumendo una dieta ad alimentazione cruda. Rinnovato dentro, Erickson cre\u00f2 nel 2003 l'album \"Hex Angel: Utopia/Dystopia\" assieme ad un piccolo numero di altri musicisti, tra cui alcuni membri della band Revolution State. Il singolo mix, \"Hex Angel: Utopia/Dystopia\" raggiunse il numero 1 nella classifica di musica alternativa in Germania (DAC) per quattro settimane dopo l'uscita, e il singolo dell'album, \"Pretty Toy\", raggiunse nello stesso anno il numero 18 sulla classifica per la musica Alternative di Billboard. L'album segn\u00f2 anche il rientro per un breve periodo della band sotto la Dependent Records.\nErickson pass\u00f2 il 2004 facendo uscire e rimaneggiando alcuni dei primi materiali dei Velvet Acid Christ. Con la compilation di 4 volumi \"Between the Eyes\", la band pubblic\u00f2 una collezione dei propri B-side dei singoli, e prosegu\u00ec con seguenti ripubblicazioni di \"Fate\" (\"Vol. 2\"), \"Pestilence\" (\"Vol. 3\"), e \"Neuralblastoma\" (\"Vol. 4\"). La band offr\u00ec anche dei downloads MP3 liberi di \"Dimension 8\" e \"Oblivion Interface\" nel suo sito web fino all'inizio del 2005. \"Dimension 8\", che fu disponibile assieme a \"Twisted Thought Generator\", e \"Oblivion Interface\" (informalmente conosciuto come \"Between the Eyes, Vol. 5\") forn\u00ec ai fan alcuni lavori mai sentiti del periodo Cyber Christ-Vortex tra il 1991\u20131994.\nNel 2005, Erickson collabor\u00f2 con il chitarrista Todd Loomis ed il batterista Chris Kutz per un nuovo album, \"Lust for Blood\", che fu pubblicato il 26-09-2006. Con \"Lust for Blood\", il gruppo lavor\u00f2 intensamente per creare un nuovo sound mantenendo le caratteristiche originali della band. In seguito alla sua uscita, \"Lust for Blood\" raggiunse la vetta della classifica DAC in Germania che mantenne per quattro settimane; Il single dell'album, \"Wound\", raggiunse la vetta della classifica DAC dei singoli per sette settimane e mantenne il numero 1 per quattro settimane.\nLa band, che ora \u00e8 formata solo da Erickson, sta lavorando ad un nuovo LP.\nPersone.\nStudio contributors.\nMusicisti che hanno contribuito ai lavori della band (con l'anno approssimativo):\nContributi Live.\nMusicisti che hanno suonoato nei tour con la band (nel 1998, e nel 2000):"}
{"id": "1457946", "revid": "729019", "url": "https://it.wikipedia.org/wiki?curid=1457946", "title": "Abundanzio", "text": "Biografia.\nAbundanzio era di origine scita ed entr\u00f2 nell'esercito romano sotto l'imperatore Graziano raggiungendo il prestigioso incarico di \"magister utriusque militiae\" sotto l'imperatore Teodosio I intorno all'anno 392; nel 393 fu console.\nL'eunuco Eutropio, che lui stesso aveva introdotto alla corte di Costantinopoli, ne caus\u00f2 la caduta, convincendo l'imperatore a mandare Abundanzio in esilio a \"Pityus\" (nel Ponto Eusino) nel 396 e a donare all'eunuco delatore le propriet\u00e0 confiscate ad Abundanzio. Dopo la morte di Eutropio, ottenne di potersi recare nella pi\u00f9 accogliente Sidone, in Fenicia. Era ancora vivo nel 400."}
{"id": "1457959", "revid": "124123", "url": "https://it.wikipedia.org/wiki?curid=1457959", "title": "Carlo Cardazzo", "text": "Biografia.\nNato da una famiglia veneziana di imprenditori, a diciotto anni inizi\u00f2 un'attivit\u00e0 di collezionista acquistando opere di artisti dell'avanguardia italiana finanziato dal padre Vincenzo Cardazzo. Arricch\u00ec lungo tutti gli anni trenta e quaranta la sua collezione con dipinti di De Chirico, Morandi, Sironi e sculture di Marini e Martini. Nel contempo cominci\u00f2 a sviluppare rapporti con il mondo della musica, della fotografia e del cinema.\nNel 1935 fond\u00f2 a Venezia le Edizioni del Cavallino, dando vita a collane di poesia. \u00c8 del 1938 una delle prime edizioni delle poesie di Leonardo Sinisgalli, illustrate dai disegni di Domenico Cantatore. Negli anni successivi pubblic\u00f2 le prime edizioni italiane di Guillaume Apollinaire, Paul \u00c9luard, Alfred Jarry, Paul Val\u00e9ry, l'introduzione del primo manifesto del Surrealismo di Andr\u00e9 Breton, la riedizione dei Manifesti del Futurismo.\nSempre a Venezia, nel 1942 apr\u00ec la Galleria del Cavallino, che ospit\u00f2 nelle sue sale le opere dei maggiori artisti dell'arte moderna organizzando spesso le loro prime mostre personali o le loro prime esposizioni in Italia.\nNel 1946 si stabil\u00ec a Milano e, in via Manzoni 45, fond\u00f2 la Galleria del Naviglio. Divenne amico di Peggy Guggenheim, che cominci\u00f2 ad acquistare da lui opere di artisti destinati a divenire celebri.\nNel 1955 apre a Roma, insieme a Vittorio del Gaizo, la Galleria Selecta, che operer\u00e0 fino al 1960.\nIl suo principale collaboratore fu suo fratello e socio Renato Cardazzo che lo affianc\u00f2 sin dagli inizi della sua avventura e che dopo la sua morte continu\u00f2 il suo lavoro sino al 2001 dirigendo la galleria del Naviglio e fondando a Venezia la galleria Navigliovenezia.\nIn quegli anni pubblic\u00f2 le monografie dedicate, tra gli altri, a Carlo Carr\u00e0, Ferruccio Bortoluzzi, Franco Gentilini, Giuseppe Capogrossi, Lucio Fontana e le cartelle di litografie originali di Campigli, Carr\u00e0, Gentilini e Scanavino.\nOrganizz\u00f2 mostre diventate storiche, tra cui la prima mostra, nel mondo, di ambiente spaziale a luce nera, ideata da Lucio Fontana e allestita presso la Galleria del Naviglio; oltre ad altre centinaia, non meno importanti, in Italia ed all'estero in collaborazione con le principali gallerie d'arte del mondo a Helsinki, New York, Amsterdam, Sydney, Zurigo, San Francisco, Parigi, Tokyo.\nLa Peggy Guggenheim Collection di Venezia ha reso omaggio a Cardazzo e alla sua eclettica personalit\u00e0 di mecenate, collezionista, editore e gallerista, organizzando la mostra \"Carlo Cardazzo. Una nuova visione dell'arte\" dal 1\u00ba novembre 2008 al 1\u00ba marzo 2009, a cura di Luca Massimo Barbero.\nLa scrittrice Milena Milani \u00e8 stata la compagna della sua vita.\nFondo Librario Cardazzo.\nLa biblioteca personale di Cardazzo \u00e8 conservata presso la Biblioteca di Area Umanistica (BAUM) dell'Universit\u00e0 Ca' Foscari Venezia ed \u00e8 consultabile su richiesta. Si tratta di una collezione di 1580 volumi e un centinaio di riviste, che riflette l'interesse del collezionista per la coeva produzione editoriale di ambito artistico e letterario."}
{"id": "1457962", "revid": "33689", "url": "https://it.wikipedia.org/wiki?curid=1457962", "title": "Flavio Cesario", "text": "Biografia.\nCesario era il figlio del console del 361, Tauro, e il fratello maggiore di Aureliano, con cui si contese il potere. Aveva una moglie, a cui era devoto.\nNel 386 ricopriva la carica di \"magister officiorum\". L'anno successivo, sempre in questa veste, l'imperatore Teodosio I lo invi\u00f2 a Antiochia, dove la popolazione si era rivoltata per le tasse; qui Cesario fece un'inchiesta, insieme a Ellobico, allora \"magister militum per Orientem\". Cesario condusse la sua indagine con una particolare attenzione per la situazione dei cittadini di Antiochia, chiedendo a Teodosio di essere clemente con loro nella sua relazione all'imperatore; l'oratore di Antiochia Libanio lo ringrazi\u00f2 in una sua orazione.\nNonostante i suoi meriti, tuttavia, per un lungo tempo dopo la nomina a \"magister officiorum\", Cesario non venne promosso a una carica pi\u00f9 elevata. Questo periodo, 388-395, corrisponde agli anni in cui Rufino era al potere; \u00e8 stato proposto che Cesario, nonostante fosse ortodosso, non fosse stato abbastanza rigido contro gli eretici. In quello stesso periodo, fece carriera Aureliano, succedendo a Rufino come \"magister officiorum\" nel 392 e in seguito detenendo la carica di \"praefectus urbi\" di Costantinopoli tra il 393 e il 394.\nTuttavia, nel novembre 395, dopo l'uccisione di Rufino, Cesario ebbe via libera per ambire a cariche importanti, e succedette a Rufino come prefetto del pretorio d'Oriente. Quando venne assunto prefetto, Rufino promulg\u00f2 una legge che esiliava i Liciani, suoi nemici, il potente Eutolmio Taziano e suo figlio Proculo; Cesario annull\u00f2 questa legge oltre a un'altra legge che impediva agli Ariani Eunomiani di fare testamento, ma non in opposizione a Rufino, come mostrato dal fatto che promulg\u00f2 anche una legge che permise alle vedove di uomini banditi dal perdere le loro propriet\u00e0 (la vedova di Rufino fu probabilmente favorita da questa legge).\nNell'aprile 400, Gainas ritorn\u00f2 a Costantinopoli con il suo esercito, e chiese all'imperatore Arcadio di deporre Aureliano e Saturnino. Gainas scelse Cesario come successore di Aureliano come prefetto del pretorio d'Oriente, ma dopo un breve tempo, lasci\u00f2 Costantinopoli e venne sconfitto dal \"magister militum per Orientem\" Fravitta; tuttavia, Cesario rimase prefetto fino al 403; a questo periodo risale un'iscrizione a Tralles, in cui Cesario viene definito un \"patricius\", un titolo che, combinato con la prefettura e lo status di ex-console signific\u00f2 che Cesario era un uomo di altissimo rango.\nCaesario acquist\u00f2 un monastero dai seguaci di Macedonio: la propriet\u00e0 era stata lasciata in eredit\u00e0 ai monaci da Eusebia, un'amica intima della moglie di Cesario, che chiese di sepore le reliquie dei quaranta martiri di Sebaste che custodiva nella sua casa. Cesario demol\u00ec il monastero, seppell\u00ec sua moglie e la sua amica, poi costru\u00ec un santuario dedicato a san Tirso, e una tomba per se stesso la vicino.\nNella letteratura.\nCesario \u00e8 stato identificato da alcuni studiosi con il personaggio di Tifone del \"Aegyptus, sive De providentia\" di Sinesio, dove la storia della lotta tra il dio egizio Osiris contro Tifone sarebbe stata usata per rinarrare la storia della lotta tra Aureliano (Osiris) e Cesario nel periodo della rivolta di Gainas. Nel racconto, Tifone-Cesario \u00e8 il cattivo, Osiris-Aurelio il protagonista.\nA parte i suoi meriti letterari, il \"De providentia\" \u00e8 stato utile alla ricostruzione degli eventi di questo periodo."}
{"id": "1457965", "revid": "3082", "url": "https://it.wikipedia.org/wiki?curid=1457965", "title": "Flavio Cesareio", "text": ""}
{"id": "1457979", "revid": "85566", "url": "https://it.wikipedia.org/wiki?curid=1457979", "title": "Girolamo Pompeo Batoni", "text": ""}
{"id": "1457983", "revid": "181699", "url": "https://it.wikipedia.org/wiki?curid=1457983", "title": "Costituzione in giudizio", "text": "La costituzione in giudizio \u00e8 l'atto mediante il quale, in un processo civile, le parti rendono edotto il giudice della lite in corso.\nDescrizione.\nNel processo civile ordinario, che si inizia mediante atto di citazione, la costituzione in giudizio dell'attore (colui che agisce) avviene dopo che l'atto di citazione \u00e8 stato notificato al convenuto, e precisamente nei dieci giorni successivi alla notifica dell'atto di citazione, depositando nella cancelleria del tribunale il proprio fascicolo contenente la citazione notificata, la nota di iscrizione a ruolo ed i documenti che la parte intende utilizzare. L'atto di citazione ha dei requisiti essenziali tra cui dovr\u00e0 contenere il giorno fissato per l'udienza di prima comparizione e l'invito al convenuto a costituirsi almeno venti giorni prima della udienza di prima comparizione rispettando i termini minimi di comparizione che sono di 90 giorni se il convenuto \u00e8 residente in Italia.\nIl convenuto si costituisce in giudizio depositando il proprio atto difensivo, denominato comparsa di risposta, insieme alla copia notificata dell'atto di citazione ed ai documenti che intende utilizzare.\nAll'interno della comparsa di risposta il convenuto potr\u00e0:\nNei procedimenti civili che iniziano con ricorso (ad esempio il processo del lavoro) la costituzione in giudizio del convenuto rimane strutturalmente identica, mentre colui che agisce (in questo caso prende il nome di ricorrente) si costituisce in giudizio al momento del deposito del ricorso in cancelleria.\nLa parte che non si costituisce in giudizio \u00e8 dichiarata contumace. Nei procedimenti che iniziano con ricorso, poich\u00e9 come detto la costituzione in giudizio avviene automaticamente col deposito del ricorso, non \u00e8 configurabile la contumacia del ricorrente."}
{"id": "1457985", "revid": "339392", "url": "https://it.wikipedia.org/wiki?curid=1457985", "title": "Mari Antartici", "text": ""}
{"id": "1457995", "revid": "122493479", "url": "https://it.wikipedia.org/wiki?curid=1457995", "title": "Associazione Sportiva Canicatt\u00ec", "text": "L'Associazione Sportiva Dilettantistica Canicatt\u00ec meglio nota come Canicatt\u00ec, \u00e8 una societ\u00e0 calcistica italiana con sede nella citt\u00e0 di Canicatt\u00ec, nel Libero consorzio comunale di Agrigento.\nI colori sociali sono il bianco ed il rosso; la maglia \u00e8 stata quasi sempre di rosso bordata di bianco o di bianco bordata di rosso; negli anni duemila \u00e8 stata vestita anche quella biancorossa a strisce verticali. Nell'agosto 2014 non viene iscritta al campionato 2014-2015 e viene radiata dagli organi federali per inattivit\u00e0.\nNel settembre del 2014, diversi sportivi rifondano la squadra, e grazie all'impegno dei nuovi dirigenti la nuova associazione sportiva riesce ad ottenere l'iscrizione in Prima Categoria.\nL'associazione sportiva nel giro di un mese riesce ad iscrivere pi\u00f9 di 300 soci fondatori, al fine di rilanciare lo sport ed il calcio a Canicatt\u00ec.\nNell'aprile del 2017, dopo 20 anni di assenza, conquista l'accesso al campionato di Eccellenza , vincendo con due giornate di anticipo il campionato di promozione girone A.\nIl 29 aprile, nella finalissima regionale del campionato juniores L'anno meraviglioso del Canicatt\u00ec si arricchisce di un'altra pagina storica: la formazione Juniores si laurea campione regionale. Nella finale di Mili Marina (Messina), i ragazzi allenati da Luigi Giordano hanno battuto 2 - 0 il Brolo grazie ai gol di Carmelo Bellomonte al 35' del primo tempo e di Antonio Coniglio.\nIl 3 Maggio 2018 con il risultato di 6 a 5, dopo i calci di rigore, la formazione Juniores del Canicatt\u00ec calcio, allenata da Luigi Giordano, per la seconda volta consecutiva si laurea campione regionale battendo in finale allo stadio \"Carlotta Bordonaro\" di Canicatt\u00ec i pari et\u00e0 del Camaro, societ\u00e0 della citt\u00e0 metropolitana di Messina.\nIl 30 gennaio 2019 il Canicatt\u00ec vince la coppa Italia regionale\nStoria.\nLa fondazione dell'Associazione Sportiva risale al 1928 ed \u00e8 dovuta all'iniziativa di Carmelo Marchese Ragona, che fu tra i pi\u00f9 intraprendenti in Sicilia a creare una squadra di giocatori in maglia biancorossa, quando nell'isola il calcio era ancora in fase nascente.\nIniziava per l'A.S. Canicatt\u00ec la militanza nei campionati di Serie C sotto la presidenza del barone Agostino La Lomia.\nIn seguito sorgevano grosse difficolt\u00e0 per la squadra, impegnata in incontri con formazioni avversarie, quali il Catania, il Messina, la Reggina, il Trapani e il Marsala. Inutili si rivelavano gli sforzi dell'allenatore Renato Ferretti per evitare la retrocessione. La crisi investiva anche il vertice dirigenziale. A determinare lo stato di crisi aveva contribuito anche l'andamento del campionato del 1931-1932. Il Canicatt\u00ec giocava allora per la Coppa Arpinati nel torneo della Sicilia occidentale con le squadre di Palermo, Agrigento, Caltanissetta, Trapani e Termini Imerese. La partita di calcio con la Nissa, in casa del Canicatt\u00ec, da derby degenerava in battaglia. Il Canicatt\u00ec era in vantaggio per 2-0, ma sugli spalti provocazioni e risse tra i tifosi si susseguivano senza interruzione, acuite da una vivace contestazione al direttore di gara. Interveniva allora il commissario del Comune di Canicatt\u00ec, il generale Minneci d'Albamonte, a richiamare l'arbitro perch\u00e9 dirigesse la partita con maggiore attenzione e precisione. Il rifiuto dell'arbitro al richiamo del generale lo induceva a ordinarne l'immediato arresto. La partita veniva in tal modo sospesa ma tra canicattinesi e nisseni scoppiava il litigio: botte, bastonate e sassate cominciarono a volare in ogni dove e per parecchie ore, finch\u00e9 non intervennero i carabinieri a cavallo a sedare il tumulto. Incidenti s\u00ec gravi costarono al Canicatt\u00ec la squalifica del campo per otto mesi e l'inizio di una grave crisi che dur\u00f2 fino alla guerra.\nA risollevare le sorti dell'A.S. Canicatt\u00ec, nell'immediato dopoguerra, ecco la figura di Vincenzo Marchese Ragona, uomo legato ai colori sociali. Egli nel ruolo di terzino e il fratello Giuseppe in quello di attaccante furono determinanti alla promozione del Canicatt\u00ec in Serie C.\nVincenzo Marchese Ragona assumeva poi la presidenza della societ\u00e0, e il Canicatt\u00ec non riusciva a mantenere le posizioni della Serie C.\nAltri presidenti si succedevano poi alla guida del Canicatt\u00ec, che militava ormai nella serie dilettanti, ma Ragona non smetteva di lavorare e di collaborare con essi per potenziare la squadra e portarla a pi\u00f9 elevati traguardi.\nNella stagione calcistica 1976-1977 il Canicatt\u00ec otteneva la promozione in Serie D che l'anno precedente, nella partita di spareggio con il Mazara allo stadio palermitano della Favorita, gli era per poco sfuggita. Ormai il Canicatt\u00ec poteva usufruire del suo Stadio Carlotta Bordonaro.\nNel campionato del 1982-1983, con presidente Michele Insalaco e allenatore Alvaro Biagini, la Serie C2 veniva raggiunta.\n E il sindaco Giuseppe Aronica in una dichiarazione pubblicata sullo stesso numero del quindicinale prometteva lo stanziamento di duecentocinquanta milioni per la sistemazione e l'ampliamento del Carlotta Bordonaro e si impegnava a prodigarsi per la progettazione e la costruzione di un nuovo, pi\u00f9 vasto e polivalente stadio.\nIl Canicatt\u00ec rimase tre stagioni in Serie C2, retrocedendo nella stagione 1985-1986. Gioc\u00f2 la sua ultima stagione in Serie D nel 1987-1988.\nNel 2007-2008 sfiora la promozione in Eccellenza, perdendo la semifinale dei play-off del Girone D contro il Mondial Sporting Club di Favara.\nNella stagione 2010-2011 milita nel girone A di Promozione. Arriva al quartultimo posto, e dopo la sconfitta a Favara del 30 aprile per 1-0 avviene la retrocessione in Prima Categoria.\nPer il campionato 2011-2012 viene ripescato in Promozione.\nNel campionato di Promozione 2012-2013, dopo essersi classificata in terza posizione e qualificatasi ai play off, perde la finalissima per accedere in Eccellenza contro il Rocca Di Caprileone ai rigori.\nCampionato Promozione Sicilia 2013-2014, il Canicatt\u00ec gioca il suo ultimo campionato di Promozione classificandosi al sesto posto. La squadra biancorossa non viene iscritta al campionato 2014-2015 e viene radiata dagli organi federali per inattivit\u00e0.\nNel settembre 2014 la societ\u00e0 viene rifondata con la denominazione \"A.S.D. Canicatt\u00ec\" ottiene l'iscrizione per 2014/2015 in Prima Categoria girone C.\nLa societ\u00e0 nell'ottobre del 2014 ottiene dall'amministrazione comunale la concessione per la gestione dello stadio comunale \"Carlotta Bordonaro\".\nNell'Agosto del 2015 la squadra \u00e8 stata ripescata nel campionato di Promozione per la stagione 2015/2016.\nIl 26 Marzo 2017 il Canicatt\u00ec batte 1-0 il Raffadali con un gol a fine primo tempo di Pirrotta davanti a pi\u00f9 di 2000 persone in festa e mette l'ipoteca sul campionato.\nLa Domenica successiva ovvero il 2 Aprile 2017 pareggiando 0-0 a Palma di Montechiaro contro la Gattopardo e con 2 giornate di anticipo, il Canicatt\u00ec fa ritorno nell'Eccellenza a distanza di 20 anni, e al rientro dei giocatori davanti alla villa comunale inizia la festa per la ritrovata categoria.\nCronistoria.\nI colori del Canicatt\u00ec calcio sono sempre stati il bianco e il rosso rappresentanti nelle maglie con delle strisce verticali.\nTifoseria.\nGemellaggi e rivalit\u00e0.\nI derby pi\u00f9 sentiti sono quelli con la Nissa e il , visto che le citt\u00e0 distano 25 km e 46 km da Canicatt\u00ec e spesse volte sfociati in scontri fra tifoserie. Sussistono, invece, gemellaggi ventennali con la Sancataldese e il Serradifalco.\nEsiste anche un rapporto di amicizia con l'Enna."}
{"id": "1457998", "revid": "212348", "url": "https://it.wikipedia.org/wiki?curid=1457998", "title": "Ferrari F2004M", "text": ""}
{"id": "1458000", "revid": "40886", "url": "https://it.wikipedia.org/wiki?curid=1458000", "title": "Campigli", "text": ""}
{"id": "1458001", "revid": "126257", "url": "https://it.wikipedia.org/wiki?curid=1458001", "title": "Ferrari 126 C2B", "text": ""}
{"id": "1458003", "revid": "729019", "url": "https://it.wikipedia.org/wiki?curid=1458003", "title": "Luna 1968A", "text": "Luna 1968A fu un tentativo da parte dell'URSS di porre un satellite artificiale in orbita attorno alla Luna.\nLa missione.\nLa missione fu un insuccesso. Luna 1968A fu lanciata il 7 febbraio 1968 ma a causa di un malfunzionamento del razzo vettore non raggiunse mai lo spazio."}
{"id": "1458006", "revid": "490388", "url": "https://it.wikipedia.org/wiki?curid=1458006", "title": "Flittene", "text": "La flittena \u00e8 un tipo di vescicola subepidermica caratterizzata da un rigonfiamento dovuto a una raccolta di liquido o sudore eccessivo da sfregamento, generalmente sieroso, al di sotto dello strato esterno dell'epidermide.\nTuttavia la flittena pu\u00f2 essere riempita da sangue (si parla allora di flittena ematica) o pus (in genere a seguito di sovrainfezione batterica). La flittena pu\u00f2 essere di varie dimensioni, a seconda della causa scatenante.\nSono invece dette flittene o flitteni in particolare le bolle dovute a ustione.\nEziologia.\nUna flittena pu\u00f2 formarsi quando la pelle viene ad essere danneggiata da:\nIn tutti i casi sopra menzionati del fluido si raccoglie tra l'epidermide - lo strato superiore della pelle - e gli strati sottostanti. Questo fluido funge da ammortizzatore per i tessuti sottostanti, proteggendoli da ulteriori danni e permettendo la guarigione.\nIn particolare tra le cause pi\u00f9 comuni si ricordano: ustioni (olio o acqua bollente), contatto con caustici od urticanti naturali (per esempio il veleno delle meduse), esposizione a raggi UV o raggi X, esposizione al freddo, l'infezione virale, patologie autoimmuni.\nFrizione o sfregamento.\nUno sfregamento intenso pu\u00f2 causare delle flittene, cos\u00ec come ogni frizione della cute se prolungata a sufficienza nel tempo. Questo tipo di flittene \u00e8 comune dopo avere percorso lunghe distanze od aver indossato un nuovo paio di scarpe strette. le flittene sono pi\u00f9 comuni sulle mani e sui piedi. Tali estremit\u00e0 sono estremamente sensibili, specialmente mentre si cammina, si corre, o si eseguono movimenti ripetitivi. Le flittene si formano pi\u00f9 facilmente sulla pelle umida che sulla pelle asciutta o bagnata, e sono pi\u00f9 comuni in condizioni di caldo. Uno sfregamento meno aggressivo per periodi di tempo pi\u00f9 prolungati pu\u00f2 causare la formazione di calli piuttosto che flittene. Sia le flittene che i calli possono portare a complicazioni pi\u00f9 gravi, quali ulcere del piede ed infezioni. Ci\u00f2 avviene in particolare quando la sensibilit\u00e0 o la circolazione \u00e8 compromessa, come nel caso del diabete, di diverse forme di neuropatia o nella arteriopatia periferica.\nUstioni e congelamento.\nIl tempo di insorgenza delle flittene \u00e8 uno degli strumenti utilizzati per determinare il grado delle ustioni subite. Sia le ustioni di primo che quelle di secondo grado possono provocare flittene, ma la caratteristica delle ustioni di secondo grado \u00e8 la comparsa immediata di flittene, mentre nelle ustioni di primo grado la comparsa di flittene pu\u00f2 avvenire dopo un paio di giorni. Flittene possono formarsi anche su mani e piedi a seguito di danni ai tessuti causati dal congelamento.\nEsposizione chimica.\nTalvolta la pelle reagisce con la comparsa di flittene quando entra in contatto con un cosmetico, detergenti, solventi chimici o altro. Questo fenomeno \u00e8 noto come dermatite da contatto. Flittene possono anche svilupparsi come risultato di una reazione allergica alla puntura di un insetto. Inoltre alcuni agenti utilizzati nella guerra chimica (gli agenti vescicanti) sono in grado di causare vesciche di grandi dimensioni, estremamente dolorose e di difficile guarigione attraverso il semplice contatto con la cute. Fra questi agenti si ricorda il gas mostarda, noto anche con il nome d'Iprite.\nContusioni.\nUna flittena ematica di solito si forma quando si rompe un piccolo vaso vicino alla superficie cutanea ed il sangue si raccoglie \"in una lacrima\" tra gli strati di pelle. Questo evento si verifica se la pelle si rompe, si schiaccia o viene compressa in modo aggressivo.\nMalattie correlate.\nTutta una serie di condizioni mediche sono in grado di determinare flittene. Le patologie pi\u00f9 comuni sono:\nAltre condizioni, molto pi\u00f9 rare, in grado di causare flittene possono includere:\nPrevenzione.\nLe flittene causate da sfregamento contro la pelle, possono essere prevenute riducendo l'attrito ad un livello tale da non determinare la formazione di bolle.. Ci\u00f2 pu\u00f2 essere realizzato in diversi modi.\nLe flittene ai piedi possono essere prevenute calzando delle scarpe pi\u00f9 larghe e confortevoli ed indossando dei calzini puliti. Alcune tipologie di calzature, come scarpe da sera o con tacchi alti, presentano intrinsecamente dei rischi pi\u00f9 elevati. Inoltre le flittene hanno una maggiore probabilit\u00e0 di svilupparsi sulla pelle umida. Ne consegue che una maggiore frequenza di cambiamento dei calzini aiuter\u00e0 a risolvere il problema in coloro che hanno piedi particolarmente sudati. Durante l'allenamento oppure nella pratica degli sport, speciali calze sportive possono aiutare a mantenere i piedi pi\u00f9 a secco e ridurre cos\u00ec il rischio di flittene.\nAnche prima di avvertire un discomfort od una sensazione di irritazione ai piedi, \u00e8 possibile ricorrere ad una imbottitura od alla applicazione di nastri o cerotti (perfino di un ulteriore calzino sottile, tipo collant, a contatto con la cute) al fine di ridurre l'attrito tra la zona interessata e la calzatura, impedendo cos\u00ec la formazione di flittene. Bendaggi possono essere applicati quotidianamente al piede, ma la maggior parte di essi ha un alto coefficiente di attrito, con il rischio di peggiorare il problema. Al contrario un cerotto applicato alla calzatura per gestire l'attrito rimane in sede molto pi\u00f9 a lungo, durante svariati cambiamenti di calze e solette. Questo tipo di intervento pu\u00f2 essere utilizzato con calzature che si indossano tutti i giorni, cos\u00ec come con scarpe e stivali speciali, come ad esempio scarpe sportive e specialistiche o scarponi da montagna e trekking.\nPer evitare la formazione di flittene da attrito sulle mani \u00e8 opportuno indossare guanti adeguati quando si utilizzano strumenti come una pala o piccone, ci si appresta a fare lavori manuali come il giardinaggio, oppure ad utilizzare attrezzature sportive, come mazze da golf o mazze da baseball. \nIn alcune attivit\u00e0 sportive come il canottaggio od il sollevamento pesi \u00e8 facile che si formino flittene sulle mani dei praticanti. Per ridurre ulteriormente questa possibilit\u00e0 \u00e8 opportuno porre del nastro sulle mani. Esistono inoltre una serie di prodotti commerciali che dichiarano la loro utilit\u00e0 nel ridurre l'insorgenza di vesciche. La maggior parte di queste proposte commerciali si limita ad offrire una imbottitura che crea uno strato che riduce il coefficiente di attrito tra la pelle e il guanto.\nUn lubrificante, in genere del talco, pu\u00f2 essere usato per ridurre l'attrito tra la pelle e abbigliamento. Molte persone sono solite mettere talco all'interno dei guanti o delle calzature per questo scopo. Tuttavia questo tipo di rimedio con il trascorrere del tempo tende a determinare un aumento dell'attrito, in quanto comporta l'assorbimento di umidit\u00e0.\nTrattamento.\nFlittene da frizione.\nGeneralmente si ritiene che la raccolta di liquido sieroso all'interno del flittene non debba essere svuotata, sia per l'effetto \"cuscinetto\" da essa svolto che per il fatto che determina una accelerazione del processo di guarigione. I medici della US Army tendenzialmente drenano il liquido raccolto nelle flittene e vi iniettano una analoga quantit\u00e0 di composto di tintura di benzoino. Si ritiene che questo trattamento contribuisca a sigillare lo spazio delle flittene, funga da antisettico locale e prevenga una ulteriori abrasione o perdita di pelle.\nSe le flittene si rompono possono occasionalmente infettarsi. L'infezione deve essere prevenuta ed eventualmente trattata con antibiotici.\nFlittene da scottature.\nLa maggior parte di queste flittene guariscono naturalmente. Adeguata idratazione e lozioni dopo-sole possono aiutare ad alleviare il disagio in caso di ustioni.\nUn sollievo immediato da flittene da ustione pu\u00f2 essere provato applicando temporaneamente del ghiaccio sulla zona interessata. Successivamente si possono drenare le flittene previa disinfezione della cute."}
{"id": "1458009", "revid": "287204", "url": "https://it.wikipedia.org/wiki?curid=1458009", "title": "Qualificazioni al campionato europeo di calcio 2008 - Gruppo C", "text": ""}
{"id": "1458012", "revid": "1543377", "url": "https://it.wikipedia.org/wiki?curid=1458012", "title": "IMINT", "text": "IMINT, acronimo di IMagery INTelligence, \u00e8 l'attivit\u00e0 di raccolta di informazioni mediante l'analisi di fotografie aeree o satellitari. L'IMINT \u00e8 complementare alla MASINT (Measurement and Signature intelligence) che raccoglie informazioni non visibili tramite sensori elettronici o radar. \nStoria.\nAerei.\nL'utilizzo di fotografie aeree per lo scopo di raccogliere informazioni risale a diverse centinaia di anni fa. Gi\u00e0 durante la Guerra d'indipendenza americana venivano utilizzati palloni aerostatici per osservare le truppe nemiche in distanza. Nel 1888 il francese Amedee Denisse studio la possibilit\u00e0 di utilizzare macchine fotografiche attaccate a razzi per ottenere informazioni da grande distanza ma i suoi studi non trovarono un'applicazione pratica.\nSubito dopo l'inizio del XX secolo vennero utilizzati dei piccioni con una macchina fotografica attaccata al petto per ottenere fotografie a distanze considerevoli. Questo sistema presentava ovvie imprecisioni e problemi.\nDurante la Prima guerra mondiale si continuarono ad utilizzare palloni aerostatici e dirigibili per l'osservazione delle truppe; a queste piattaforme si affiancarono i primi aeroplani. Durante la Seconda guerra mondiale l'utilizzo di ricognizioni aeree si era ormai consolidato e, nel Regno Unito, venne creato un gruppo di analisi congiunto tra britannici e statunitensi per l'analisi delle fotografie scattate sui cieli della Germania.\nAll'inizio della Guerra fredda prevedendo la necessit\u00e0 di osservare il nemico si in tempo di guerra che di pace, gli Stati Uniti svilupparono due aerei dedicati specificatamente allo spionaggio, il Lockheed U-2 e il Lockheed SR-71. Il primo \u00e8 tuttora in servizio mentre il secondo \u00e8 stato dismesso nel 1998.\nIl vantaggio nell'usare aeroplani piuttosto che satelliti artificiali risiede nel poterli dispiegare pi\u00f9 facilmente e pi\u00f9 velocemente nel posto interessato e solitamente producono immagini pi\u00f9 dettagliate di quelle dei satelliti. D'altro canto gli aeroplani sono pi\u00f9 facilmente soggetti ad essere abbattuti, come \u00e8 successo per esempio il primo maggio 1960 in Unione Sovietica dando il via alla crisi degli U-2. Non ci sono invece prove di SR-71 abbattuti da fuoco nemico.\nGli ultimi sviluppi nell'acquisizione aerea di immagini sono i veicoli aerei senza pilota (UAV) che vengono utilizzati per missioni di intelligence senza rischiare la vita di un pilota. Essi vengono lanciati sia da basi arretrate sia dai soldati sul campo di battaglia permettendo a questi ultimi di avere una visione dell'ambiente circostante in modo da poter prendere in sicurezza decisioni tattiche.\nSatelliti.\nAnche se la risoluzione delle immagini satellitari \u00e8 generalmente peggiore di quelle aeree i satelliti vengo utilizzati pi\u00f9 diffusamente in quanto \u00e8 possibile coprire un'area pi\u00f9 vasta e senza esporre a pericoli i piloti.\nCentinaia di satelliti da ricognizione sono stati lanciati nello spazio da varie nazioni da quando \u00e8 iniziata l'epoca dei lanci spaziali. Anche se molte informazioni su tali satelliti sono confidenziali alcune informazioni sono state declassificate con il termine della Guerra Fredda.\nI primi satelliti utilizzavano delle macchine fotografiche con pellicole che venivano impressionate in orbita e lanciate sulla terra, all'interno di speciali contenitori, per essere sviluppate. Tra il 1958 e il 1984 gli Stati Uniti hanno lanciato circa 200 satelliti di questo genere all'interno dei progetti \"CORONA\" e \"GAMBIT\". Questi satelliti avevano una risoluzione compresa fra 60 cm e 1,20 m. Mentre l'Unione Sovietica nel periodo fra il 1961 e il 1994 ha lanciato circa 500 satelliti Zenit con rientro automatico delle pellicole.\nPer motivi di sicurezza non \u00e8 possibile sapere la risoluzione degli attuali satelliti anche se \u00e8 possibile avere un'idea di massima utilizzando la formula di Rayleigh:\ndove \"\u03b8\" \u00e8 la risoluzione angolare, \"\u03bb\" \u00e8 la lunghezza d'onda della luce e \"D\" \u00e8 il diametro delle lenti. Per esempio il Telescopio spaziale Hubble con le sue lenti da 2,5 metri ha una risoluzione limite di 16 centimetri per la luce verde (formula_2 nm) alla quota di 590\u00a0km. Questo significa che non pu\u00f2 individuare oggetti pi\u00f9 piccoli di 16 centimetri dalla sua quota. Si presume che i principali satelliti per utilizzo di intelligence abbiano una risoluzione di 10 centimetri, al contrario di certe affermazioni folkloristiche questo \u00e8 sufficiente per individuare ogni tipo di veicolo ma non leggere i titoli dei giornali.\nLo scopo primario di questi satelliti \u00e8 quello di monitorare le attivit\u00e0 visibili che si svolgono sulla superficie terrestre. Ci\u00f2 nonostante alcuni satelliti sono dedicati alla creazione di immagini tridimensionali della Terra in modo da guidare i missili oppure tenere sotto controllo la crescita della vegetazione. Sono anche attivi alcuni satelliti che registrano informazioni non visibili come emissioni termiche, questo tipo di raccolta informazioni ricade sotto la categoria Measurement and Signature Intelligence piuttosto che Imagery Intelligence.\nPer contrastare la minaccia posta da questi satelliti nazioni come gli USA o l'URSS/Russia hanno sviluppato armi antisatellite sia trasportate a bordo di altri satelliti sia lanciate dalla terra.\nA iniziare dal 1985 sono presenti sul mercato ditte che vendono liberamente fotografie satellitari. Il primo satellite commerciale ad essere lanciato \u00e8 stato il francese SPOT con una risoluzione compresa fra i 5 ed i 20 metri. Lo hanno seguito, pi\u00f9 recentemente, i satelliti IKONOS, GeoEye e QuickBird con risoluzioni comprese tra 60 centimetri e 4 metri; permettendo cos\u00ec a qualsiasi nazione, o privato interessato, di acquistare immagini satellitari della terra."}
{"id": "1458017", "revid": "767487", "url": "https://it.wikipedia.org/wiki?curid=1458017", "title": "Horst K\u00f6ppel", "text": ""}
{"id": "1458018", "revid": "287204", "url": "https://it.wikipedia.org/wiki?curid=1458018", "title": "Horst Koppel", "text": ""}
{"id": "1458020", "revid": "33751", "url": "https://it.wikipedia.org/wiki?curid=1458020", "title": "Horst Koeppel", "text": ""}
{"id": "1458022", "revid": "729019", "url": "https://it.wikipedia.org/wiki?curid=1458022", "title": "Luna 14", "text": "Luna 14 fu una sonda lanciata dall'URSS che si immise in orbita lunare ed effettu\u00f2 diversi studi sulla Luna.\nLa missione.\nLuna 14 fu lanciata il 7 aprile 1968 alle 10:09:32 UTC ed entr\u00f2 in orbita lunare senza nessun intoppo il 10 aprile 1968 alle 19:25 UT.&lt;BR&gt;\nLa sonda era simile a Luna 12 con una strumentazione derivata da Luna 10. L'obiettivo principale della missione era testare il sistema di comunicazione per il progetto N1-L3, il quale prevedeva un atterraggio pilotato sulla superficie del satellite. Inoltre furono monitorate con esattezza le sue orbite, in modo da mappare le anomalie orbitali per le prossime missioni.&lt;BR&gt;\nLuna 14 studi\u00f2 anche l'interazione tra le masse terrestre e lunare e i raggi cosmici.&lt;BR&gt;\nQuesto volo fu l'ultimo delle sonde appartenenti alla seconda generazione del Programma Luna."}
{"id": "1458023", "revid": "56818", "url": "https://it.wikipedia.org/wiki?curid=1458023", "title": "Vena di marshall", "text": ""}
{"id": "1458025", "revid": "339392", "url": "https://it.wikipedia.org/wiki?curid=1458025", "title": "Te Deum Laudamus", "text": ""}
{"id": "1458026", "revid": "177966", "url": "https://it.wikipedia.org/wiki?curid=1458026", "title": "Provianda di Santa Marta", "text": "Lo stabilimento della provianda di Santa Marta o pi\u00f9 semplicemente provianda di Santa Marta, originariamente chiamato Verpflegs Etablissement Santa Marta, \u00e8 un complesso di archeologia industriale situato nel centro storico di Verona, progettato dalla \"k.k. Genie-Direktion Verona\" austriaca di stanza nella citt\u00e0 scaligera e costruito tra il 1863 e il 1865.\nOriginariamente era destinato alla produzione di pane e gallette, al deposito e all'amministrazione di altri generi di sussistenza, ma a partire dal 2015 ospita i dipartimenti di economia dell'Universit\u00e0 di Verona.\nStoria.\nNel sito in cui sarebbe successivamente sorto lo stabilimento della provianda, era presente un complesso monastico, comprendente una chiesa originariamente dedicata a Maria Maddalena, edificato tra il 1211 ed il 1212 dall'Ordine di Sant'Agostino, cui si somm\u00f2 un chiostro costruito nel 1293. La chiesa fu rinnovata e ampliata nell'anno 1300 per volont\u00e0 di Alberto I della Scala, ma gi\u00e0 nel 1350 il monastero fu soppresso e la propriet\u00e0 acquisita dal vicino monastero di Santa Maria delle Vergini. Nel primo decennio dell'Ottocento venne soppresso mediante decreto napoleonico anche il convento di Santa Maria delle Vergini, cos\u00ec chiesa e monastero furono alienati: fu probabilmente in questa occasione che la chiesa assunse la denominazione di Santa Marta, forse a causa di un errore di trascrizione nel catasto dei beni del convento. La chiesa di Santa Marta, sconsacrata, fu usata per alcuni anni come ricovero per gli stalloni e quindi, nel 1829, venduta. Nel 1833 il complesso venne acquistato dai Padri Cappuccini, che restaurarono la chiesa, ripristinarono il chiostro e fecero demolire l'ormai pericolante campanile.\nNel 1850 l'autorit\u00e0 militare austriaca acquis\u00ec i fabbricati, che vennero destinati a caserma; infine, tra il 1863 e il 1865 la chiesa e la maggior parte del convento, esclusa parte del chiostro, furono demoliti per dare spazio ai nuovi stabilimenti della provianda. Questo imponente complesso divenne parte di un servizio logistico di cui facevano parte anche la vicina provianda di Santa Caterina da Siena e parte della caserma che trovava posto all'interno dell'ex complesso religioso di San Francesco di Paola. La stesura originale del progetto, del 1863, prevedeva anche la costruzione di un grande edificio da destinare agli uffici amministrativi della sussistenza e agli alloggi del personale, che per\u00f2 non venne realizzato, verosimilmente in quanto gi\u00e0 nel 1866 venne annesso al Regno d'Italia.\nIl nome dei progettisti dello stabilimento industriale viene ricordato da un'iscrizione presente su un pilastro in marmo rosso di Verona posto nell'androne del panificio, che riporta che \"\u00abANDREAS RITTER TUNKLER - FERDINANDUS ARTMANN - ANTONIUS NAREDI RAINER - HOC OPUS FECERUNT - 1865\u00bb\"; inoltre, sopra il loro nome \u00e8 infisso lo stemma della casata di appartenenza. Questo riconoscimento ai progettisti costituisce un \"unicum\" nell'architettura militare asburgica. Il progetto di questo grande edificio militare fu quindi elaborato da ufficiali del \"k.k. Genie-Direktion Verona\" di riconosciuta preparazione e capacit\u00e0 tecnica: il tenente colonnello Andreas Tunkler era noto in Europa per le sue pubblicazioni di scienza delle fortificazioni e per l'attivit\u00e0 di insegnamento all'Accademia del Genio di Kloster Bruck; il capitano ingegnere di prima classe Ferdinand Artmann era un esperto di tecnologia della sussistenza, della produzione e conservazione alimentare, e nel progetto della provianda organizz\u00f2 il ciclo di produzione e cur\u00f2 l'installazione dei macchinari; il capitano ingegnere di seconda classe Anton Naredi Rainer aveva gi\u00e0 dato prova del suo talento nel progetto per l'ampliamento di porta Vescovo, tra il 1862 e il 1863.\nNel 2007, dopo alcuni anni di abbandono, si aprirono i cantieri per il restauro del silos di ponente della provianda, destinato a contenere le prime aule della nuova sede dell'Universit\u00e0 degli Studi di Verona; i lavori al silos terminarono nel 2009 e nello stesso anno iniziarono i lavori di restauro e consolidamento delle strutture murarie e dei solai dell'antico panificio. Questo cantiere venne ultimato nel 2015 e pure questo edificio destinato all'Universit\u00e0, che and\u00f2 a insediare i dipartimenti di economia aziendale, di scienze economiche, una parte di scienze giuridiche nonch\u00e9 una biblioteca specializzata nel settore dell'economia. Il progetto di restauro, firmato dall'architetto Massimo Carmassi, con ISP-IUAV Studi &amp; Progetti, ha vinto nel 2015 la Medaglia d'oro all'architettura italiana in quanto \u00abquesto progetto costituisce un insegnamento di come passato e presente non siano antitetici, in architettura, ma complementari\u00bb.\nDescrizione.\nLa provianda di Santa Marta si compone di tre edifici disposti all'interno di uno spazio rettangolare recintato, completamente autonomo rispetto al complesso militare del Campo Marzo, contesto nel quale \u00e8 comunque inserito.\nIl progetto originario prevedeva un quarto edificio di quattro piani ove si sarebbero dovuti insediare gli uffici amministrativi dello stabilimento: esso avrebbe connotato il complesso della provianda rappresentando un ingresso monumentale allo stesso. Questa quarta costruzione non venne mai realizzata, l'edificio principale risulta quindi essere il panificio, che con il suo prospetto domina la vista verso Campo Marzo. Esso fu in origine destinato alla produzione di pane e gallette, oltre che al deposito e all'amministrazione di altri generi di sussistenza. Altri due edifici, affiancati e di dimensioni minori, sono disposti a nord del panificio e contenevano i silos per i cereali. Fa inoltre parte della provianda ci\u00f2 che rimane del chiostro del preesistente convento dei Cappuccini di Santa Marta.\nGli edifici che compongono lo stabilimento sono caratterizzati da un'immagine neomedievale, romanico-gotica, derivata dall'orientamento pi\u00f9 eclettico del \"Rundbogenstil\" di matrice nord-europea, affermatosi nel secondo Ottocento, pertanto estraneo rispetto ai moduli figurativi locali del Medioevo veronese.\nPanificio.\nL'edificio dei forni \u00e8 disposto sul lato meridionale del recinto ed \u00e8 composto di cinque piani, di cui uno interrato. In pianta si conforma come un corpo a blocco, di grande dimensione (118 m x 49 m) e articolato in tre parti: un blocco centrale, predominante per dimensioni e destinazione d'uso, ai cui lati si saldano due corpi minori. L'impianto a blocco tripartito \u00e8 regolato da uno schema ortogonale, sul cui asse longitudinale si aprono tre cortili, dai quali si pu\u00f2 accedere ai collegamenti verticali e orizzontali.\nAl piano terra del corpo centrale era presente la doppia batteria contrapposta dei forni a intermittenza per la cottura del pane, con gli adiacenti locali per l'impasto. Nello stesso piano era installata la motrice a vapore che azionava il setaccio meccanico, la pompa dell'acqua e l'elevatore. La capacit\u00e0 di produzione dei dodici forni presenti all'interno dell'edificio corrispondeva a circa razioni giornaliere di pane e a 20 quintali di gallette biscottate. Al piano terra, oltre ai magazzini, si trovavano i locali per il ricovero e la manutenzione dei forni da campo; ai piani superiori erano invece disposti gli altri magazzini di sussistenza. Il piano interrato, dotato di un efficace sistema di ventilazione naturale, era invece destinato alla conservazione degli alimenti deperibili. \nNel panificio di Santa Marta l'organizzazione del ciclo di lavorazione si integrava con la razionalit\u00e0 dell'impianto spaziale: la struttura interna del fabbricato, sui quattro piani, \u00e8 ordinata sul modulo quadrato del sistema formato da volte a vela di laterizio rette da pilastri di pietra da taglio. Alla solidit\u00e0 della struttura, adatta ai carichi dei magazzini, si univa la flessibilit\u00e0 d'uso e di organizzazione dello spazio interno.\nLa studiata composizione dei prospetti ravviva l'imponente massa dell'edificio, attenuando la preponderante orizzontalit\u00e0 e trasfigurandola con la successione ritmica dei contrafforti sporgenti, e con la variet\u00e0 delle aperture arcuate. Al centro della facciata meridionale, sotto il coronamento, risalta uno stemma scalpellato, probabilmente un emblema dell'impero asburgico. Sul prospetto settentrionale campeggia il quadrante di un orologio da torre collocato alla base del coronamento a timpano.\nSilos.\nDue edifici di 50 m x 18 m di dimensioni, affiancati e contenenti i silos per le granaglie, sono situati nella porzione nord-occidentale del recinto; la loro ubicazione venne dettata dalla comodit\u00e0 del collegamento con la diramazione ferroviaria proveniente dalla vicina stazione di Porta Vescovo. \nI silos furono progettati secondo una nuova tipologia a celle ermetiche fuori terra, che assicurava il completo isolamento del grano. All'interno di ognuno dei magazzini erano originariamente sistemati 65 silos di muratura laterizia, rivestiti con pareti di lamiera metallica: in tempo di pace la scorta di granaglie contenute al loro interno potevano approvvigionare per 18 mesi un'armata di uomini. Un fabbricato di un solo piano annesso al magazzino orientale conteneva i macchinari, azionati da una motrice a vapore, per la pulitura, la molitura e l'abburattatura delle granaglie.\nNei magazzini sono ripresi, semplificati, i motivi ornamentali del panificio, come il coronamento a gradoni e l'inserimento dei conci lapidei nei contrafforti angolari."}
{"id": "1458027", "revid": "7", "url": "https://it.wikipedia.org/wiki?curid=1458027", "title": "Stazione meteorologica di Genova Sestri", "text": ""}
{"id": "1458031", "revid": "729019", "url": "https://it.wikipedia.org/wiki?curid=1458031", "title": "Luna 1969A", "text": "Luna 1969A (secondo la denominazione della NASA, Ye-8 201 secondo la nomenclatura sovietica) fu il primo tentativo da parte dell'URSS di fare atterrare un rover Lunochod sulla Luna.\nLa missione.\nLuna 1969A fu lanciata il 19 febbraio 1969 dal cosmodromo di Baikonur, ma il razzo vettore Proton esplose 40 secondi dopo il lancio."}
{"id": "1458035", "revid": "1444886", "url": "https://it.wikipedia.org/wiki?curid=1458035", "title": "Sudbury Neutrino Observatory", "text": "Il Sudbury Neutrino Observatory (SNO) \u00e8 stato un importante esperimento canadese di fisica delle particelle per l'osservazione dei neutrini solari attraverso la loro interazione con acqua pesante.\nL'esperimento \u00e8 stato di grande importanza scientifica, in quanto ha risolto il problema dei neutrini solari concludendo che la sua soluzione \u00e8 nelle oscillazioni di neutrino e che quindi il neutrino ha massa.\nIl rivelatore era collocato circa 2\u00a0km sotto la superficie terrestre nella miniera Creighton, della societ\u00e0 CVRD Inco, vicino alla citt\u00e0 di Sudbury in Ontario nel Canada, da cui l'esperimento prende il nome.\nIn particolare il rivelatore era di tipo \u010cerenkov in tempo reale e funzion\u00f2 dal maggio 1999, fino al 28 novembre 2006. Il giorno dopo che l'esperimento fu ufficialmente spento un terremoto inusualmente intenso di magnitudine 4,1 scosse la miniera dove \u00e8 collocato SNO danneggiando le apparecchiature. Dopo il 2006 la collaborazione SNO ha continuato ad analizzare i dati raccolti negli anni precedenti.\n\u00c8 previsto il riutilizzo delle strutture esistenti per l'esperimento SNO+.\nMotivazioni dell'esperimento.\nLe prime misure del flusso di neutrini solari che arrivano sulla Terra furono prese negli anni '60, e tutti gli esperimenti prima di SNO (Homestake, SAGE, GALLEX, Kamiokande, Superkamiokande) rivelarono da un terzo a met\u00e0 dei neutrini in meno rispetto a quelli previsti dal modello solare standard. Questo effetto \u00e8 conosciuto come problema dei neutrini solari. Per alcuni decenni sono state proposte molte soluzioni per spiegare l'effetto, una di queste \u00e8 l'ipotesi delle oscillazioni del neutrino che prevede che i neutrini abbiano massa e possano cambiare sapore. Tutti i rivelatori di neutrini solari utilizzati prima di SNO erano sensibili principalmente o esclusivamente ai neutrini elettronici e non ai neutrini muonici o tauonici. L'esperimento SNO fu progettato per verificare l'ipotesi delle oscillazioni del neutrino, misurando contemporaneamente il flusso di neutrini elettronici, ma anche il flusso totale di neutrini, compresi quelli muonici e tauonici.\nNel 1984 Herb Chen dell'Universit\u00e0 della California per primo sottoline\u00f2 i vantaggi nell'usare l'acqua pesante come rivelatore per i neutrini solari. A differenza dei rivelatori precedenti, l'uso dell'acqua pesante consentiva di rivelare due tipi di reazioni, di cui una sensibile a tutti i sapori di neutrino. La miniera Creighton nei pressi di Sudbury, uno dei luoghi pi\u00f9 profondi al mondo e con un basso fondo radioattivo, fu presto identificato come luogo ideale per costruire l'esperimento.\nLa collaborazione SNO tenne il suo primo incontro nel 1984. All'epoca era in competizione con la \"KAON Factory\" di TRIUMF per ottenere i finanziamenti federali, ma la larga variet\u00e0 di universit\u00e0 che appoggiavano SNO gli consent\u00ec di essere selezionata. Il via ufficiale fu dato nel 1990.\nAll'apertura ufficiale di SNO nel 1998 furono presenti fisici famosi e premi Nobel come Stephen Hawking, Bertram Brockhouse e Richard Taylor.\nDescrizione del rivelatore.\nIl rivelatore di SNO si trova sotto 2092 metri di roccia, equivalenti a 6010 metri di acqua.\nIl bersaglio di SNO era composto da 1000 tonnellate di acqua pesante ultrapura contenuta in un contenitore sferico di 6 metri di raggio di polimetilmetacrilato (acrilico) spesso 5\u00a0cm. La sfera contenente l'acqua pesante era circondata da 9456 fotomoltiplicatori (PMT), ognuno di 20\u00a0cm di diametro, montati su una sfera geodetica in acciaio inossidabile con un diametro di 17,8 metri. Lo spazio esterno, una caverna con un diametro massimo di 22 metri, era riempito con 7300 tonnellate di acqua leggera ultrapura comprese 1700 tonnellate nello spazio tra la sfera di acrilico e i fotomoltiplicatori, che servivano come schermo dalla radioattivit\u00e0 proveniente dall'esterno, dai muri, dai fototubi e da altri materiali utilizzati; inoltre l'acqua aiutava a sostenere il bersaglio con la spinta di Archimede.\nL'osservatorio si trova alla fine di un lungo tunnel lungo 1,5 chilometri, soprannominato \"SNO drift\", che lo isola dal resto della miniera. Lungo il tunnel ci sono varie camere pulite. La maggior parte dell'impianto \u00e8 Class 3000 (cio\u00e8 meno di 3000 particelle da 1\u00a0\u00b5m o meno per ogni\u00a0m\u00b3 d'aria), mentre la grotta finale contenente il rivelatore \u00e8 di Class 1000.\nLa costruzione di SNO cominci\u00f2 nel 1990 e fu completata nel 1998, i primi tre anni servirono per gli scavi, i successivi cinque per la costruzione, con un costo di 73 milioni di dollari canadesi (quasi 41 milioni di euro) con il supporto di vari istituti canadesi, statunitensi e inglesi. L'acqua pesante, per un valore di 330MC$, \u00e8 stata prestata gratuitamente dalla Atomic Energy of Canada Limited (AECL) con la cooperazione di Ontario Power Generation e il sito \u00e8 stato fornito da Inco Limited. La grande disponibilit\u00e0 di acqua pesante \u00e8 dovuta alle centrali nucleari canadesi in gran parte di tipo CANDU che utilizzano acqua pesante.\nL'esperimento non rivelava direttamente i neutrini, ma osservava tramite i fotomoltiplicatori la luce prodotta da elettroni ultrarelativistici nell'acqua pesante per effetto \u010cerenkov, prodotti in vari processi. L'esperimento SNO era sensibile a tre diverse reazioni con i neutrini, e studiando i rapporti tra i flussi dei neutrini rivelati con ognuna di queste reazioni l'esperimento fu in grado di verificare l'ipotesi dell'oscillazione dei neutrini.\nRiduzione del rumore.\nSNO era un esperimento in cui la riduzione del fondo radioattivo era di estrema importanza in quanto gli eventi che voleva osservare erano molto rari e non dovevano essere confusi con altri eventi dovuti alla radioattivit\u00e0 di fondo. La pi\u00f9 importante fonte di questo rumore erano le strutture permanenti all'interno della geosfera per il supporto dei fototubi e le sostanze radioattive disciolte nell'acqua.\nParticolare cura \u00e8 stata fatta nella scelta dei materiali a basso contenuto di Th-232 e U-238. Il fondo pi\u00f9 problematico era dovuto ai fotoni da 2.61 MeV e 2.45 MeV e i relativi elettroni che sommandosi in coincidenza possono simulare un evento generato da un neutrino. Inoltre qualsiasi fotone sopra i 2.2 MeV pu\u00f2 fotodisintegrare un deutone liberando un neutrone, che \u00e8 indistinguibile da un neutrone prodotto nell'interazione di un neutrino in corrente neutra.\nAltre cause di fondi radioattivi sono i raggi cosmici e la radioattivit\u00e0 dei muri della caverna. I 6010 metri di acqua equivalente di roccia riducevano il flusso di raggi cosmici ad un livello trascurabile. Il flusso di muoni era di circa 1 all'ora.\nPurificazione dell'acqua.\nIl sistema per il trattamento dell'acqua era progettato per purificare l'acqua e contemporaneamente misurarne il livello di contaminazione. Il sistema era diviso in due parti, una per l'acqua leggera e una per l'acqua pesante. Quest'ultima \u00e8 la pi\u00f9 importante perch\u00e9 le reazioni avvengono proprio nell'acqua pesante, mentre quella leggera funge solo da schermo. Le strutture erano poste sottoterra, vicino al rivelatore. L'acqua leggera era fornita da un sistema di purificazione in superficie che forniva acqua potabile alla miniera. Quest'acqua conteneva sabbia, polveri, batteri, alghe, sali inorganici, molecole organiche e gas (N2, O2, CO2, Rn, ...). Sottoterra era poi trattata, purificata degassata e infine rigassata con azoto puro e raffreddata a 10\u00a0\u00b0C.\nParticolare attenzione era rivolta ad elementi radioattivi come quelli della catena radioattiva dell'uranio e del torio che devono essere ridotti ad una concentrazione milioni di volte inferiore a quella naturale. Se un isotopo radioattivo decadesse nel rivelatore o nelle sue vicinanze il segnale potrebbe essere indistinguibile da quello prodotto da un neutrino. L'acqua esterna al rivelatore serviva per assorbire i raggi gamma e i neutroni prodotti dalla radioattivit\u00e0 delle rocce. Nelle 1000 tonnellate di acqua pesante le impurit\u00e0 dovevano essere minori di 10\u221214g/g di acqua, mentre nelle 7000 tonnellate di acqua leggere il livello di impurit\u00e0 era mantenuto inferiore a 10\u221213g/g di acqua.\nTutti i materiali che componevano il rivelatore e che erano a contatto con l'acqua sono stati attentamente selezionali e analizzati per evitare contaminazioni radioattive. Nonostante questo l'acqua era purificata con una velocit\u00e0 di 100 litri al minuto. Il sistema di purificazione eliminava anche ogni attivit\u00e0 biologica nell'acqua, poich\u00e9 questo pu\u00f2 compromettere la trasmittanza dei raggi UV nell'acqua.\nIl sistema di purificazione usava una grande variet\u00e0 di tecniche. I componenti principali erano unit\u00e0 a osmosi inversa ad alta pressione, ultra filtrazione, scambiatori di ioni, sterilizzazione a ultravioletti e degassamento a vuoto. Filtri speciali e speciali agenti sono stati sviluppati per rimuovere particolari elementi e per controllare il livello di impurit\u00e0. Filtri al piombo e al Mn02 sono stati sviluppati per l'estrazione dei derivati dell'uranio e del torio.\nUna delle maggiori funzioni del sistema per l'acqua pesante era di aggiungere e rimuovere un grande volume di sale. Quantit\u00e0 controllate di sale sono state aggiunte nella fase salata dell'esperimento.\nL'acqua e l'acqua pesante erano isolate dall'aria del laboratorio tramite uno strato di azoto gassoso.\nInterazioni con i neutrini.\nInterazioni con corrente carica.\nCon una interazione di corrente carica un neutrino converte un neutrone di un deutone in un protone. Il neutrino \u00e8 assorbito nella reazione ed \u00e8 prodotto un elettrone.\nI neutrini solari hanno energia minore della massa del muone e del tauone, quindi solo i neutrini elettronici possono partecipare a questa reazione. L'elettrone trasporta gran parte dell'energia rilasciata dal neutrino incidente, dell'ordine di 5-15\u00a0MeV, ed \u00e8 rivelabile tramite la luce Cherenkov che produce. Il protone che \u00e8 prodotto invece non ha energia sufficiente per essere osservato. Perch\u00e9 avvenga la reazione il neutrino incidente deve avere un'energia maggiore ad una soglia cinematica di 2\"m\"p+\"m\"e-\"m\"d = 1,442 MeV. In realt\u00e0 l'esperimento \u00e8 sensibile solo agli elettroni che hanno un'energia sufficiente da renderli distinguibili dal fondo ambientale e cosmico, in particolare deve essere maggiore di 5,5 MeV, che vuol dire che i neutrini incidenti devono avere un'energia minima di 6,9 MeV e quindi l'esperimento \u00e8 sensibile solo ai neutrini solari prodotti nella reazione formula_2.\nGli elettroni prodotti nell'interazione di corrente carica sono emessi in tutte le direzioni, ma c'\u00e8 una leggera tendenza nella direzione opposta a quella di provenienza del neutrino.\nInterazioni con corrente neutra.\nNel processo in corrente neutra (NC) un neutrino \"rompe\" il deutone in un protone e un neutrone.\nIl neutrino continua a perdere energia e tutti i tipi di neutrino possono partecipare all'interazione. Questo tipo di interazione \u00e8 molto importante perch\u00e9 \u00e8 sensibile a tutti i sapori di neutrino in eguale misura. Quello che viene rivelato \u00e8 il neutrone attraverso una cattura neutronica.\nL'acqua pesante ha una grande sezione d'urto per la cattura di neutroni, e quando un neutrone \u00e8 catturato da un nucleo di deuterio viene prodotto un fotone di 6,25\u00a0MeV. La direzione del fotone \u00e8 completamente non correlata alla direzione del Sole. Questo fatto pu\u00f2 essere usato per discriminare questi fotoni da quelli prodotti per effetto \u010cerenkov negli altri processi. I fotoni prodotti daranno origine ad elettroni per effetto Compton che emetteranno fotoni per effetto \u010cerenkov che verranno rivelati.\nLa soglia dell'energia dei neutrini per questa reazione \u00e8 di \"m\"p+\"m\"n-\"m\"d = 2,224 MeV, quindi anche questa interazione \u00e8 sensibile solo ai neutrini solari dell'formula_4. Questa reazione \u00e8 la pi\u00f9 importante in quanto misura il flusso \"totale\" di neutrini del formula_4. La capacit\u00e0 di misurare le reazioni in corrente neutra e in corrente carica separatamente \u00e8 unica di SNO e rende possibile l'interpretazione dei risultati sperimentali indipendentemente dai calcoli teorici di astrofisica, in particolare dal Modello Solare Standard. Dal flusso di neutrini misurato attraverso questa reazione si pu\u00f2 scoprire se il deficit di neutrini rivelato dagli altri esperimenti \u00e8 dovuto al fatto che questi erano sensibili solo ai neutrini di tipo elettronico o se invece \u00e8 dovuto al modello teorico.\nScattering elastico di elettroni.\nNel processo elastico (ES) un neutrino interagisce con un elettrone atomico e gli cede parte della sua energia.\nTutti i tre tipi di neutrino possono partecipare a questa reazione attraverso lo scambio di un bosone Z, inoltre i neutrini elettronici possono partecipare con lo scambio di un bosone W. Per questa ragione l'interazione \u00e8 dominata da neutrini di tipo elettronico, in particolare la sezione d'urto con un neutrino elettronico \u00e8 circa 6 volte pi\u00f9 grande di quella dello scattering con neutrino muonico o tauonico. L'elettrone prodotto punta usualmente nella stessa direzione del neutrino. Poich\u00e9 questa interazione avviene con elettroni atomici essa avviene con la stessa probabilit\u00e0 sia in acqua leggera che in acqua pesante.\nQuesta reazione non ha una soglia per avvenire, in quanto le particelle nello stato iniziale sono le stesse nello stato finale. L'unico effetto \u00e8 quello di ridistribuire l'energia e il momento tra le due particelle interagenti.\nLa soglia di rivelazione degli elettroni \u00e8 uguale a quella nell'interazione in corrente carica, 5,5 MeV. La minima energia dei neutrini deve essere quindi di 5,7 MeV, che vuol dire che anche questa reazione \u00e8 sensibile solo ai neutrini solari del formula_4.\nFasi dell'esperimento.\nFase D2O.\nLa prima fase oper\u00f2 dal 2 novembre 1999 al 31 maggio 2001 per un totale di tempo vivo di 306,4 giorni. In questa fase il neutrone prodotto dalle reazioni in corrente neutra era rivelato attraverso la reazione:\nFase salata.\nIn questa fase furono aggiunte 2 tonnellate di NaCl all'acqua pesante. I dati furono presi dal 26 luglio 2001 al 28 agosto 2003, per un totale di 391,4 giorni di tempo vivo. In questo modo il neutrone prodotto nelle interazioni con corrente neutra era rivelato con:\nQuesta reazione miglior\u00f2 la rivelazione dei neutrini per tre ragioni:\nTerza fase.\nLa terza fase prevedeva l'uso di 300 contatori proporzionali all'elio-3 immersi nell'acqua pesante per rivelare i neutroni della interazione neutra (NC) poich\u00e9 l'elio-3 ha un'alta sezione d'urto per la cattura di neutroni termici. Questa reazione produce una coppia energetica protone-trizio che \u00e8 facilmente rilevata dal contatore proporzionale. In questo modo si \u00e8 potuto misurare la reazione in corrente neutra (NC) in modo indipendente e pi\u00f9 preciso rispetto alle altre fasi.\n36 stringhe di contatori proporzionali sono stati immersi nell'acqua pesante. Altre 4 riempite con elio-4, insensibili alla reazione in corrente neutra, sono state usate per studiare il fondo. Tutti i contatori proporzionali sono stati immersi nell'acqua pesante. Sei stringhe all'elio-3 non furono usate a causa di difetti.\nI rivelatori (fotomoltiplicatori e i contatori proporzionali) sono stati calibrati usando sorgenti di neutroni (tra cui Cf-252, Am-241, Na-24); l'efficienza di rivelazione dei neutroni fu misurata usando l'isotopo Na-24 sotto forma di NaCl, disciolto nell'acqua pesante che produce fotoni che per fotodisintegrazione producono sul deuterio neutroni (Na-24 ha un tempo di dimezzamento breve, 14.959 ore). Questa efficienza per i contatori proporzionali (0.211) era molto maggiore di quella per i fotomoltiplicatori (0.0485). Grazie a questo la precisione delle misure in questa fase fu molto migliore. D'altra parte l'introduzione dei fototubi fece aumentare il livello del fondo radioattivo.\nRisultati sperimentali e impatto.\nIl 18 giugno 2001 fu pubblicato il primo risultato di SNO, primo di una serie riguardanti la fase D2O, confermando il deficit di neutrini solari osservata gi\u00e0 precedentemente. Le misura in corrente neutra (NC) del flusso totale di neutrini attivi dimostr\u00f2 che circa due neutrini elettronici solari su tre cambiavano il loro sapore in muonico o tauonico durante il tragitto dal Sole fino al rivelatore.\nInfatti il flusso totale misurato dei neutrini di qualsiasi sapore concorda con quello calcolato teoricamente, mentre il flusso dei neutrini elettronici \u00e8 circa un terzo rispetto a quello di tutti i neutrini. Poich\u00e9 il Sole produce solo neutrini elettronici significa che i 2/3 dei neutrini elettronici hanno cambiato sapore dal momento della loro creazione all'interno del Sole sino alla rivelazione. Questa transizione di sapore \u00e8 spiegabile attraverso le oscillazioni di neutrino e implica che il neutrino abbia una massa non nulla. Questi importati risultati sono stati confermati in modo pi\u00f9 preciso dalla fase salata. In definitiva l'esperimento SNO dimostr\u00f2 che il problema dei neutrini solari \u00e8 dovuto alle oscillazioni di neutrino.\nL'esperimento era sensibile prevalentemente ai neutrini del formula_10 ma furono analizzati anche i neutrini hep e neutrini provenienti da supernove. L'esperimento non ha evidenziato variazioni stagionali oltre a quelle dovute all'eccentricit\u00e0 dell'orbita terrestre, quindi le oscillazioni nel vuoto non sono sufficienti a spiegare le transizioni, ma \u00e8 necessario includere gli effetti di materia, per esempio con effetto Mikheyev-Smirnov-Wolfenstein (MSW). A prova di questa soluzione \u00e8 stata valutata un'asimmetria del flusso diurno e notturno non nulla.\nI risultati dell'esperimento hanno avuto un grande impatto, come evidenziato dal fatto che due articoli di SNO sono citati circa 1400 volte, e altri due circa 500 volte.\nAltre possibili analisi.\nIl rivelatore SNO avrebbe potuto avere la capacit\u00e0 di rivelare una supernova nella nostra galassia. Poich\u00e9 i neutrini emessi da una supernova sono emessi prima dei fotoni, sarebbe stato possibile avvertire la comunit\u00e0 astronomica prima che la supernova fosse visibile. I segnali sono raccolti da un sistema centrale in Giappone per poter essere studiati per cercare coincidenze temporali tra diversi esperimenti e la comunit\u00e0 astronomica pu\u00f2 essere allertata nel caso di una supernova. Tutto ci\u00f2 \u00e8 importante perch\u00e9 i neutrini possono precedere la luce di diverse ore.\nIstituti partecipanti.\nSolitamente i grandi esperimenti di fisica delle particelle richiedono grandi collaborazioni. Con poco pi\u00f9 di 100 collaboratori SNO fu un gruppo piuttosto ristretto in confronto ai gruppi che operano ai collisori. Gli istituti partecipanti includono (\"tra parentesi il numeri di collaboratori\")\nFinanziamenti.\nFinanziamenti\nVoci correlate.\nAltri osservatori di neutrini solari\nCollegamenti esterni.\nPagine dedicate a SNO nei siti degli istituti partecipanti"}
{"id": "1458038", "revid": "287204", "url": "https://it.wikipedia.org/wiki?curid=1458038", "title": "Qualificazioni al campionato europeo di calcio 2008 - Gruppo E", "text": ""}
{"id": "1458040", "revid": "729019", "url": "https://it.wikipedia.org/wiki?curid=1458040", "title": "Luna 1969B", "text": "Luna 1969B fu il primo tentativo da parte dell'URSS di mandare una sonda sulla Luna e farla tornare sulla Terra.\nLa missione.\nLuna 1969B fu lanciata il 15 aprile 1969 e probabilmente era simile a Luna 16. La missione fu un insuccesso: lanciata da un razzo Proton non raggiunse mai lo spazio a causa di un malfunzionamento del vettore."}
{"id": "1458042", "revid": "86599", "url": "https://it.wikipedia.org/wiki?curid=1458042", "title": "Cratere Gauricus", "text": "Gauricus \u00e8 un cratere lunare di 79,64 km situato nella parte sud-occidentale della faccia visibile della Luna. Quasi adiacente al bordo occidentale \u00e8 presente il cratere Wurzelbauer e a nord-nordovest si trova il cratere Pitatus.\nIl bordo \u00e8 stato consumato ed eroso dagli impatti che ha subito nel tempo, che hanno segnato le pareti esterne con molti piccoli crateri. Tra questi, i principali sono 'Gauricus B' e 'Gauricus D' lungo il bordo meridionale e 'Gauricus G' sul bordo orientale. Il cratere 'Gauricus A' \u00e8 invece adiacente al bordo esterno a sud-sudovest.\nIl fondo del cratere \u00e8 al contrario livellato e senza caratteristiche rilevanti, con l'eccezione della formazione 'Gauricus F' lungo il bordo settentrionale. La parte inferiore \u00e8 ricoperta dalla raggiera del cratere Tycho che si trova a sud.\nIl cratere \u00e8 dedicato all'astronomo e matematico italiano Luca Gaurico. \nCrateri correlati.\nAlcuni crateri minori situati in prossimit\u00e0 di Gauricus sono convenzionalmente identificati, sulle mappe lunari, attraverso una lettera associata al nome."}
{"id": "1458049", "revid": "729019", "url": "https://it.wikipedia.org/wiki?curid=1458049", "title": "Luna 1969C", "text": "Luna 1969C fu il secondo tentativo da parte dell'URSS di mandare una sonda sulla Luna e farla tornare sulla Terra.\nLa missione.\nLuna 1969C fu lanciata il 14 giugno del 1969 e probabilmente era simile a Luna 16. La missione fu un insuccesso: lanciata da un razzo Proton non raggiunse mai lo spazio a causa di un malfunzionamento del terzo stadio del vettore."}
{"id": "1458050", "revid": "32698", "url": "https://it.wikipedia.org/wiki?curid=1458050", "title": "Sudbury neutrino observatory", "text": ""}
{"id": "1458051", "revid": "86599", "url": "https://it.wikipedia.org/wiki?curid=1458051", "title": "Cratere Geber", "text": "Geber \u00e8 un cratere lunare di 44,68 km situato nella parte sud-orientale della faccia visibile della Luna, negli altopiani centrali lunari tra il cratere Almanon a nord-nordest e la coppia di crateri Azophi-Abenezra a sud-sudovest. Spostandosi ulteriormente nella direzione sudest si trova il cratere Sacrobosco.\nIl bordo \u00e8 simmetrico e quasi circolare, con piccole indentazioni nelle pareti nord e sud. Il fondo \u00e8 piatto ed \u00e8 assente un picco centrale significativo. Il piccolo cratere 'Geber B' \u00e8 adiacente al bordo a nordovest.\nIl cratere \u00e8 dedicato al matematico e astronomo arabo Jabir ibn Aflah al-Ishbili, latinizzato in Geber.\nCrateri correlati.\nAlcuni crateri minori situati in prossimit\u00e0 di Geber sono convenzionalmente identificati, sulle mappe lunari, attraverso una lettera associata al nome."}
{"id": "1458052", "revid": "729019", "url": "https://it.wikipedia.org/wiki?curid=1458052", "title": "Wilhelm von Biela", "text": "Wilhelm von Biela nacque a Ro\u00dfla, sui monti Harz, nella Germania settentrionale, e fu capitano nell'esercito austriaco nel quale combatt\u00e9 numerose campagne militari contro Napoleone tra il 1805 e 1809 ed in seguito.\nNel campo dell'astronomia, si specializz\u00f2 nell'osservazione e calcolo delle orbite delle comete e si interess\u00f2 allo studio delle macchie solari. Nel corso delle sue osservazioni riscopr\u00ec diverse comete gi\u00e0 note e determin\u00f2 l'orbita della cometa periodica che porta il suo nome: 3D/Biela.\nL'asteroide 2281 Biela e il cratere lunare Biela sono stati cos\u00ec denominati in ricordo del suo impegno nel campo scientifico."}
{"id": "1458054", "revid": "1788047", "url": "https://it.wikipedia.org/wiki?curid=1458054", "title": "Cip\u00f3", "text": "Cip\u00f3 \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Ribeira do Pombal."}
{"id": "1458055", "revid": "287204", "url": "https://it.wikipedia.org/wiki?curid=1458055", "title": "Hold Your Fire", "text": "Hold Your Fire \u00e8 il titolo di diverse opere:"}
{"id": "1458061", "revid": "86599", "url": "https://it.wikipedia.org/wiki?curid=1458061", "title": "Cratere Geiger", "text": "Geiger \u00e8 un cratere lunare di 36,63 km situato nella parte sud-occidentale della faccia nascosta della Luna, a sudovest del grande cratere Keeler e leggermente a nordest dell'enorme cratere Gagarin. A sud \u00e8 presente il cratere Cyrano.\n\u00c8 una formazione vagamente simmetrica con piccole protuberanze a nord e nordest. Il bordo a sudest \u00e8 meno definito rispetto al resto e la parete interna settentrionale \u00e8 pi\u00f9 ampia rispetto alle altre zone, ricoprendo quasi un terzo del fondo interno. Esso \u00e8 relativamente livellato e segnato solo da pochi crateri minori.\nIl cratere \u00e8 dedicato al fisico tedesco Hans Wilhelm Geiger.\nCrateri correlati.\nAlcuni crateri minori situati in prossimit\u00e0 di Geiger sono convenzionalmente identificati, sulle mappe lunari, attraverso una lettera associata al nome."}
{"id": "1458062", "revid": "1788047", "url": "https://it.wikipedia.org/wiki?curid=1458062", "title": "Coaraci", "text": "Coaraci \u00e8 un comune del Brasile nello Stato di Bahia, parte della mesoregione del Sul Baiano e della microregione di Ilh\u00e9us-Itabuna."}
{"id": "1458064", "revid": "287204", "url": "https://it.wikipedia.org/wiki?curid=1458064", "title": "Cratere Geissler", "text": "Geissler \u00e8 un cratere lunare, intitolato al fisico tedesco Heinrich Geissler, situato sul fondo del grande cratere Gilbert vicino al bordo orientale della Luna. A nordest di questo cratere, adiacente al bordo esterno di Gilbert \u00e8 presente la coppia di crateri Weierstrass-Van Vleck.\nIl bordo del cratere Geissler \u00e8 quasi circolare, con una piccola protuberanza a nordovest. L'orlo \u00e8 ben definito e non presenta segni di erosione, mentre le pareti interne sono semplicemente dei pendii che scendono gradualmente verso il piccolo fondo interno, il cui diametro \u00e8 circa un terzo di quello del cratere.\nA questo cratere era stato assegnato in precedenza il nome 'Gilbert D', prima di ricevere un nome proprio dall'Unione Astronomica Internazionale."}
{"id": "1458065", "revid": "767487", "url": "https://it.wikipedia.org/wiki?curid=1458065", "title": "Lo spettro verde", "text": "\"Lo spettro verde (The Unholy Night)\" \u00e8 un film del 1929 diretto da Lionel Barrymore.\nThriller statunitense che vede dietro la macchina da presa il celebre attore Lionel Barrymore, qui al suo nono film da regista (tra corto e lungometraggi).\nTrama.\nDurante una notte londinese di fittissima nebbia, Lord Montague, diretto verso il suo club preferito, viene aggredito di sorpresa da qualcuno che tenta di strangolarlo; tuttavia l'arrivo di una passante fa fuggire l'aggressore facendogli salva la vita. L'uomo fugge terrorizzato dal suo amico, Sir James Rumsey, il quale gli confessa di essere a conoscenza di aggressioni misteriose a scapito di altre vittime in quella stessa notte. Quando Lord Montague viene a conoscenza dell'identit\u00e0 delle altre vittime, rimane paralizzato dal terrore e rivela al suo attonito amico di conoscere tutti gli altri aggrediti, appartenenti al suo vecchio reggimento della guerra di Crimea di stanza a Gallipoli. Rumsey decide allora di radunare tutti gli ex appartenenti al reggimento in un unico ambiente, la magione londinese di Lord Montague per proteggerli da ulteriori aggressioni. Non appena giunti nella dimora, il gruppo si ritrova ad assistere ad una seduta spiritica tenuta da Lady Violet, sorella di Montague, e dal medium cinese Lee Han, con la presenza del dottor Richard Ballou, fidanzato di Lady Violet. I tre, appassionati di spiritismo rivelano agli altri che il maniero \u00e8 infestato da un fantasma che ha l'unicit\u00e0 di apparire in sembianze di una figura verdastra.\nL'ultimo appartenente al reggimento di Montague ad arrivare alla dimora di Lord Montague e il riluttante e scorbutico Maggiore Mallory, zoppo da una gamba e con il viso sfregiato per l'esplosione di uno \"shrapnel\". Sar\u00e0 costui a morire per primo, strangolato nello studio della villa, mentre tutti gli altri occupanti erano indaffarati in altre occupazioni. A questo punto Ramsey \u00e8 dell'idea che, visto che nessuno \u00e8 potuto introdursi nella villa protetta dall'esterno dai suoi uomini, l'assassino deve essere uno del gruppo degli ex-commilitoni ai quali riveler\u00e0 il suo sospetto.\nMa sopraggiunge un nuovo colpo di scena nei panni di una giovane nobildonna, Lady Efra Cavendar, figlia del Marchese di Cavendar, anch'egli appartenente al reggimento di Montague e da esso radiato con disonore e morto da tempo. La giovane \u00e8 accompagnata da un avvocato, Abdul Mohammed Bey, il quale rivela a tutti gli abitanti della casa le volont\u00e0 testamentarie proprio del Marchese di Cavendar, le quali stabiliscono che met\u00e0 del suo ricco patrimonio, circa un milione di sterline, deve essere suddiviso tra tutti i suoi ex-commilitoni, mentre l'altra met\u00e0 deve restare a sua figlia, questo perch\u00e9, come dice nel testamento lo stesso Marchese \"niente semina discordia tra gli amici cos\u00ec rapidamente che la notizia di una eredit\u00e0 e nulla \u00e8 pi\u00f9 efficace allo stesso scopo, qualora fallisca il denaro, della presenza di una giovane e bella donna\".\nIn effetti la nuova situazione rende tutti gli occupanti della casa dei possibili assassini perch\u00e9 ognuno ha un preciso interesse ad eliminare tutti gli altri. Rumsey, dopo una falsa seduta spiritica, smaschera gli assassini che sono proprio Efra e il suo complice, Mallory, uno degli ufficiali. I due hanno pianificato l'omicidio dell'intero reggimento per mettere le mani sopra l'intera eredit\u00e0 di Cavendar.\nProduzione.\nIl film fu prodotto dalla Metro-Goldwyn-Mayer (MGM) (controlled by Loew's Inc.). Venne girato agli studi della MGM al 10202 di W. Washington Blvd. a Culver City.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 14 settembre 1929 con il titolo originale \"The Unholy Night\". In Italia venne distribuito con il titolo \"Lo spettro verde\"."}
{"id": "1458067", "revid": "1788047", "url": "https://it.wikipedia.org/wiki?curid=1458067", "title": "Cocos (Bahia)", "text": "Cocos \u00e8 un comune del Brasile nello Stato di Bahia, parte della mesoregione dell'Extremo Oeste Baiano e della microregione di Santa Maria da Vit\u00f3ria."}
{"id": "1458068", "revid": "767487", "url": "https://it.wikipedia.org/wiki?curid=1458068", "title": "Cratere Geminus", "text": "Geminus \u00e8 un cratere lunare di 81,98 km situato nella parte nord-orientale della faccia visibile della Luna, in prossimit\u00e0 del terminatore. A causa di questa posizione, la prospettiva lo distorce rendendolo di forma ovale, ma in realt\u00e0 ha una forma quasi circolare. I principali crateri che si trovano nelle sue vicinanze sono Messala a nordest, Bernoulli a est e i crateri Burckhardt e Cleomedes a sud.\nIl materiale espulso (\"ejecta\") del cratere \u00e8 visibile nelle regioni irregolari che circondano il bordo, ma la raggiera che venne depositata durante l'impatto \u00e8 stata erosa e cancellata dall'ambiente spaziale presente sulla Luna. La parete interna \u00e8 ampia e molto terrazzata, anche se queste caratteristiche sono state modificate dall'erosione dovuta agli impatti successivi. Non sono presenti impatti nel fondo interno, ma si trova una lunga cresta centrale e una coppia di crepacci.\nIl cratere \u00e8 dedicato al matematico, astronomo e filosofo greco Gemino.\nCrateri correlati.\nAlcuni crateri minori situati in prossimit\u00e0 di Geminus sono convenzionalmente identificati, sulle mappe lunari, attraverso una lettera associata al nome."}
{"id": "1458070", "revid": "1788047", "url": "https://it.wikipedia.org/wiki?curid=1458070", "title": "Concei\u00e7\u00e3o da Feira", "text": "Concei\u00e7\u00e3o da Feira \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Feira de Santana."}
{"id": "1458071", "revid": "86599", "url": "https://it.wikipedia.org/wiki?curid=1458071", "title": "Cratere Gemma Frisius", "text": "Gemma Frisius \u00e8 un cratere lunare di 88,54 km situato nella parte sud-orientale della faccia visibile della Luna, situato negli altopiani meridionali a nord del cratere Maurolycus e a sudest del cratere Poisson.\nLa parete esterna del cratere \u00e8 stato fortemente eroso dagli impatti, in particolare sui lati nord e ovest. I crateri minori D, G e H sono adiacenti a questo lato danneggiato.\nL'orlo sudorientale \u00e8 anch'esso consumato e la parete interna si \u00e8 espansa per circa un terzo della distanza sulla superficie interna. Il resto del fondo \u00e8 relativamente livellato e profondo, con un picco centrale situato leggermente a nordovest rispetto al centro esatto.\nIl cratere \u00e8 dedicato al matematico e cartografo Gemma Frisio.\nCrateri correlati.\nAlcuni crateri minori situati in prossimit\u00e0 di Gemma Frisius sono convenzionalmente identificati, sulle mappe lunari, attraverso una lettera associata al nome."}
{"id": "1458073", "revid": "767487", "url": "https://it.wikipedia.org/wiki?curid=1458073", "title": "Uccidi o muori", "text": "Uccidi o muori \u00e8 un film di genere western all'italiana del 1966 e diretto da Tanio Boccia.\nTrama.\nRingo, ex pistolero che suona il violino, giunge in un paese del West dove \u00e8 dominato da due famiglie rivali cio\u00e8 i Griffith e i Drumort. I Griffith attaccano Ringo che, in una sparatoria, uccide il fratello pi\u00f9 giovane. Nel frattempo conosce e simpatizza con Lisa Drumort, ma deve difendersi da un sicario che lo ferisce."}
{"id": "1458075", "revid": "110157", "url": "https://it.wikipedia.org/wiki?curid=1458075", "title": "Fu\u00dfball-Bundesliga 1978-1979", "text": "Ledizione 1978-1979 della Bundesliga si \u00e8 conclusa con la vittoria finale dell' che conquista il suo quarto titolo, il primo in Bundesliga.\nCapocannoniere del torneo \u00e8 stato Klaus Allofs del Fortuna D\u00fcsseldorf con 22 reti.\nStagione.\nDurante la stagione l'inglese Kevin Keegan dell'Amburgo conquista il suo primo Pallone d'oro; la classifica del campionato viene invece per lungo tempo comandata dal Kaiserslautern che si laurea \"campione d'inverno\" e prosegue in testa fino alla ventisettesima giornata, quando lascia la prima posizione venendo superato alla fine sia dallo Stoccarda che dall'Amburgo. \u00c8 proprio quest'ultima squadra a vincere il campionato, tornando al successo a diciannove anni di distanza dall'ultima volta. Finisce invece al sesto posto il vincitore dell'ultimo titolo, e in questo modo non riesce nemmeno a qualificarsi per la Coppa UEFA; la Coppa di Germania viene invece vinta dal Fortuna D\u00fcsseldorf.\nIn campo internazionale il Borussia M\u00f6nchengladbach conquista la sua seconda Coppa UEFA battendo la nel doppio confronto, inoltre Allan Simonsen \u00e8 il miglior realizzatore della manifestazione. Nelle altre competizioni europee ben figura il Fortuna D\u00fcsseldorf nella Coppa delle Coppe: nella finale di Basilea la squadra viene sconfitta dal Barcellona solo nei tempi supplementari. Buone prove sono anche quelle del nella Coppa dei Campioni, che arriva in semifinale dove \u00e8 sconfitto dai futuri campioni del Nottingham Forest, e dell', che raggiunge lo stesso traguardo nella Coppa UEFA.\nClassifica finale.\nLegenda:"}
{"id": "1458077", "revid": "121652226", "url": "https://it.wikipedia.org/wiki?curid=1458077", "title": "Cratere Gerard", "text": "Gerard \u00e8 un cratere lunare di 98,78 km situato nella parte nord-occidentale della faccia visibile della Luna, lungo il bordo occidentale dell'Oceanus Procellarum, a nord-nordovest del cratere von Braun e a nordest del cratere Bunsen. A causa della sua posizione prossima al terminatore, il cratere Gerard \u00e8 fortemente distorto dalla prospettiva.\n\u00c8 un cratere che presenta un bordo eroso e consumato. La parte settentrionale presenta delle protuberanze a nordest, nord e nordovest. Il fondo interno \u00e8 a tratti irregolare, con diversi piccoli crateri.\nAdiacente al bordo nordovest \u00e8 presente la peculiaria formazione dei due crateri Gereard Q pressoch\u00e9 concentrici: il cratere interno \u00e8 caratterizzato da una superficie basaltica molto scura, il cratere esterno \u00e8 per dimensioni tre volte pi\u00f9 grande. A nordovest di 'Gerard Q-interno' sono presenti le Rimae Gerard che si estendono per circa 100 chilometri sul fondo di Gerard Q-esterno.\nIl cratere \u00e8 dedicato allo scrittore scozzese Alexander Gerard.\nCrateri correlati.\nAlcuni crateri minori situati in prossimit\u00e0 di Gerard sono convenzionalmente identificati, sulle mappe lunari, attraverso una lettera associata al nome."}
{"id": "1458080", "revid": "1788047", "url": "https://it.wikipedia.org/wiki?curid=1458080", "title": "Concei\u00e7\u00e3o do Almeida", "text": "Concei\u00e7\u00e3o do Almeida \u00e8 un comune del Brasile nello Stato di Bahia, parte della mesoregione Metropolitana de Salvador e della microregione di Santo Ant\u00f4nio de Jesus."}
{"id": "1458081", "revid": "2091899", "url": "https://it.wikipedia.org/wiki?curid=1458081", "title": "Cratere Gerasimovich", "text": "Gerasimovich \u00e8 un cratere lunare di 90,19 km situato nella parte sud-orientale della faccia nascosta della Luna, poco oltre il terminatore a ovest-nordovest dell'immenso bacino da impatto Mare Orientale. I crateri principali nelle vicinanze di Gerasimovich sono Houzeau a nord ed Ellerman a sudest.\nDegli impatti hanno consumato il bordo esterno e modificato il perimetro. Il cratere 'Gerasimovich D', molto pi\u00f9 giovane, giace sul bordo nordorientale, vicino al centro di una regione dove \u00e8 presente un deposito di materiale con un'albedo pi\u00f9 elevata. A ovest-sudovest \u00e8 presente il cratere 'Gerasimovich R', dai bordi molto definiti. Il fondo di Gerasimovich \u00e8 irregolare vicino ai bordi ed \u00e8 contrassegnato da piccoli crateri.\nI materiali espulsi (\"ejecta\") dell'impatto che ha generato il Mare Orientale raggiungono il bordo di Gerasimovich.\nIl cratere \u00e8 dedicato all'astronomo russo Boris Petrovi\u010d Gerasimovi\u010d.\nCrateri correlati.\nAlcuni crateri minori situati in prossimit\u00e0 di Gerasimovich sono convenzionalmente identificati, sulle mappe lunari, attraverso una lettera associata al nome."}
{"id": "1458083", "revid": "46936", "url": "https://it.wikipedia.org/wiki?curid=1458083", "title": "Qualificazioni al campionato europeo di calcio 2008 - Gruppo F", "text": ""}
{"id": "1458084", "revid": "86599", "url": "https://it.wikipedia.org/wiki?curid=1458084", "title": "Cratere Gernsback", "text": "Gernsback \u00e8 un cratere lunare di 47,2 km situato nella parte sud-occidentale della faccia nascosta della Luna, nella parte nordorientale del Mare Australe appena oltre il terminatore. \u00c8 visibile durante i periodi di librazione favorevole, ma presentandosi di lato molti dettagli sono nascosti. \u00c8 situato a nord del cratere Lamb e a sudovest del cratere Parkhurst.\nLa parte interna del cratere \u00e8 stata inondata dalla lava, e si presenta livellato e con un coefficiente di albedo basso, simile a quello del mare lunare a sud e ad ovest. Il bordo restante \u00e8 una struttura circolare che presenta qualche segno di erosione lungo il bordo sudorientale. Nella zona meridionale del bordo \u00e8 presente un piccolo cratere.\nIl cratere \u00e8 dedicato all'inventore e scrittore statunitense Hugo Gernsback.\nCrateri correlati.\nAlcuni crateri minori situati in prossimit\u00e0 di Gernsback sono convenzionalmente identificati, sulle mappe lunari, attraverso una lettera associata al nome."}
{"id": "1458086", "revid": "1788047", "url": "https://it.wikipedia.org/wiki?curid=1458086", "title": "Concei\u00e7\u00e3o do Coit\u00e9", "text": "Concei\u00e7\u00e3o do Coit\u00e9 \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Serrinha."}
{"id": "1458089", "revid": "45927", "url": "https://it.wikipedia.org/wiki?curid=1458089", "title": "Pornografia infantile", "text": ""}
{"id": "1458094", "revid": "599013", "url": "https://it.wikipedia.org/wiki?curid=1458094", "title": "Vgv", "text": ""}
{"id": "1458095", "revid": "1788047", "url": "https://it.wikipedia.org/wiki?curid=1458095", "title": "Concei\u00e7\u00e3o do Jacu\u00edpe", "text": "Concei\u00e7\u00e3o do Jacu\u00edpe \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Feira de Santana."}
{"id": "1458097", "revid": "1543377", "url": "https://it.wikipedia.org/wiki?curid=1458097", "title": "Softimage XSI", "text": "Softimage XSI era un software professionale di grafica 3D sviluppato da Softimage, Co., una societ\u00e0 controllata da Avid Technology, usato principalmente dalle case di produzione di film, video-games e pubblicit\u00e0 per la produzione di scene e ambienti in 3D. Acquistato da Autodesk, la vendita al pubblico \u00e8 ufficialmente terminata nel 2015, in favore dei software Maya o 3ds Max.\nEsistevano quattro versioni differenti del software in modo tale da soddisfare tutte le esigenze per quanto riguarda le funzionalit\u00e0 ed il prezzo. Le versioni erano Education, Foundation, Essentials, e Advanced.\nSono state sviluppate inoltre altre due versioni del programma utilizzate soprattutto dalle comunit\u00e0 di game-modding chiamate \"Softimage|XSI Mod Tool\" e \"Softimage XSI EXP\" per Half-Life 2. L'ultima versione di XSI \u00e8 stata sviluppata in stretta collaborazione con Valve Software in modo da permettere alla comunit\u00e0 di creare contenuti specifici per Half-Life 2.\nCaratteristiche principali.\nSoftimage|XSI \u00e8 basato su otto caratteristiche principali.\nXSI.\nSoftimage XSI \u00e8 stato acquistato da Autodesk per 35\u00a0000\u00a0000\u00a0$ e ripresentato al pubblico con il nome di Autodesk Softimage nel febbraio 2009.\nOpenXSI.\nCome per tutte le applicazioni professionali di 3D una delle caratteristiche pi\u00f9 importante \u00e8 la sua personalizzazione ed estensibilit\u00e0. Questa \u00e8 possibile grazie ad una interfaccia di scripting con la quale \u00e8 possibile accedere alle principali funzionalit\u00e0 di XSI e permette quindi agli utenti di realizzare soluzioni su misura. Mentre \"Alias\" ha deciso di sviluppare un linguaggio proprio di scripting chiamato \"Maya Embedded Language\" (MEL), Softimage ha incorporato dei linguaggi di scripting gi\u00e0 esistenti dentro XSI. I linguaggi supportati sono JScript, VBScript, Python, PerlScript, ScOps, e OMScripting.\nEstensioni personalizzate chiamate plug-in possono essere inoltre sviluppate per aggiungere nuove funzionalit\u00e0 e tools. I plug-in possono essere implementati attraverso l'uso di C++ SDK API e il \"Custom Display Host API\" tramite i quali possono essere incorporate in XSI anche applicazioni proprietarie.\nI file che usa XSI possono essere letti/scritti grazie all'uso del formato di file \"dotXSI\" e dalle API messe a disposizione dal \"File Transfer Kit (FTK)\".\nXSI workforce.\nUn set di tools raggruppati in \"XSI workforce\" sono forniti con XSI in modo tale da aumentare la produttivit\u00e0 quando si lavora in gruppo:\nXSI performance.\nUn'interazione non modale (sta a significare che possono essere aperte molteplici finestre in grado di modificare molteplici parametri su un modello) permette agli utenti di lavorare iterativamente e non distruttivamente. Propriet\u00e0 visuali possono inoltre essere settate su ogni oggetto in modo da ottimizzare la visualizzazione e l'aggiornamento della scena mentre si lavora su di essa.\nRendercore.\nIl nucleo del sistema di rendering \u00e8 basato su \"mental ray\" che \u00e8 stata interamente integrata dentro XSI. Tutte le funzionalit\u00e0 avanzate di \"mental ray\" possono essere utilizzate in una viewport mentre si lavora interattivamente su un modello. XSI supporta inoltre il rendering distribuito e fornisce un sistema Web-based per la gestione delle code di rendering (web-based render queue management system) chiamata \"BatchServe\". Questa gestisce il batch-rendering delle scene. Addizionalmente l'architettura di gestione dei plug-in di XSI permette l'uso di motori di rendering e visualizzazione esterni, nonch\u00e9 di \"gestori di code\" di Rendering di terze parti.\nMixer.\nUn'altra caratteristica peculiare di XSI \u00e8 l'animazione. Le animazioni possono essere mixate, mescolate, stratificate ed edite usando l\"'Animation Mixer\", inoltre possono essere usate funzionalit\u00e0 di audio-playback per la realizzazione di lip-synching (sincronizzazione voce-labbra). \"Character SDK\" incluso in XSI pu\u00f2 essere usato per personalizzare la creazione di personaggi e animazioni.\nIntuitivit\u00e0.\nIl motore GUI (basato su XML) fornito pu\u00f2 essere usato per migliorare l'abilit\u00e0 dell'utente nell'interagire con i tools di XSI.\nXSI Fx Tree.\n\"FX Tree\" di Softimage \u00e8 un Compositor completo, con una struttura a nodi (o albero) e integrato con dei tool di pittura (\"paint-tool\") basati indipendentemente su raster e vector. Essi sono basati sulla tecnologia Avid Media Illusion e Avid Matador, dei quali ha effettivamente ereditato le API e le Librerie. Questo perch\u00e9 la societ\u00e0 produttrice dei due software, la Parallax, fu acquisita dall'Avid nel 1995.\nXgs.\nLinguaggi di shading a tempo reale come Cg e HLSL sono stati pienamente incorporati in XSI in modo da permettere agli artisti di vedere esattamente quale sar\u00e0 l'output finale senza avere l'obbligo di uscire da XSI.\nAltre caratteristiche.\nAltre caratteristiche molto significative sono la simulazione particellare (grazie alla quale \u00e8 possibile realizzare effetti come fumo, nebbia e acqua), la simulazione dei tessuti (\"Cloth Simulation\") e dei capelli (\"XSI hair\")."}
{"id": "1458098", "revid": "278830", "url": "https://it.wikipedia.org/wiki?curid=1458098", "title": "3 Supermen a Tokio", "text": "3 Supermen a Tokio \u00e8 un film del 1968 diretto da Bitto Albertini.\n\u00c8 il secondo film della serie dei 3 Supermen, in cui pi\u00f9 volte cambiano regista, interpreti e nomi dei personaggi, avviata col film \"I fantastici 3 Supermen\" del 1967.\nTrama.\nUn agente britannico, incaricato di rintracciare un breve film riguardante alcuni episodi della vita di alti personaggi inglesi che, se venuti allo scoperto, avrebbero potuto far scoppiare uno scandalo, si allea con due ladri abilissimi e si mette alla ricerca della pellicola. I tre giungono a Tokio dove riescono a superare le pi\u00f9 gravi difficolt\u00e0, evitando la morte grazie ad una maglia antiproiettile. Conosciuto uno scienziato giapponese che ha costruito una macchina capace di miniaturizzare le cose, uno dei tre si sottopone alla prova e con questo stratagemma riesce a sapere dove si trova la pellicola. Ma ci\u00f2 si rivela essere una burla dei nemici che invece si trovano a Londra, pronti a presentare il film alla stampa. I tre allora si servono della macchina per miniaturizzare e con tale espediente riescono a sventare lo scandalo. Poi, per evitare un'accusa di furto, fuggono pronti per altre avventure."}
{"id": "1458099", "revid": "1788047", "url": "https://it.wikipedia.org/wiki?curid=1458099", "title": "Conde (Bahia)", "text": "Conde \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Entre Rios."}
{"id": "1458100", "revid": "45927", "url": "https://it.wikipedia.org/wiki?curid=1458100", "title": "Pedo-pornografia", "text": ""}
{"id": "1458105", "revid": "1788047", "url": "https://it.wikipedia.org/wiki?curid=1458105", "title": "Contendas do Sincor\u00e1", "text": "Contendas do Sincor\u00e1 \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Seabra."}
{"id": "1458107", "revid": "599013", "url": "https://it.wikipedia.org/wiki?curid=1458107", "title": "Coop Adriatica", "text": "Coop Adriatica \u00e8 stata una delle grandi cooperative di consumatori del sistema Coop, e come tale ha aderito all'ANCC della Lega Nazionale delle Cooperative e Mutue e al consorzio cooperativo Coop Italia.\nInsieme alle grandi cooperative Coop Consumatori Nordest e Coop Estense e alle medie cooperative Coop Casarsa, Coop Eridana, Coop Reno (nonch\u00e9 ad alcune piccole Coop in Emilia-Romagna, Triveneto, Marche ed Abruzzo) ha aderito al Distretto Adriatico.\nIl 1\u00ba gennaio 2016 si \u00e8 fusa con Coop Consumatori Nordest e Coop Estense nella pi\u00f9 grande cooperativa di consumatori italiana ed europea: Coop Alleanza 3.0.\nCoop Adriatica \u00e8 stata la prima Coop italiana per numero di punti vendita (197).\nStoria.\nDalle origini all'arrivo in Veneto.\nIl primo nucleo dell'attuale Coop Adriatica \u00e8 la Cooperativa Bolognese di consumo, che era stata fondata nel 1911, quindi confluita nell'Ente Autonomo dei Consumi e ricostruita nel 1935 a seguito del fallimento dell'Ente. La cooperativa super\u00f2 gli anni del fascismo e della guerra e rilev\u00f2 una parte consistente degli spacci dell'Ente.\nDopo la guerra, nel 1945 la ragione sociale cambi\u00f2 in Cooperativa di consumo del popolo di Bologna (conosciuta come \"La Bolognese\"), con 17 spacci. Negli anni successivi inizi\u00f2 un processo di fusione con alcune cooperative circostanti, arrivando nel 1954 a gestire 54 spacci.\nPer quanto fosse la pi\u00f9 grande cooperativa dell'Emilia-Romagna, ebbe comunque notevoli problemi di gestione, con perdite di bilancio e stagnazione nelle vendite, dovute sia all'obsolescenza della rete di vendita sia all'aumento della concorrenza. Per uscire dalla crisi nel 1964 venne eletto presidente Luciano Calanchi, proveniente dalla locale Federcoop (associazione territoriale della Lega delle Cooperative), che svilupp\u00f2 un progetto di risanamento, che ebbe successo e permise alla \"Bolognese\" di tornare in utile nel 1967.\nRiportati i conti al bello, si decise di procedere alla fusione con le piccole cooperative della provincia, cosicch\u00e9 nel 1968, dalla fusione della \"Bolognese\" con altre 10 cooperative nacque Coop Bologna, con 197 punti vendita tutti di tipo tradizionale. Delle 30 cooperative rimaste nella provincia molte confluiranno negli anni successivi.\nInizi\u00f2 un progetto per ammodernare la rete, con l'apertura di supermercati, che incontr\u00f2 in parte l'opposizione dei soci, che non vedevano bene la possibilit\u00e0 di chiudere i negozi tradizionali. Il primo supermercato apr\u00ec nel 1973 a Bologna, e nei due anni successivi ne aprirono altri 8, con 19 superette.\nL'obiettivo era quello di creare una cooperativa interprovinciale, incorporando Coop Modena e Coop Ferrara, ma questo passo non si fece soprattutto per contrasti tra queste ultime, che nel 1989 si unirono creando Coop Estense. Tuttavia inizi\u00f2 un progetto di sviluppo in Veneto, incorporando una cooperativa di San Don\u00e0 di Piave.\nDa Coop Emilia Veneto a Coop Adriatica.\nSuccessivamente all'aggregazione della Coop di San Don\u00e0, ci fu lo sbarco a Mestre, assorbendo la cooperativa di Carpenedo. Dopo questa fusione, nel 1975 Coop Bologna cambi\u00f2 ragione sociale in Coop Emilia Veneto, con presidente Ivano Barberini. Iniziarono alcune difficolt\u00e0 economiche, in quanto gli spacci del Veneto vennero per anni gestiti in perdita, ma prosegu\u00ec comunque l'ammodernamento della rete.\nNegli anni ottanta si decise di pianificare la scissione dei piccoli negozi della provincia di Bologna, che si concretizz\u00f2 con la creazione della Coop Reno nel 1988, e il trasferimento di 6 negozi da Coop Emilia Veneto alla nuova cooperativa l'anno successivo. Un altro progetto fu quello di creare una Coop unica per l'area adriatica (Emilia-Romagna, Veneto e Marche) unificando le allora 5 grandi Coop della zona (Coop Emilia Veneto, Coop Estense, Coop Nordemilia, Coop Consumatori Friuli-Venezia Giulia e Coop Romagna Marche).\nCoop Emilia Veneto da fine anni 80 effettu\u00f2 aperture a Bologna e Imola. Coop Emilia Veneto concentr\u00f2 maggiormente lo sviluppo nel Veneto, acquistando la Stargil Italia (che operava con le insegne \"Supermercati Full\" e \"Centri Commerciali OK\"), che gradualmente pass\u00f2 a insegna Coop. Nel 1995 fu incorporata la Coop Romagna Marche, con il contestuale cambio di ragione sociale da Coop Emilia Veneto a Coop Adriatica.\nDal 1995 alla nascita di Coop Alleanza 3.0.\nLa nascita di Coop Adriatica port\u00f2 a numerose nuove aperture tra il 1995 e il 2010 in Romagna, Marche, Veneto e Abruzzo, nelle zone di Pescara e Chieti. Nel 2003 i supermercati abruzzesi sono stati ceduti. A dicembre 2012 viene inaugurato a Bologna un concept store dedicato ad alimenti biologici e salutistici. Si stabil\u00ec inoltre un accordo con altre cooperative per aprire ipermercati in Sicilia, a Palermo, Ragusa, Gravina di Catania e Milazzo.\nDal 1\u00ba giugno 2014 \u00e8 divenuta operativa la fusione per incorporazione con Coop Veneto. Nel marzo 2015 Coop Adriatica, Coop Estense e Coop Nordest si fondono in un'unica nuova cooperativa.: Coop Alleanza 3.0 Coop Adriatica contava 196 punti vendita in 4 regioni.\nAltre attivit\u00e0.\nCoop Adriatica \u00e8 entrata anche in altri settori, tramite societ\u00e0 controllate, ad esempio Robintur S.p.A. (agenzie di viaggio), Adriatica Libri s.r.l, poi Librerie Coop S.p.A., Luce &amp; Gas \u00e8Coop. Ha inoltre fondato IGD SIIQ.\nI soci.\nAl 31 dicembre 2013 i soci erano 1.210.760 cos\u00ec ripartiti:"}
{"id": "1458110", "revid": "599013", "url": "https://it.wikipedia.org/wiki?curid=1458110", "title": "Uhc", "text": ""}
{"id": "1458111", "revid": "1788047", "url": "https://it.wikipedia.org/wiki?curid=1458111", "title": "Conde\u00faba", "text": "Conde\u00faba \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Brumado."}
{"id": "1458112", "revid": "309289", "url": "https://it.wikipedia.org/wiki?curid=1458112", "title": "Uchta (fiume)", "text": "La Uchta () \u00e8 un fiume della Russia europea settentrionale, affluente di sinistra della I\u017ema nel bacino della Pe\u010dora. Scorre nella Repubblica dei Komi.\nIl fiume \u00e8 formato dalla confluenza dei fiumi Vojvo\u017e e Uchta (Lunvo\u017e) che hanno origine dai contrafforti orientali dei monti Timani, a quota 240 e 210\u00a0m, e scorre dapprima in direzione meridionale. Dopo aver ricevuto dalla sinistra idrografica il Tobys' (il suo maggior affluente, lungo 106\u00a0km) gira in direzione orientale. Il letto del fiume \u00e8 ricco di rapide e di crepacci rocciosi per tutta la sua lunghezza. Nel corso inferiore, scorre in sequenza attraverso i villaggi di Vodnyj e \u0160udajag, la citt\u00e0 di Uchta e vicino alla citt\u00e0 di Sosnogorsk (nel villaggio di Ust'-Uchta) sfocia nell'I\u017ema a 202\u00a0km dalla foce. Ha una lunghezza di 199\u00a0km (228\u00a0km con il Vojvo\u017e); l'area del suo bacino \u00e8 di 4\u00a0510\u00a0km\u00b2."}
{"id": "1458116", "revid": "149485", "url": "https://it.wikipedia.org/wiki?curid=1458116", "title": "Organisation internationale de la Francophonie", "text": ""}
{"id": "1458120", "revid": "729019", "url": "https://it.wikipedia.org/wiki?curid=1458120", "title": "Luna 15", "text": "Luna 15 fu il terzo tentativo da parte dell'URSS di mandare una sonda sulla Luna e farla tornare in parte sulla Terra. Fu una missione all'ultimo momento per precedere l'allunaggio dell'Apollo 11.\nLa missione.\nLuna 15 fu lanciata il 13 luglio del 1969 alle 02:54:42 UTC e fu parcheggiata in un'orbita terrestre intermedia, successivamente fu fatta proseguire verso la Luna. La sonda avrebbe dovuto allunare, compiere degli studi, prelevare del terreno lunare e spedirlo sulla Terra. Inoltre avrebbe eseguito delle foto della superficie lunare, studiato il campo gravitazionale e le rocce lunari.\nLuna 15 raggiunse il nostro satellite e si immise in orbita il 17 luglio del 1969 alle 10:00 UT e li rimase per due giorni mentre il centro di controllo missione eseguiva tutti i test della macchina.\nIl 21 luglio, due giorni dopo l'allunaggio dell'Apollo 11, la sonda accese i motori e inizi\u00f2 la discesa. Sfortunatamente le trasmissioni cessarono 4 minuti dopo l'inizio della manovra, ad una altezza di circa 3 km. Probabilmente Luna 15 impatt\u00f2 contro una montagna. La missione fu un insuccesso.\nCooperazione con gli USA.\nIl volo di Luna 15 e la missione Apollo 11 rappresentarono il culmine della gara per la Luna tra le due superpotenze.\nTuttavia, proprio in relazione alla missione di Luna 15 avvenne il primo caso di cooperazione spaziale tra USA e URSS.\nInfatti, dopo l'annuncio dell'avvenuto lancio della sonda sovietica, alla NASA si temette che le rotte potessero coincidere e l'astronauta statunitense Frank Borman, che era appena tornato da una visita in Unione Sovietica, contatt\u00f2 il capo dell'Accademia Sovietica delle Scienze Mstislav V. Keldysh esprimendo tali preoccupazioni. Poche ore dopo, fatto rarissimo per le consuetudini delle autorit\u00e0 sovietiche, Keldysh trasmise il piano di volo previsto per assicurarsi che non si scontrasse con Apollo 11."}
{"id": "1458124", "revid": "309289", "url": "https://it.wikipedia.org/wiki?curid=1458124", "title": "I\u017ema", "text": "La I\u017ema () \u00e8 un fiume della Russia europea settentrionale, affluente di sinistra della Pe\u010dora.\nHa origine a sud dei monti Timani, nella parte meridionale della Repubblica dei Komi; scorre per tutto il percorso con direzione nord/nord-ovest in un territorio prevalentemente piatto o scarsamente rilevato, con estese zone paludose e coperto dalla foresta boreale di conifere. Sfocia nella Pe\u010dora a 455\u00a0km dalla foce, presso il villaggio di Ust'-I\u017ema. Ha una lunghezza di 531\u00a0km; l'area del suo bacino \u00e8 di 31\u00a0000\u00a0km\u00b2. \nIl clima freddo causa lunghi periodi di congelamento delle acque, che vanno in media da met\u00e0 novembre a met\u00e0 maggio.\nI maggiori affluenti sono la Uchta e la Kedva da sinistra, la Ajjuva e il S\u0117bys' da destra. Il maggiore centro urbano toccato dal fiume \u00e8 Sosnogorsk, nell'alto corso; a breve distanza dalle sue sponde, lungo il fiume omonimo, sorge invece la citt\u00e0 di Uchta.\nLa I\u017ema \u00e8 navigabile a monte della foce fino alla localit\u00e0 di Ust-Uchta (Sosnogorsk)."}
{"id": "1458125", "revid": "309289", "url": "https://it.wikipedia.org/wiki?curid=1458125", "title": "Ajjuva", "text": "La Ajjuva () \u00e8 un fiume della Russia europea settentrionale, affluente di destra della I\u017ema nel bacino della Pe\u010dora. Scorre nel Sosnogorsk rajon della Repubblica dei Komi.\nNasce sulle pendici orientali dei monti Timani, scorrendo nel corso superiore attraverso aree disabitate in direzione prima occidentale poi meridionale. Nel basso corso, dopo aver ricevuto il suo affluente principale, il Von\"ju (lungo 91\u00a0km), proveniente dalla sinistra idrografica, svolta verso ovest. Sfocia nella I\u017ema a 324\u00a0km dalla foce, vicino alla citt\u00e0 di Sosnogorsk. Ha una lunghezza di 193\u00a0km; l'area del suo bacino \u00e8 di 2\u00a0950\u00a0km\u00b2."}
{"id": "1458126", "revid": "104458", "url": "https://it.wikipedia.org/wiki?curid=1458126", "title": "Angelo Weiss", "text": "Biografia.\nCarriera sciistica.\nResidente a Vigo di Fassa e specialista dello slalom speciale, ottenne il primo risultato di rilievo in Coppa del Mondo il 22 marzo 1992 a Crans-Montana (17\u00ba) ed esord\u00ec ai Giochi olimpici invernali a , classificandosi all'8\u00ba posto. Nel 1995 si laure\u00f2 campione italiano di slalom speciale, mentre nel 1996 ottenne il suo primo podio, il 1\u00ba marzo a Kempten (2\u00ba), e la sua unica vittoria, il 6 marzo a Champoluc, in Coppa Europa.\nAi XVII Giochi olimpici invernali di , sua ultima presenza olimpica, fu 16\u00ba. Nel 1999 era stato inserito nel quartetto azzurro per lo slalom speciale dei Mondiali di Vail/Beaver Creek, ma non pot\u00e9 prendere il via ; il 15 dicembre dello stesso anno colse a Obereggen il suo ultimo podio in Coppa Europa (3\u00ba).\nIn Coppa del Mondo ottenne la sua unica vittoria (e anche il suo unico podio) il 9 gennaio 2000 a Chamonix e disput\u00f2 la sua ultima gara il 22 gennaio 2002 a Schladming, senza portarla a termine. Si ritir\u00f2 al termine della stagione 2002-2003 e la sua ultima gara fu lo slalom speciale dei Campionati italiani 2003, il 28 marzo a Ponte di Legno/Passo del Tonale, non completato da Weiss.\nCarriera da allenatore.\n e in seguito \u00e8 diventato allenatore per le prove veloci della squadra maschile,\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "1458127", "revid": "1543377", "url": "https://it.wikipedia.org/wiki?curid=1458127", "title": "Romolo Putelli", "text": "Biografia.\nI genitori si chiamavano Giovanni Putelli e Francesca Valgolio; fece gli studi liceali dapprima al seminario di Brescia; continu\u00f2 poi gli studi a Roma presso il collegio dell'Apollinare (attualmente Pontificio Seminario Romano Maggiore), frequentato in quel periodo da Ernesto Buonaiuti e da Angelo Roncalli. Nel 1904 si laure\u00f2 in teologia presso il Seminario di Alatri, dove fu ordinato sacerdote e rimase in qualit\u00e0 di insegnante.\nRitornato a Breno, si dedic\u00f2 alla ricerca erudita e archivistica locale. Nel 1908 divenne segretario dell'\"Associazione pro Valle Camonica\", dedicandosi particolarmente a raccogliere materiale che avrebbe poi fatto parte del Museo Camuno, mentre la sua raccolta di libri e di documenti antichi \u00e8 conservata annessa al Museo Camuno di Breno. Nel 1908 fond\u00f2 la rivista \"Illustrazione camuna\", di cui di fatto fu l'unico redattore pur con vari pseudonimi, avente come fine la divulgazione storica relativa alla Valle Camonica. Nel 1915 pubblic\u00f2 \"Intorno al castello di Breno\" che gli diede una certa notoriet\u00e0 in campo archivistico anche al di fuori del ristretto ambito locale. Riordin\u00f2 in seguito l'archivio diocesano di Brescia (dal 1925 al 1932) e poi quello di Mantova, pubblicando numerosi studi derivanti da questa attivit\u00e0 di archivista.\nA lui \u00e8 intitolato l'Istituto Professionale di Darfo Boario Terme."}
{"id": "1458128", "revid": "138457", "url": "https://it.wikipedia.org/wiki?curid=1458128", "title": "Ictioftiriasi", "text": ""}
{"id": "1458129", "revid": "309289", "url": "https://it.wikipedia.org/wiki?curid=1458129", "title": "Monti Timani", "text": "I Timani () sono una catena montuosa della Russia, situata nella Repubblica dei Komi.\nSi trovano nel nord-est del bassopiano sarmatico e si estendono dalla baia della \u010c\u00eb\u0161a, del mare di Barents, verso sud-est fino alle sorgenti del fiume Vy\u010degda, dividendo il bacino della Dvina settentrionale da quello della Pe\u010dora. La lunghezza della cresta, che si divide in settentrionale, centrale e meridionale, \u00e8 di circa 900\u00a0km. \u00c8 caratterizzata da modesti rilievi e costituisce la sorgente di vari fiumi, come I\u017ema, Vym', Toby\u0161 e Mezen'.\nRisorse minerarie.\nSedimenti di minerali di titanio, bauxite, agata associata a basalti devoniani; giacimenti petroliferi (vicino a Uchta e Lajavo\u017e), gas, bitume e scisti bituminosi, torba, pietre da costruzione."}
{"id": "1458136", "revid": "33689", "url": "https://it.wikipedia.org/wiki?curid=1458136", "title": "Nonio Attico Massimo", "text": "Biografia.\nNonio, che era un cristiano e appartenente all'aristocrazia senatoriale, fu prefetto del pretorio d'Italia (383-384) e console (397).\nQuando Valentiniano II assunse tutto il potere dopo la morte del fratellastro Graziano, effettu\u00f2 un ricambio degli alti funzionari, che avevano servito sotto Graziano, con nuovi personaggi, a lui pi\u00f9 fedeli; Attico sostitu\u00ec il prefetto del pretorio Sesto Claudio Petronio Probo, ma venne poco dopo sostituito a sua volta da Vettio Agorio Pretestato, tanto che il suo mandanto viene definito una sorta di \"interregno\"."}
{"id": "1458139", "revid": "599013", "url": "https://it.wikipedia.org/wiki?curid=1458139", "title": "Carlos Hermosillo", "text": "Occupa il terzo posto nella classifica marcatori di tutti i tempi della Nazionale di calcio del Messico. Il suo soprannome \u00e8 \"El Grandote de Cerro Azul\".\nCarriera.\nClub.\nHermosillo inizia nel Club Am\u00e9rica nella stagione 1983-84. Trascorre la sua carriera prevalentemente in Messico, nel , Cruz Azul, Necaxa, Atlante, e Chivas Guadalajara. Le annate 1994-95 e 1995-96, vedono un Hermosillo risaltare con rispettivamente 35 e 26 gol, segnati con la maglia del Cruz Azul. Hermosillo ha due esperienze all'esterno dell'ambiente calcistico messicano: in Belgio allo nel 1989-90 nei Los Angeles Galaxy per due stagioni dal 1998. Hermosillo si ritira nel 2001.\nNazionale.\nHermosillo conta 35 gol in 90 presenze, raccolte tra il 1984 e il 1997. Ha inoltre preso parte a USA 1994.\nDopo il ritiro.\nDal 1\u00ba dicembre 2006, Carlos Hermosillo viene nominato parte della \"Comision Nacional del Deporte\", ovvero l'ufficio che si occupa delle attivit\u00e0 sportive messicane."}
{"id": "1458141", "revid": "466539", "url": "https://it.wikipedia.org/wiki?curid=1458141", "title": "Boudoir", "text": "Un boudoir \u00e8 una stanza privata di una signora, un salotto o uno spogliatoio, di moda nel XVIII secolo. Il termine deriva da verbo francese \"bouder\", che significa \"mettere il broncio\".\nStoria.\nStoricamente, il boudoir formava parte di una suite privata di una signora, insieme con una sala da bagno e uno spogliatoio, ed era adiacente alla camera da letto. Successivamente divenne l'equivalente del gabinetto, nel senso di studio, per l'uomo. In un periodo successivo venne usato come un salotto privato e per altre attivit\u00e0 come il ricamo, il disegno, lo studio della musica o per divertenti incontri intimi. Nei palazzi signorili, durante i ricevimenti, era la stanza vicina al salone dove si potevano ritirare le donne, in antitesi col \"fumoir\" maschile.\nFamoso \u00e8 il Boudoir di Maria Carolina d'Austria, progettato per la regina di Napoli da Carlo Vanvitelli nella Reggia di Caserta. Nei Caraibi colonizzati dal Regno Unito, il \"boudoir\" \u00e8 uno spazio di fronte alla casa in cui le donne intrattenevano la famiglia e gli amici. \nCitazioni.\nNon poteva mancare un cenno al boudoir nella raccolta di poesie \"Les fleurs du mal\" di Baudelaire. Dal sonetto \"Chant d'automne: ... mais tout aujourd'hui m'est amer,/et rien, ni vostre amour, ni le boudoir, ni l'\u00e2tre,/ne me vaut le soleil rayonnant sur la mer.\" Ed ancora dal secondo componimento del ciclo degli spleen: \"... Je suis un vieux boudoir plein des roses fan\u00e9es,/o\u00f9 g\u00eet tout un fouillis de modes surann\u00e9es ...\" "}
{"id": "1458143", "revid": "466539", "url": "https://it.wikipedia.org/wiki?curid=1458143", "title": "Ferdinand Canning Scott Schiller", "text": "Biografia.\nNato in Danimarca nel 1864, studia in Inghilterra all'universit\u00e0 di Oxford dove intraprende la carriera di professore che prosegue in terra inglese fino al 1929, quando si trasferisce definitivamente negli Stati Uniti, dove insegna presso la \"University of Southern California\". Dopo la morte le sue opere sono state ampiamente diffuse e apprezzate.\nIl pensiero.\nTra i suoi numerosi scritti, spesso contraddittori e polemici, in cui evidenti sono le affinit\u00e0 con il pragmatismo di William James, si ricordano \"The Riddles of the Sphinx\" (Gli enigmi della Sfinge, del 1891), pubblicati con lo pseudonimo di A Troglodite (Un troglodita). In quest'opera, originale e organica, Schiller definisce la propria teoria come un \"umanismo\", che consiste in una particolare dottrina dell'evoluzione, fondata su tre realt\u00e0 fondamentali: il mondo, l'uomo e Dio.\nNell'opera \"Studies in Humanism\" contesta il concetto di una \"ragione pura\" svincolata dall'azione, rintracciando nei ragionamenti sia le emozioni sia le necessit\u00e0.\nL'atto logico \u00e8, secondo l'autore, catalizzato da un interesse e da un bisogno. Ecco che nello scritto \"Formal Logic\" Schiller critica quella logica tradizionale ridotta a un cumulo di parole povere di contenuti, resa, in tal modo, inadatta alle indagini scientifiche e alle procedure del sapere.\nI metodi della scienza, rileva Schiller devono seguire il criterio dell'utile. La verit\u00e0 e la credibilit\u00e0 delle leggi universali sono riscontrabili nella fondatezza dei loro modelli previsionali, o di simulazione dei fatti della natura. Una legge scientifica \u00e8 solamente una finzione necessaria per descrivere il comportamento di un fenomeno. Schiller per\u00f2 allerta sulla veridicit\u00e0 di tutto ci\u00f2 che \u00e8 utile.\nNel saggio \"Humanism\" si sofferma sulle interazioni fra i singoli individui, ognuno con i propri gusti e i propri comportamenti e il consequenziale giudizio della societ\u00e0 che pu\u00f2 risultare di approvazione o di critica. La discriminante nella valutazione sociale \u00e8 insita nell'utilit\u00e0 e nell'efficienza delle conoscenze, ovviamente in rapporto con il relativismo e la soggettivit\u00e0 dei giudizi e delle tendenze. Il pragmatismo, secondo la visione di Schiller, deve salvaguardare la libert\u00e0 dell'uomo e l'indeterminazione del mondo per permettere alle persone di scegliere la verit\u00e0.\nSchiller propone che la filosofia rispecchi le caratteristiche degli uomini che la plasmano."}
{"id": "1458144", "revid": "287204", "url": "https://it.wikipedia.org/wiki?curid=1458144", "title": "Imprimatur (romanzo)", "text": "Imprimatur \u00e8 il primo romanzo scritto da Rita Monaldi e Francesco Sorti, edito da Mondadori per la prima volta nel 2002; \u00e8 stato tradotto in 20 lingue straniere e pubblicato in 45 paesi. In Italia arriv\u00f2 alla quarta posizione tra i pi\u00f9 venduti nella settimana secondo la classifica dei libri del Corriere della Sera. Dopo la terza edizione non \u00e8 stato pi\u00f9 ripubblicato fino al 2015.\nTrama.\nAmbientato nella Roma del 1683, durante un periodo denso di avvenimenti: la peste incombe sull'Europa, i Turchi assediano Vienna, Luigi XIV domina la scena politica, papa Innocenzo XI che tenta di moralizzare la citt\u00e0 di Roma ed i romani, la famiglia Odescalchi (del papa stesso) che presta denaro ad usura agli Olandesi e Guglielmo d'Orange, principe dei Paesi Bassi, protestante, che muove guerra al papa. Nel romanzo sono presenti personaggi storici come l'abate Atto Melani e Nicolas Fouquet.\nIl romanzo \u00e8 il primo di una serie composta da sette thriller storici, ognuno il seguito dell'altro. I titoli dei romanzi compongono una frase latina che racchiude in s\u00e9 il senso dell'intera saga: \"IMPRIMATUR SECRETUM VERITAS MYSTERIUM DISSIMULATIO UNICUM OPUS\" (\"Si pubblichino tutti i segreti del mondo, ma la verit\u00e0 \u00e8 sempre un mistero. Unica impresa, la dissimulazione\").\nLa questione del boicottaggio.\nPoco dopo la pubblicazione del libro, edito da Mondadori, gli autori denunciarono un boicottaggio dalle case editrici italiane le quali, su presunta pressione del Vaticano, che non avrebbe gradito la pubblicazione di fatti storici riguardanti le trame di papa Innocenzo XI, ne evitarono la ri-pubblicazione nonostante il successo conseguito.\nNell'aprile 2008 \u00e8 uscito in Italia il saggio-inchiesta \"Il caso Imprimatur\" di Simone Berni che analizza il romanzo nel suo \"background\", ne studia le linee narrative essenziali e investiga sui motivi del presunto boicottaggio in Italia e in altri paesi a maggioranza cattolica.\nIl libro \u00e8 stato pubblicato in italiano dall'editore olandese De Bezige Bij. Nel settembre 2015 il libro \u00e8 stato nuovamente pubblicato in Italia dalla casa editrice Baldini&amp;Castoldi."}
{"id": "1458155", "revid": "39884", "url": "https://it.wikipedia.org/wiki?curid=1458155", "title": "Neil Cochran", "text": "Specializzato nei misti, ha vinto due medaglie di bronzo alle olimpiadi di Los Angeles 1984, nei 200\u00a0m misti e nella staffetta 4x200\u00a0m sl."}
{"id": "1458156", "revid": "76963", "url": "https://it.wikipedia.org/wiki?curid=1458156", "title": "Antonietta Bagarella", "text": "\u00c8 stata pi\u00f9 volte incriminata per reati connessi alla mafia.\nBiografia.\nLa famiglia Bagarella era molto numerosa e ha dato a Cosa Nostra vari affiliati. La famiglia era composta da Salvatore Bagarella e Lucia Mondello che subito dopo il matrimonio vissero in un appartamento di Corleone ed ebbero sei figli: Giuseppe, Calogero, Giovanna, Leoluca, Antonietta e Maria. Vissero a Corleone fino a quando il padre fu mandato al soggiorno obbligato al confine nord dal 1963 al 1968 per crimini di mafia; la madre decise di lavorare come parrucchiera in casa. In famiglia, Ninetta era la quinta figlia.\nNinetta frequentava il liceo classico. Dopo il diploma magistrale, divenne insegnante di italiano e si fidanz\u00f2 con Salvatore Riina, che era il miglior amico d'infanzia del fratello Calogero. Il 16 aprile 1974 Salvatore e Ninetta decisero di sposarsi segretamente, diventando cos\u00ec entrambi latitanti; in seguito per\u00f2 il matrimonio venne dichiarato non valido. Dalla loro unione sono nati quattro figli: Maria Concetta, Giovanni, Giuseppe e Lucia. Ninetta partor\u00ec tutti e quattro i figli in una clinica di Palermo.\nProcedimenti giudiziari.\nSubisce il primo processo nel luglio del 1971 perch\u00e9 ritenuta complice di Salvatore Riina. Per lei vengono proposti quattro anni di soggiorno obbligato in una localit\u00e0 del nord Italia. Riesce tuttavia a evitare la condanna grazie a un appello accorato ai giudici, nel quale si definisce semplicemente una donna innamorata del proprio fidanzato.\nNel gennaio del 2007 la famiglia di Tot\u00f2 Riina \u00e8 stata condannata a risarcire la famiglia di Paolo Borsellino con una cifra di 3.360.000 euro, a seguito della causa intentata dalla vedova del giudice contro Ninetta Bagarella."}
{"id": "1458165", "revid": "15756", "url": "https://it.wikipedia.org/wiki?curid=1458165", "title": "Loving You Sunday Morning", "text": "Loving You Sunday Morning \u00e8 l'11\u00b0 singolo pubblicato dalla band Hard rock/Heavy metal tedesca Scorpions.\nIl brano, inserito nel sesto album in studio \"Lovedrive\" pubblicato nel 1979, inizia con una chitarra abbastanza lenta di Rudolf Schenker che viene accompagnata subito dopo da quella del chitarrista solista Matthias Jabs, \u00e8 una canzone piuttosto lunga poich\u00e9 molte strofe si ripetono fino a che va via il suono."}
{"id": "1458168", "revid": "767487", "url": "https://it.wikipedia.org/wiki?curid=1458168", "title": "Front Line Assembly", "text": "Front Line Assembly \u00e8 una band canadese electro-industrial nata nel 1986 da Bill Leeb, fuoriuscito dagli Skinny Puppy, e Michael Balch.\nStoria.\nFacendo seguito a due demo, \"Nerve War\" e \"Total Terror\", la band pubblic\u00f2 nel 1987 il loro primo album, \"The Initial Command\". Successivamente, \"Rhys Fulber\" si un\u00ec alla band. L'album, \"State of Mind,\" del 1988, fu il primo ad essere pubblicato a livello mondiale.\nNel 1989 \"Michael Balch\" lasci\u00f2 i \"Front Line Assembly\", e si un\u00ec al gruppo statunitense dei Ministry. L'album \"Gashed Senses and Crossfire\" venne pubblicato nel 1989, mentre il brano, \"Digital Tension Dementia,\" attrasse l'attenzione di molti musicisti underground, fan e DJ. \"Caustic Grip\" fu pubblicato nel 1990, e divenne un classico tra i fan dell'underground. Nel 1991, il singolo \"Virus\" e il suo video, furono accreditati e suonati nei club industrial di tutto il mondo. L'album seguente,\"Tactical Neural Implant\" del 1992 conferma i Front Line Assembly come una delle band pi\u00f9 popolari della musica industrial. L'album seguente \"Millennium,\" del 1994, era composto da una combinazione di chitarre metal, musica elettronica e media sampling, divenute una delle caratteristiche del rock industriale e dell'industrial metal durante gli anni novanta. \"Hard Wired\", del 1995, ed il tour mondiale che seguirono, segn\u00f2 il periodo di maggior successo per i \"Front Line Assembly\".\nL'uscita di Rhys.\nNel 1997, \"Rhys Fulber\" lasci\u00f2 la band per concentrarsi nella produzione sia dei Fear Factory che di altre band. A rimpiazzare \"Fulber\" giunse, \"Chris Peterson\", il quale gi\u00e0 sosteneva la band durante i loro show live. Due anni dopo l'uscita di \"Fulber\", vene pubblicato l'album del 1998, \"Flavour of the Weak\", album che segn\u00f2 una svolta nello stile musicale della band. Le influenze metal divennero meno prorompenti, sostituite dal dominio della strumentazione elettronica. Con gli album, Implode, del 1999, e Epitaph, del 2001, I \"Front Line Assembly,\" in un certo senso ritornarono alle sonorit\u00e0 degli esordi. Nel 2002 \"Chris Peterson\" lasci\u00f2 i \"Front Line Assembly,\" defezione che fece ipotizzare un eventuale e successivo scioglimento della band.\nSoy Leeb.\nLa performance dei \"Front Line Assembly\" del 2002 al Wave Gotik Treffen, annunciata come il loro ultimo show, caus\u00f2 uno scandalo tra la comunit\u00e0 della musica industriale, dopo che alcune fotografie della loro performance circolarono in internet. Molti credettero che Leeb avesse un imitatore. Questo risult\u00f2 essere conosciuto ai fan del gruppo della comunit\u00e0 online come Soy Leeb.\nRhys ritorna.\nTuttavia, nel 2003, \"Rhys Fulber\" torn\u00f2 a far parte della band. Il singolo \"Maniacal\" venne pubblicato nell'ottobre 2003, lanci\u00f2 una nuova fase nella carriera della band, mentre nel 2004 segu\u00ec l'album \"Civilization\". \"Chris Peterson\" pi\u00f9 tardi si riun\u00ec alla band. Nel 2006 questo trio, Leeb/Fulber/Peterson, pubblic\u00f2, \"Artificial Soldier\". Il tour di supporto fu brevemente interrotto a causa di un problema con l'autobus per cui la band rientr\u00f2 nella loro sede a Vancouver, prima di quanto avevano programmato, dopo aver suonato appena in met\u00e0 delle loro date stabilite per gli Stati Uniti La band fece poi in Eurpoa nell'agosto del 2006 suonando in 18 citt\u00e0.\nRecente.\nNel 2006 la band pubblic\u00f2 dei brani tratti dal loro \"Artificial Soldier\" come colonna sonora per il film horror \"FrightWorld\", uscito nel 2007.\nNell'aprile del 2007 con la casa discografica Metropolis Records venne pubblicato il remix dell'album \"Fallout\". L'album \u00e8 uscito in un digipak composto di quattro pannelli e conteneva tre nuovi pezzi: \"Electric Dreams, Unconscious e Armageddon\" e nove remix fatti tra gli altri dai Combichrist, Covenant, Portion Control, Sebastian R. Komor, Zombie Girl/Icon of Coil, Rhys Fulber ed altri.\nProgetti collaterali.\nI Noise Unit sono un progetto musicale collaterale creato da Bill Leeb.\nProgetti collaterali.\nI progetti collaterali sono:"}
{"id": "1458169", "revid": "499531", "url": "https://it.wikipedia.org/wiki?curid=1458169", "title": "Osservatorio europeo delle droghe e delle tossicodipendenze", "text": "L'Osservatorio europeo delle droghe e delle tossicodipendenze (OEDT, in inglese EMCDDA) \u00e8 un'agenzia dell'Unione europea. \u00c8 stata fondata nel 1993 e ha sede a Lisbona, in Portogallo.\n\u00c8 il centro di informazione sulle droghe dell'Unione europea. Raccoglie, analizza e divulga informazioni, rivolgendosi in particolare ai politici dei paesi membri.\nLa pi\u00f9 importante fonte di materiale per l'agenzia \u00e8 la \"rete Reitox\", una serie di centri con sedi presso la Commissione europea, i 27 paesi membri, quelli candidati e la Norvegia.\nPubblica una \"Relazione annuale sull'evoluzione del fenomeno della droga nell'Unione Europea\".\nL'attuale direttore \u00e8 Wolfgang G\u00f6tz."}
{"id": "1458170", "revid": "320578", "url": "https://it.wikipedia.org/wiki?curid=1458170", "title": "Roger and me", "text": ""}
{"id": "1458171", "revid": "599013", "url": "https://it.wikipedia.org/wiki?curid=1458171", "title": "Fernandinho", "text": "Caratteristiche tecniche.\nCentrocampista centrale, molto bravo tatticamente e in fase d'impostazione del gioco, si dimostra abile e caparbio nel recuperare palloni in fase difensiva e interdizione, ma altrettanto veloce nelle ripartenze. Dispone inoltre di una buona tecnica di base e un buon tiro dalla media distanza, grazie alla sua esperienza calcistica, pu\u00f2 arretrare il suo raggio d'azione giocando all'occorrenza anche come difensore centrale.\nCarriera.\nClub.\nAtl\u00e9tico Paranaense e \u0160achtar.\nFin da piccolo gioca nelle giovanili dell'Atl\u00e9tico Paranaense, e nel 2002 viene schierato per la prima volta nella squadra titolare e ne far\u00e0 parte fino al 2005, dove in totale ha disputato 72 partite e segnato 14 gol.\nNel 2005 viene acquistato dallo , squadra ucraina, dove colleziona globalmente in otto anni, 284 presenze e 53 gol.\nNel dicembre 2012 annuncia alla stampa ucraina il suo imminente passaggio a gennaio in una squadra di Manchester, senza per\u00f2 specificare quale.\nManchester City.\nIl 5 giugno 2013 il \"Daily Telegraph\" afferma che il sia vicino all'accordo con il giocatore brasiliano. Il giorno seguente arriva l'ufficialit\u00e0 del suo acquisto da parte dei \"Citizens\" per 40 milioni di euro, con un comunicato pubblicato sul sito ufficiale del club. Il 14 dicembre 2013 realizza i suoi primi due gol con la maglia dei \"Citizens\" nella vittoria casalinga per 6-3 contro l'Arsenal. Il 28 febbraio 2016 va a segno nella finale di Football League Cup 2015-2016 contro il Liverpool terminata 1-1 e vince il trofeo ai rigori. Il 19 gennaio 2018 a soli sei mesi dalla scadenza del suo contratto (giugno 2018), rinnova ulteriormente con gli \"Sky blues\" per altre due stagioni. Il 28 gennaio 2020, rinnova per un'altra stagione con il City fino al giugno 2021. Il 2 febbraio successivo, in occasione della partita contro il , taglia il traguardo delle 300 presenze con la maglia degli \"Sky Blues\". Dopo la partenza di David Silva, nel settembre 2020 viene nominato come capitano della societ\u00e0 inglese.\nNazionale.\nHa vinto i Campionati mondiali Under-20 del 2003 con il , segnando in finale la rete decisiva contro la all'87'.\nFa il suo esordio ufficiale con la nazionale brasiliana l'11 agosto 2011, in un'amichevole giocata a Stoccarda, contro la nazionale tedesca. Torna in nazionale il 5 marzo 2014 a distanza di due anni dall'ultima apparizione, segnando anche il suo primo goal con la \"Sele\u00e7\u00e3o\" nell'amichevole vinta per 5-0 contro il Sudafrica.\nConvocato per il Mondiale 2014, nella terza partita del primo turno va a segno nella vittoria per 4-1 contro il Camerun, in una manifestazione conclusasi per i brasiliani al quarto posto. Quattro anni dopo viene convocato per il Mondiale 2018, in cui scende in campo in tutte le partite del Brasile, il cui percorso si \u00e8 arrestato allo stadio dei quarti di finale con la sconfitta 2-1 subita contro il Belgio in cui \u00e8 stato sfortunato protagonista realizzando un autogol.\nViene poi convocato per la Copa Am\u00e9rica 2019, in cui gioca le prime due gare della squadra che poi ha vinto il trofeo in finale col Per\u00f9.\nStatistiche.\nPresenze e reti nei club.\n\"Statistiche aggiornate al 12 febbraio 2022.\""}
{"id": "1458174", "revid": "989706", "url": "https://it.wikipedia.org/wiki?curid=1458174", "title": "Davy Jones (Pirati dei Caraibi)", "text": "Davy Jones \u00e8 un personaggio immaginario e uno degli antagonisti principali della popolare saga cinematografica \"Pirati dei Caraibi\".\nJones \u00e8 il signore oscuro dei sette mari, capitano dell'Olandese volante, oltrech\u00e9 l'acerrimo nemico di Jack Sparrow e di Will Turner. Insieme alla sua ciurma, l'aspetto di Jones \u00e8 interamente realizzato al computer. I movimenti del personaggio sulla pellicola sono stati riprodotti utilizzando la motion capture, in cui le movenze dell'attore Bill Nighy sono state convertite in immagini digitali. Nei contenuti speciali del DVD \"Pirati dei Caraibi - La maledizione del forziere fantasma\" viene detto che per realizzare la barba di tentacoli di Jones gli ideatori del personaggio si sono ispirati alla lunga barba del famigerato pirata Barbanera (il quale appare nel quarto film della saga come antagonista principale).\nCaratteristiche.\nAspetto e nome.\nDavy Jones viene rappresentato come il capitano di un equipaggio composto da esseri per met\u00e0 umani e per met\u00e0 creature marine: lui stesso ha corpo da uomo, tentacoli da polpo come barba, il ventre di un polpo sulla nuca, un lungo tentacolo al posto dell'indice della mano destra, un'enorme chela di granchio al posto della mano sinistra e una zampa di granchio (che assomiglia molto ad una gamba di legno) al posto della gamba destra. Gli unici tratti umani rimasti sono i suoi occhi azzurri infossati in due occhiaie rosse. Indossa sempre un grande cappello tricorno la cui forma ricorda le corna del demonio, come riferimento al suo soprannome \"Diavolo del mare\". I suoi vestiti sono laceri e ricoperti di incrostazioni marine e, poich\u00e9 quasi sempre bagnati, si mostrano pi\u00f9 scuri di quanto sono veramente, generalmente dal grigio scuro al verde scuro.\nPoteri e abilit\u00e0.\nDavy Jones possiede un gran numero di abilit\u00e0 soprannaturali. \u00c8 in grado di teletrasportarsi a bordo delle navi in mare e pu\u00f2 passare attraverso oggetti solidi. Il suo equipaggio \u00e8 vincolato ad ogni suo ordine e la sua nave fantasma, l'Olandese Volante, \u00e8 in grado di viaggiare sott'acqua.\nJones \u00e8 immortale, capace di sopravvivere a ferite che sarebbero fatali per i mortali, sebbene non impermeabile al dolore. In particolare, \u00e8 stato in grado di tagliare il suo cuore e lasciarlo disincarnato; questo diventa presto la sua unica vera debolezza, poich\u00e9 il cuore pu\u00f2 essere posseduto da altri e utilizzato per ucciderlo o sfruttarlo sotto il suo controllo.\nPu\u00f2 rintracciare qualsiasi anima che gli \u00e8 dovuta usando la \"macchia nera\", che qualsiasi membro del suo equipaggio pu\u00f2 usare per marcare una vittima, ma solo Jones stesso pu\u00f2 rimuoverla. Jones ha anche il potere di controllare il Kraken, un mostro marino che pu\u00f2 distruggere le navi a comando.\nJones non pu\u00f2 calpestare la terraferma tranne una volta ogni 10 anni. Ci sono delle scappatoie, tuttavia; pu\u00f2 stare in piedi e persino camminare dato che il suo percorso ha secchi d'acqua di mare per lui dove appoggiare i piedi (come si \u00e8 visto durante il colloquio su un'isoletta di sabbia in \"Ai confini del mondo\"), e pu\u00f2 anche mandare a terra il suo equipaggio in sua assenza.\nIn un confronto fisico, la fisiologia mutata di Jones gli offre anche vari vantaggi. I suoi tentacoli facciali gli permettono di manipolare gli oggetti con la destrezza di un cefalopode e con maggiore versatilit\u00e0, come si vede quando suona l'organo; le sue mani non umane possono cos\u00ec essere lasciate libere, in modo che sia in grado di trattenere le braccia di Mercer mentre lo soffoca creativamente con i tentacoli. Il suo dito tentacolare gli consente di esercitare una presa molto pi\u00f9 forte e controllare la sua spada, e la sua chela di granchio \u00e8 abbastanza forte per fermare gli attacchi in mischia e piegare o recidere le lame delle spade. Dimostra anche una forza sovrumana pi\u00f9 generale quando lancia Jack dalla trave usando solo il braccio destro.\n\u00c8 anche un abilissimo marinaio, un abile spadaccino e un eccellente suonatore d'organo.\nPersonalit\u00e0.\nViene identificato come il Diavolo dal suo equipaggio: \u00e8 crudele, astuto, spietato, avido, omicida e noncurante di altre persone; questi tratti lo rendono simile a Cutler Beckett. Malvagio, orgoglioso e forse nichilista, ha anche cercato di costringere Jack Sparrow a lasciargli Will e portargli 100 anime sapendo che Sparrow \u00e8 contro la schiavit\u00f9. Escluso chi riesce a raggiungere un accordo con lui, Davy Jones si presenta come un nemico estremamente temibile, privo di esitazione o remore. A differenza del codardo Beckett, Jones \u00e8 coraggioso e audace, e pu\u00f2 essere molto spaventoso e irascibile per dimostrare che fa sul serio. Diventa pi\u00f9 pericoloso quando capisce di essere stato imbrogliato: infatti quando Jack Sparrow rivel\u00f2 che non aveva reclutato 100 anime da dare a lui in cambio della sua (non potendo costringere s\u00e9 stesso a fare una cosa orribile), ma che era invece andato a prendere il suo cuore per ricattarlo a lasciare lui e la sua ciurma in pace, Jones cominci\u00f2 a sparare alla Perla Nera cercando di affondarla nuovamente per dare dolore a Sparrow sapendo quanto tiene alla nave. Probabilmente a causa del tradimento della sua amata Calypso, Jones \u00e8 estremamente convinto della crudelt\u00e0 e infelicit\u00e0 della vita; esplicativa di questa sua visione \u00e8 infatti la sua frase: \"La vita \u00e8 crudele! Oltre la vita dovrebbe essere differente?\". La sua natura appassionata \u00e8 raramente mostrata agli altri, come quando suona il suo tema all'organo a canne mentre versa una lacrima su Calypso e alla fine la incontra a bordo della Perla Nera. In tempi di intensa angoscia emotiva, Jones usa il suo organo per sfogare la sua rabbia e sofferenza. Nonostante la malvagit\u00e0, l'ira e l'amarezza che lo caratterizzano, Davy Jones ha un represso sentimento di amore e bont\u00e0: anche dopo essere stato tradito da Calypso, Jones la ama ancora, e il suo nome \u00e8 infatti l'ultima parola che pronuncia prima di morire.\nDavy Jones parla con un forte accento scozzese, accentuato da vari tic vocali e facciali, che lo rendono ancora pi\u00f9 inquietante. La sua risata tipica \u00e8 untuosa e beffarda.\nBiografia.\nPassato.\nJones viene nominato per la prima volta nel primo film (\"La maledizione della prima luna\") da Will Turner quando minaccia di spararsi sulla \"Perla Nera\": la battuta originale in inglese \u00e8 infatti \"Fate come dico o mi dovrete cercare nello scrigno di Davy Jones!\" mentre la battuta italiana \u00e8 completamente diversa (\"Fate come vi dico o dovrete prendermi in fondo al mare!\").\nDavy Jones nasce in Scozia ed era inizialmente un gran marinaio e un lupo di mare. Ad un certo punto egli si innamor\u00f2 della dea dei mari Calypso; la dea offr\u00ec all'amato l'immortalit\u00e0, ma siccome questa aveva un prezzo gli affid\u00f2 il compito di traghettare le anime dei morti in mare nel regno dell'aldil\u00e0, con la possibilit\u00e0 di poter sbarcare a terra solo una volta ogni dieci anni. Per questo compito, Calypso diede a Davy Jones il comando dell\"'Olandese Volante\", la nave immortale. Jones fece il suo dovere per dieci anni, ma il giorno in cui pot\u00e9 toccare terra e incontrare la sua amata non la trov\u00f2 e scopr\u00ec di essere stato tradito. Addolorato e furente, si cav\u00f2 il cuore dal petto e lo mise in un forziere nascondendolo sull'isola chiamata Isla Cruces.\nCon l'aiuto del primo ordine dei Pirati Nobili, Jones, per vendicarsi, riusc\u00ec a rinchiudere con i nove pezzi da otto l'anima di Calypso stessa in forma umana, in modo che quest'ultima non potesse pi\u00f9 uscirvi tranne quando rievocata dai nove membri dei Pirati Nobili che l'avevano imprigionata. Jones decise inoltre di non svolgere pi\u00f9 il compito da lei assegnato, e a causa di questa sua trasgressione lui e il resto della ciurma si trasformarono nel tempo in esseri mostruosi met\u00e0 uomini e met\u00e0 pesci: la magia del mare aveva maledetto cos\u00ec Jones e i suoi uomini, che si dedicarono in eterno a distruggere ed uccidere chiunque incrociasse il loro cammino.\nNella serie di libri per ragazzi \"Pirates of the Caribbean: Jack Sparrow\", che narra le avventure adolescenziali di Jack Sparrow, si narra che Davy Jones cerc\u00f2 di impossessarsi della spada di Cort\u00e9s e di un magico orologio che aveva il potere di viaggiare nel tempo. Entrambi questi tentativi vennero per\u00f2 ostacolati dal giovane Jack Sparrow. Nel romanzo prequel \"Pirates of the Caribbean: The Price of Freedom\" di A.C. Crispin, Davy Jones venne evocato alla Baia dei Relitti dalla Fratellanza Piratesca per riconoscere Borys Palachnik come uno dei pirati ribelli che stavano violando il Codice piratesco. Intanto, un giovane ma non pi\u00f9 adolescente Jack si vide bruciare e affondare la sua nave di allora, la futura Perla Nera, da Cutler Beckett per rappresaglia; Jack era un dipendente della Compagnia delle Indie Orientali e si rifiut\u00f2 di trasportare un carico di schiavi per conto di Beckett. Quando poi si tuff\u00f2 disperato in acqua per raggiungerla, incontr\u00f2 Davy Jones e fece un patto: se quest'ultimo avesse recuperato la Perla Nera inabissata, Jack Sparrow ne sarebbe divenuto capitano e sarebbe stato libero, ma dopo tredici anni avrebbe dovuto donargli la sua anima.\n\"La maledizione del forziere fantasma\".\nNel secondo film Davy Jones richiede l'anima di Jack Sparrow, in quanto i 13 anni sono ormai trascorsi. Jack, tuttavia, \u00e8 riluttante a consegnargli la propria anima, e perci\u00f2 Jones manda contro la \"Perla Nera\" il Kraken, una terribile bestia marina mitologica ai suoi ordini, dato che non potendo uccidere Jack (a causa del debito che non stabiliva la morte di Sparrow ma la sua consegna a Jones), lo affonda insieme alla Perla Nera e li trascina nel limbo all'interno del suo scrigno per non aver saldato il suo debito. Nel frattempo, James Norrington si appropria del cuore di Davy Jones, che consegna a Cutler Beckett, ora governatore della Compagnia delle Indie Orientali.\n\"Ai confini del mondo\".\nNel terzo film, Davy Jones e la sua ciurma sono sotto il controllo di Cutler Beckett. Beckett \u00e8 infatti in possesso del suo cuore e minaccia di ucciderlo qualora non rispetti i suoi ordini. Beckett ordina a Jones di affondare le navi dei pirati, ma quando vede che il Diavolo del mare non lascia sopravvissuti, fa trasferire il cuore e un presidio di soldati della Compagnia sotto il comando dell'ammiraglio James Norrington direttamente a bordo dell'Olandese affinch\u00e9 Jones rispetti i suoi ordini alla lettera. Pi\u00f9 tardi, a Jones viene ordinato di attaccare la nave del Pirata Nobile Sao Feng. Dopo l'attacco, tra i pirati catturati c'\u00e8 anche Elizabeth Swann, nominata capitano da Sao Feng alla sua morte. L'ammiraglio Norrington, da sempre profondamente innamorato di Elizabeth, aiuta lei e i pirati prigionieri a sfuggire dall'Olandese Volante. Questo gesto gli coster\u00e0 la vita in quanto viene ucciso da Sputafuoco Bill Turner, che si trova in un totale stato di follia. Con la morte di Norrington, Davy Jones e la sua ciurma tentano quindi un ammutinamento contro i soldati della Compagnia che viene per\u00f2 sedato da Ian Mercer, secondo di Beckett, che assume il comando dell\"'Olandese Volante\".\nDavy Jones viene poi a sapere che Jack Sparrow \u00e8 riuscito a scappare dallo scrigno e che la ciurma della \"Perla Nera\" si sta dirigendo alla Baia dei Relitti, dove si terr\u00e0 il quarto Consiglio della Fratellanza in cui i pirati hanno intenzione di liberare Calypso. Davy Jones si reca quindi di nascosto a bordo della \"Perla Nera\" dove incontra Calypso dopo tanti anni. I due discutono del suo tradimento, ma Jones non rivela alla dea che era stato lui a dire al Consiglio della Fratellanza come imprigionarla. Calypso, ignara di questo fatto, dice che quando sar\u00e0 libera gli dar\u00e0 eterno amore, mentre lui le fa capire che sar\u00e0 legato a lei per sempre nonostante tutto.\nIl giorno seguente, mentre si tiene il rito che dovr\u00e0 liberare Calypso, Will Turner le rivela che fu Jones a tradirla. Lei ritorna alla sua forma divina e scompare nelle acque, rifiutandosi di aiutare i pirati o Jones. La sua furia crea un gigantesco \"maelstrom\" attorno al quale si tiene la battaglia finale tra la \"Perla Nera\" e l\"'Olandese Volante\". Durante la battaglia, Jones trafigge a morte Will, ma viene poi ucciso quando il suo cuore viene pugnalato dal morente Will con l'aiuto di Jack. Davy Jones, in punto di morte, sussurra il nome di Calypso prima di precipitare nel maelstrom.\n\"La vendetta di Salazar\".\nNella scena dopo i titoli di coda del quinto film, Will, di nuovo mortale e liberato dalla maledizione dell\"'Olandese Volante\" grazie alla distruzione del Tridente di Poseidone (che aveva il controllo su tutti i fenomeni e le magie dei mari) sta dormendo assieme a Elizabeth nella loro casa. Sul pavimento della stanza si staglia un'ombra che si avvicina zoppicante al letto dei due coniugi: \u00e8 l'ombra di Davy Jones, tornato probabilmente in vita anche lui a causa della distruzione del Tridente. Quando il mostro sta per assalire la coppia, Will si sveglia di soprassalto e nota che in realt\u00e0 la stanza \u00e8 vuota. Credendo che si sia trattato solo di un incubo torna a dormire, non notando per\u00f2 dei cirripedi sul pavimento accompagnate dai rumori dei passi di Jones che si allontana, conferme definitive dell'effettivo passaggio del redivivo ex-capitano dell'Olandese.\nLo Scrigno di Davy Jones.\nLo Scrigno di Davy Jones \u00e8 un'isola di sabbia completamente deserta che si trova al confine tra il regno dei vivi e quello dei morti. L'isola, come narra la stessa Tia Dalma, non \u00e8 un luogo di morte, bens\u00ec un luogo di punizione dove vengono confinati coloro che hanno avuto in passato debiti con Jones che per\u00f2 non sono riusciti a saldare. Una volta confinati sull'isola \u00e8 quasi impossibile fuggire, come dice Hector Barbossa \"\u00c8 qui! Davy Jones non lascia mai andare quello che prende!\": si pu\u00f2 morire per pazzia, o soltanto diventare pazzi a causa delle allucinazioni (come ad esempio Jack Sparrow). Sull'isola si possono trovare nella sabbia molti resti di navi che in passato furono confinate e che sfortunatamente non riuscirono pi\u00f9 a fuggire. Gli unici animali che ci vivono sono dei granchi bianchi assomiglianti a sassi. Stranamente Jack sembrava essere l'unico umano presente nell'intero deserto dello scrigno anche se questo \u00e8 probabilmente perch\u00e9 non \u00e8 morto: difatti tutti gli altri prigionieri dello scrigno (quelli veramente morti) sono ora solo anime di corpi squartati dal Kraken.\nNote sulla produzione.\nPrima di Bill Nighy, i produttori avevano pensato a Jim Broadbent, Iain Glen e Richard E. Grant per il ruolo.\nIl personaggio doveva essere originariamente di nazionalit\u00e0 olandese, ma poi si decise di renderlo scozzese, grazie alle insistenze dell'attore Bill Nighy.\nLa realizzazione di Davy Jones ha richiesto uno sforzo collettivo di tutti i tecnici degli effetti speciali, oltre alla consulenza di James Cameron per rendere il personaggio pi\u00f9 accattivante. La scena pi\u00f9 complessa da girare, secondo l'attore Bill Nighy, fu quella del secondo film, in cui Jones suona l'organo. Dal momento che l'idea di Verbinski era quella di far suonare l'organo di Jones con i tentacoli del suo volto, l'attore ha dovuto muoversi in modo alquanto goffo sull'organo, in modo che in post produzione i tecnici potessero aggiungere l'effetto dei tentacoli che suonano lo strumento.\nAltre apparizioni.\nDavy Jones \u00e8 presente nel terzo capitolo dei videogiochi \"Kingdom Hearts\" nel mondo dei Caraibi: \u00e8 apparso come antagonista ricorrente e come boss.\nDavy Jones compare come antagonista e boss nel videogioco \"Sea of Thieves\", nelle storie assurde di \"Vita da pirata\".\nAccoglienza.\n\"Fandango\" lo ha inserito al settimo posto nella lista dei \"pi\u00f9 nefasti cattivi Disney live-action\"."}
{"id": "1458175", "revid": "1632387", "url": "https://it.wikipedia.org/wiki?curid=1458175", "title": "Power Windows", "text": "Power Windows \u00e8 l'undicesimo album del gruppo rock canadese Rush.\nRegistrato tra gli studi The Manor, Sarm East (Inghilterra) ed AIR Studios (Montserrat) \u00e8 stato pubblicato il 14 ottobre 1985 dalla Anthem Records e distribuito dalla Mercury Records. \u00c8 stato certificato disco d'oro dalla RIAA il 18 dicembre 1985 e disco di platino 27 gennaio 1986. \"Power Windows\" si aggiudica inoltre un Juno Award nel 1986 per la grafica dell'album.\nDescrizione.\nI Rush registrarono questo album avvalendosi della collaborazione del produttore Peter Collins, in un finalmente ritrovato clima di serenit\u00e0 e rilassatezza. L'apporto del nuovo produttore port\u00f2 all'introduzione di nuovi elementi negli arrangiamenti, quali cori, orchestrazioni o nella sovraincisione delle linee vocali, tanto che Neil Peart defin\u00ec l'album come \"pazzescamente iperprodotto\". I pezzi dell'album sono legati tra loro da un'unica tematica, il \"potere\". Tra i brani pi\u00f9 interessanti ed apprezzati vanno citati \"The Big Money\", \"Manhattan Project\", \"Marathon\" e \"Mystic Rhythms\".\nSecondo Neil Peart la fase di composizione per il disco \u00e8 cominciata a inizio 1985, presso gli studi canadesi Elora Sound. Lee e Lifeson stavano lavorando su idee musicali, mentre Peart sui testi. Presto hanno preso forma gli abbozzi di \"The Big Money\", \"Marathon\" e \"Mystic Rhythms\". In seguito il gruppo ha lavorato intorno a \"Middletown Dreams\" e \"Grand Designs\". Come di consueto i Rush hanno intrapreso un giro di concerti di riscaldamento prima di entrare in studio di registrazione (5 date in Florida nel marzo 1985) dove sono state perfezionate le nuove composizioni durante i sound check e proposto alcuni brani in sede live. In seguito sono iniziati i contatti con il produttore Peter Collins e il tecnico del suono \"Jimbo\" Barton e proseguite le sezioni compositive, portando a compimento \"Territories\" e \"Emotion Detector\", il cui testo in origine era stato scritto con l'intenzione di utilizzarlo in una ballata. \"Manhattan Project\", l'ultima canzone della sessione, era piuttosto problematica, ma l'aiuto del produttore, attraverso i suoi suggerimenti, si \u00e8 rivelato esser risolutivo. Le registrazioni vere e proprie delle tracce base si sono svolte in Inghilterra, presso i Manor Studios, nel mese di aprile, e sono state molto rapide. I brani sono stati quindi sottoposti a una importante opera di completamento con sovraincisioni: Andy Richards \u00e8 intervenuto aggiungendo parti strumentali di tastiera sui brani e assistendo la programmazione delle stesse; percussioni esotiche sono state suonate da Peart per \"Territories\" e soprattutto per \"Mystic Rhythms\". Trasferiti in maggio presso gli Air Studio di Monsterrat Lifeson ha completato le varie sovraincisioni di chitarra. In giugno i lavori sono proseguiti negli studi Sarm East di Londra per registrare la voce e gli assoli di chitarra, a questo punto le registrazioni erano pressoch\u00e9 concluse; si \u00e8 quindi iniziato a lavorare sulla disposizione dei brani nel disco, sulla grafica, le fotografie. In agosto, su spinta del produttore, presso gli studi di Abbey Road sono state registrati parti orchestrali per \"Manhattan Project\" e agli Angels Studios cori per \"Marathon\", completando definitivamente le registrazioni.\nLe recensioni al momento della pubblicazione dell'album parlano di un prodotto ben bilanciato tra il rock progressivo e la incorporazioni di elementi moderni, di ottimo compromesso tra le tipiche sonorit\u00e0 degli anni ottanta (Simple Minds, U2, Police, Siouxsie and the Banshees) e il rock brutale degli anni settanta. I testi vengono apprezzati e considerati al di sopra della media riscontrata in prodotti similari. Un disco che asseconda le aspettative dei fans senza deluderle minimamente. Particolarmente apprezzate risultano \"The Big Money\" e \"Manhattan Project\". Anche secondo il giudizio di All Music nel disco - che per essere apprezzato richiede molti ascolti - spicca una fusione tra le origini hard-rock del gruppo e del grande impiego delle tecnologie tipiche degli anni ottanta. Il risultato, che potrebbe risultare freddo, \u00e8 invece enfatizzato da importanti pezzi quali \"The Big Money\", \"Manhattan Project\", \"Marathon\" e soprattutto dall'emozionante \"Mystic Rhythms\".\nPrincipali edizioni e formati.\n\"Power Windows\" \u00e8 stato pubblicato nel corso degli anni in varie edizioni, ristampe e formati; queste le principali:"}
{"id": "1458180", "revid": "767487", "url": "https://it.wikipedia.org/wiki?curid=1458180", "title": "Lucjan Malinowski", "text": "Fu professore dell'Universit\u00e0 Jagellonica e dal 1887 direttore del Seminario slavo. \n\u00c8 stato il fondatore della dialettologia polacca."}
{"id": "1458184", "revid": "834", "url": "https://it.wikipedia.org/wiki?curid=1458184", "title": "Massaggio Svedese", "text": ""}
{"id": "1458186", "revid": "124123", "url": "https://it.wikipedia.org/wiki?curid=1458186", "title": "Leon Schiller", "text": "Studioso di teatro, attore, cantante, organizzatore di spettacoli e di mostre di scenografia sin dalla giovinezza, Schiller fu dapprima attratto dal fascino del primitivo teatro popolare e religioso, che fece rivivere sulle scene in modo suggestivo.\nNominato direttore del Teatro Bogus\u0142awski dal 1924 al 1926, diede inizio ad una serie di tentativi per giungere alla creazione di un teatro monumentale polacco; apparvero cos\u00ec i suoi primi spettacoli d'avanguardia, ispirati ad un eclettismo geniale.\nIn seguito si rivolse soprattutto al repertorio shakespeariano e romantico, e diede alcuni esempi di interpretazione moderna di testi classici veramente suggestivi.\nUomo di eccezionale cultura ed intelligenza, artista di fervente fantasia, Schiller fu uno dei pi\u00f9 grandi uomini di teatro dell'Europa della met\u00e0 del secolo scorso e il pi\u00f9 importante innovatore della scena polacca."}
{"id": "1458187", "revid": "767487", "url": "https://it.wikipedia.org/wiki?curid=1458187", "title": "Ricardo Prado", "text": "Specializzato nei misti, ha vinto la medaglia d'argento nei 400\u00a0m alle Olimpiadi di Los Angeles 1984. Ha vinto medaglie anche in altri stili: dorso e farfalla. \nAi mondiali 1982 ha vinto la gara dei 400\u00a0m misti, stabilendo il primato mondiale.\nVoci correlate.\nProgressione del record mondiale dei 400 m misti."}
{"id": "1458191", "revid": "247222", "url": "https://it.wikipedia.org/wiki?curid=1458191", "title": "Always Somewhere", "text": ""}
{"id": "1458196", "revid": "1543377", "url": "https://it.wikipedia.org/wiki?curid=1458196", "title": "Porto di Belgrado", "text": "Il porto of Belgrado (in lingua serba \"\u041b\u0443\u043a\u0430 \u0411\u0435\u043e\u0433\u0440\u0430\u0434\" o \"Luka Beograd\") \u00e8 un situato a Belgrado, la capitale della Serbia, sul fiume Danubio. Esso \u00e8 situato nel centro della citt\u00e0, a non molti metri da ponte di Pan\u010devo (in lingua serba \"\u041f\u0430\u043d\u0447\u0435\u0432\u0430\u043a\u0447\u0438 \u043c\u043e\u0441\u0442\" o \"Pan\u010deva\u010dki most\"). Il porto di Belgrado, inoltre, fa da capolinea per la gente che dalla zona sul fiume Danubio deve venire qui. Il porto ha una capacit\u00e0 di 3 milioni di tonnellate all'anno e 10\u00a0000 TEU. Contiene 300\u00a0000\u00a0m\u00b2 di magazzini e 650\u00a0000\u00a0m\u00b2 di aree di lavoro all'aperto.\nIl porto di Belgrado ha operato qui e avuto questo nome dal 1961. C'\u00e8 stato il progetto di spostare il porto dal fiume Danubio al Sava, per dare pi\u00f9 spazio alla crescita di Belgrado."}
{"id": "1458200", "revid": "1982", "url": "https://it.wikipedia.org/wiki?curid=1458200", "title": "Antal Veranchich", "text": ""}
{"id": "1458202", "revid": "119699078", "url": "https://it.wikipedia.org/wiki?curid=1458202", "title": "Ponte di Pan\u010devo", "text": "Il ponte di Pan\u010devo () \u00e8 un ponte sul Danubio situato a Belgrado, la capitale della Serbia, nei pressi del porto di Belgrado. Il ponte fu costruito nel 1935. \u00c8 stato l'unico ponte sul Danubio della citt\u00e0 fino all'apertura del ponte Pupin nel dicembre 2014."}
{"id": "1458205", "revid": "1632387", "url": "https://it.wikipedia.org/wiki?curid=1458205", "title": "Hold Your Fire (Rush)", "text": "Hold Your Fire \u00e8 il dodicesimo album in studio della rock band canadese Rush, ed \u00e8 stato pubblicato l'8 settembre 1987.\nIl disco \u00e8 stato registrato al Manor Studio nell'Oxfordshire, al Ridge Farm Studio nel Surrey, negli Air Studios a Monserrat ed al McClear Place di Toronto tra il gennaio e l'aprile 1987 e mixato al Guillaime Tell Studio di Parigi nel maggio dello stesso anno. L'album \u00e8 stato certificato disco d'oro dalla RIAA il 9 novembre 1987.\nDescrizione.\n\"Hold Your Fire\", \u00e8 l'ultimo album in studio della cosiddetta della discografia dei Rush, caratterizzata da un grande uso dei sintetizzatori, che avvicina il sound della band a quello del rock elettronico e della new wave, mentre si allontana dalle sonorit\u00e0 pi\u00f9 progressive rock e hard rock degli esordi. I brani sono mediamente pi\u00f9 brevi e assimilabili alla classica \"forma canzone\", nonostante continuino ad essere presenti arrangiamenti ed intermezzi strumentali tipici del progressive rock. L'album, pur ottenendo discreti dati di vendita, ha riscosso meno successo rispetto ai lavori precedenti: i suoni sono morbidi, dominati dalle tastiere, molto lontani dalle sonorit\u00e0 tipiche del rock, gli arrangiamenti nuovamente arricchiti da orchestrazioni.\nSecondo Neil Peart per la realizzazione di \"Hold Your Fire\" \u00e8 stato confermato sia lo staff tecnico del precedente album visti i soddisfacenti risultati ottenuti, che lo stesso approccio di realizzazione, con frequenti cambi di studio nelle diverse fasi di registrazione, utili a mantenere un ambiente stimolante durante la lavorazione. La fase di scrittura \u00e8 iniziata con le prime bozze di idee per i testi delle nuove canzoni, databili al settembre 1986: nonostante l'idea iniziale fosse quella di trattare come tematica generale del disco il \"tempo\" (il primo embrione di testo riguardava il brano \"Time Stand Still\"), i testi abbozzati per brani quali \"Second Nature\" e \"High Water\" trattavano una tematica riguardante piuttosto gli \"istinti primordiali\" e il \"temperamento\". Un primo incontro con Lee \u00e8 servito a Peart per illustrare al compagno le prime liriche ancora in lavorazione, e viceversa a Lee per sottoporre a Peart alcune idee musicali, tutte composte sulla tastiera. Il successivo passo \u00e8 stato il vero processo compositivo, iniziato in ottobre presso gli Elora Sound Studios: da una parte Peart stava definendo e perfezionando i testi, dall'altra Lifeson e Lee stavano scrivendo parti musicali prendendo spunto da precedenti idee individuali e dalle registrazioni dei sound check di vari show. A differenza degli anni precedenti la band ha optato per non interrompere la fase creativa con i concerti di riscaldamento e ha quindi proseguito il lavoro in studio. In novembre erano pronte 8 canzoni, ma dato che il mezzo privilegiato di ascolto della musica era oramai diventato il CD, pi\u00f9 lungo del disco in vinile, il gruppo ha deciso di realizzare un prodotto da 50 minuti circa, contenente 10 brani. Peter Collins in dicembre ha raggiunto la band in studio per dare il suo contributo con suggerimenti sulla struttura dei brani, in particolare \u00e8 stato molto influente su \"Mission\" e \"Open Secret\". Negli ultimi due giorni di lavorazione \u00e8 stata composta \"Force Ten\", prendendo spunto da testi di Pye Dubois, come gi\u00e0 avvenuto in \"Tom Sawyer\". Le registrazioni base per batteria, basso, tastiere, chitarre guida e tracce vocali sono state effettuate in circa 3 settimane presso i Manor Studios in Inghilterra, con \"Jimbo\" Barton come tecnico del suono; le sedute sono proseguite ai Ridge Farm Studios, sempre in Inghilterra, dove sono state aggiunte parti di tastiera da Andy Richards. Le sessioni sono poi continuate presso gli Air Studios di Montserrat e ancora al McPlace Studios di Toronto, per registrare le voci e chitarre aggiuntive; in quell'occasione Aimee Mann ha registrato le parti vocali per \"Time Stand Still\". A inizio maggio 1987 il trasferimento a Parigi presso gli Studio Guillaume Tell per il missaggio finale.\nLa retrocopertina dell'album, oggi visibile nel libretto interno del CD, e che originariamente era stata concepita per essere la copertina vera e propria, contiene l'immagine di un giocoliere che fa roteare tre palle di fuoco (i tre membri del gruppo), con implicito rinvio al titolo dell'album (\"hold your fire\", \"stringi il tuo fuoco\"). Dietro di lui un orologio segna le 21.12 (riferimento all'album \"2112\"), in un contesto urbano che contiene ulteriori rinvii a molte delle copertine dei precedenti album del trio.\nIl disco ha come tema dominante \"l'istinto\" nelle sue varie declinazioni, il quale \u00e8 interpretato come una fiamma ardente alimentata dal desiderio di fare qualche cosa.\nIn seguito alla pubblicazione del disco la rivista Kerrang! licenzia una recensione entusiastica: \"Hold Your Fire\" viene definito un album di qualit\u00e0, sostanza e coerenza; i Rush vengono apprezzati per la capacit\u00e0 di progredire musicalmente e sperimentare senza cadere nell'indulgenza. Tutte le canzoni vengono valutate come di alto livello e il disco come uno dei migliori dell'anno. Sounds vede una band in grande forma e in costante miglioramento. Abili strumentisti che realizzano come sempre un album profondo e complesso, ma ricco di melodie, dove il trio ha la capacit\u00e0 di valorizzare anche la semplicit\u00e0, anche grazie al lavoro di produzione. All Music giudica \"Hold Your Fire\" come il migliore del ciclo degli ultimi 4 album: il suono risulta pi\u00f9 caldo in precedenza, grazie alla combinazione di chitarre di Lifeson e tastiere di Lee, mentre come di consueto Peart \u00e8 eccitante e innovativo. Tra i brani si evidenziano \"Force Ten\", \"Time Stand Still\" e \"Turn the Page\" come i pezzi pi\u00f9 immediati del disco, \"Prime Mover\" e \"Tai Shan\" definite misteriose, \"Lock and key\" in perfetto stile Rush e infine il miglior pezzo del disco, \"Mission\" con la sua bellezza pura.\nPrincipali edizioni e formati.\n\"Hold Your Fire\" \u00e8 stato pubblicato nel corso degli anni in varie edizioni, ristampe e formati; queste le principali:"}
{"id": "1458209", "revid": "834", "url": "https://it.wikipedia.org/wiki?curid=1458209", "title": "Coast to coast", "text": ""}
{"id": "1458218", "revid": "287204", "url": "https://it.wikipedia.org/wiki?curid=1458218", "title": "Jedrzej Moraczewski", "text": ""}
{"id": "1458223", "revid": "301156", "url": "https://it.wikipedia.org/wiki?curid=1458223", "title": "\u017deleznice Srbije", "text": "\u017deleznice Srbije (\u0416\u0435\u043b\u0435\u0437\u043d\u0438\u0446\u0435 \u0421\u0440\u0431\u0438\u0458\u0435) \u00e8 la societ\u00e0 che controlla tutte le ferrovie di Serbia. Oltre al servizio ferroviario ordinario, la societ\u00e0 controlla anche la ferrovia turistica \u0160arganska osmica."}
{"id": "1458225", "revid": "1573940", "url": "https://it.wikipedia.org/wiki?curid=1458225", "title": "Robert Woodhouse", "text": "Specializzato nei misti, ha vinto la medaglia di bronzo nei 400\u00a0m misti alle Olimpiadi di Los Angeles 1984."}
{"id": "1458235", "revid": "834", "url": "https://it.wikipedia.org/wiki?curid=1458235", "title": "Can't get enough", "text": ""}
{"id": "1458237", "revid": "116109946", "url": "https://it.wikipedia.org/wiki?curid=1458237", "title": "Murray Schisgal", "text": "Biografia.\nAvvocato e poi insegnante di inglese, si dedic\u00f2 all'attivit\u00e0 di drammaturgo dall'et\u00e0 di 35 anni. Le sue prime commedie, \"The Typists\" e \"The Tiger\", furono scritte e rappresentate nel 1961 con buona accoglienza da parte della critica.\nDel 1964 \u00e8 la sua commedia pi\u00f9 importante, \"Luv\", rappresentata con grande successo a New York con la regia di Mike Nichols, e portata alla ribalta in parecchi teatri europei.\nRicevette la candidatura all'Oscar alla migliore sceneggiatura originale nel 1983 grazie al capolavoro \"Tootsie\".\nNelle sue opere us\u00f2 sempre dialoghi molto lucidi e controllati, conditi spesso da vena satirica."}
{"id": "1458239", "revid": "1543377", "url": "https://it.wikipedia.org/wiki?curid=1458239", "title": "Roland Young", "text": "La sua recitazione, venata di sottile umorismo britannico, lo port\u00f2 ad avere un grande successo presso il pubblico degli Stati Uniti.\nBiografia.\nNato a Londra, il padre fu un architetto e voleva che il figlio seguisse le sue orme. Dopo aver compiuto gli studi prima allo Sherborne College, nel Dorset, e poi alla London University, venne ammesso alla Royal Academy of Dramatic Art. La sua carriera di attore teatrale inizi\u00f2 nel West End londinese nello spettacolo \"Find the Woman\" del 1908.\nNel 1912 si trasfer\u00ec oltreoceano per tentare la carriera a Broadway, dove debutt\u00f2 nello spettacolo \"Hindle Wakes\". Il suo esordio fu ben accolto, al punto che l'autore teatrale Clare Kummer scrisse proprio per lui due commedie brillanti, \"Good Gracious Annabelle!\" e \"A Successful Calamity\", che Young interpret\u00f2 rispettivamente nel 1916 e nel 1917. Divenuto cittadino statunitense, prest\u00f2 servizio durante la Prima guerra mondiale con l'esercito degli Stati Uniti.\nAl suo ritorno dalla guerra, il 5 settembre 1921 spos\u00f2 la figlia di Kummer, Marjorie, dalla quale divorzi\u00f2 il 18 ottobre 1940. Dopo un periodo in cui fece la spola tra New York e Londra, esord\u00ec sul grande schermo con il film muto \"Sherlock Holmes\" (1922), per la regia di Albert Barker, in cui interpret\u00f2 il ruolo del Dottor Watson, al fianco di John Barrymore nel ruolo del celebre detective.\nTuttavia la pellicola non gli apr\u00ec subito la strada degli studios hollywoodiani. Dopo aver firmato un contratto con la Metro Goldwyn Mayer, che gli permise di recitare nel suo primo film sonoro, \"Lo spettro verde\" (1929), Young venne ceduto prima alla Warner Bros. e pi\u00f9 tardi alla 20th Century Fox, prendendo parte dalla seconda met\u00e0 degli anni trenta a numerose commedie brillanti che gli fecero finalmente guadagnare popolarit\u00e0 e consenso di critica e pubblico. Tra i suoi ruoli di maggior successo \u00e8 da ricordare quello di Cosmo Topper, lo stralunato uomo d'affari alle prese con i fantasmi dei suoi clienti (Cary Grant e Constance Bennett) nella commedia \"La via dell'impossibile\" (1937), per la quale ottenne una candidatura all'Oscar al miglior attore non protagonista. Young riprender\u00e0 successivamente il ruolo di Cosmo Topper in due sequel, \"Viaggio nell'impossibile\" (1938) e \"Una bionda in paradiso\" (1941).\nAlla met\u00e0 degli anni quaranta, Young debutt\u00f2 anche alla radio, rivelandosi un ottimo attore radiofonico, e fece coppia con Cornelia Otis Skinner nella serie radiofonica \"William and Mary\"."}
{"id": "1458240", "revid": "236578", "url": "https://it.wikipedia.org/wiki?curid=1458240", "title": "Liceo socio-psico-pedagogico", "text": ""}
{"id": "1458241", "revid": "729019", "url": "https://it.wikipedia.org/wiki?curid=1458241", "title": "Aeroporto di Belgrado-Nikola Tesla", "text": "L'Aeroporto di Belgrado-Nikola Tesla (in lingua serba \"\u0410\u0435\u0440\u043e\u0434\u0440\u043e\u043c \u0411\u0435\u043e\u0433\u0440\u0430\u0434 \"\u041d\u0438\u043a\u043e\u043b\u0430 \u0422\u0435\u0441\u043b\u0430\"\" o \"Aerodrom Beograd \"Nikola Tesla\"\"), anche conosciuto come Belgrado-Sur\u010din, dal nome della municipalit\u00e0 di Belgrado in cui \u00e8 localizzato, \u00e8 l'aeroporto principale e pi\u00f9 utilizzato della Serbia.\nL'aeroporto \u00e8 intitolato allo scienziato serbo Nikola Tesla (1856-1943) e si trova 12 chilometri a ovest del centro di Belgrado."}
{"id": "1458242", "revid": "1305772", "url": "https://it.wikipedia.org/wiki?curid=1458242", "title": "The Invisible Man", "text": ""}
{"id": "1458244", "revid": "767487", "url": "https://it.wikipedia.org/wiki?curid=1458244", "title": "Grom (album)", "text": "Grom (\"tuono\" in polacco) \u00e8 il secondo album registrato dalla (ai tempi) black metal band Behemoth, pubblicato su Pagan Records nel 1996."}
{"id": "1458249", "revid": "599013", "url": "https://it.wikipedia.org/wiki?curid=1458249", "title": "Greg Fasala", "text": "Specializzato nello stile libero, ha vinto la medaglia d'argento nella staffetta 4x100\u00a0m sl alle Olimpiadi di Los Angeles 1984."}
{"id": "1458251", "revid": "57342", "url": "https://it.wikipedia.org/wiki?curid=1458251", "title": "Giovanni Targioni-Tozzetti (librettista)", "text": "Biografia.\nFiglio del poeta e scrittore Ottaviano, Giovanni Targioni-Tozzetti fu amico personale del compositore Pietro Mascagni, tanto che per lui scrisse vari libretti d'opera, fra i quali quello di \"Cavalleria rusticana\", steso in collaborazione con Guido Menasci e il cui soggetto fu tratto da una nota novella di Giovanni Verga. Con Menasci scrisse anche il libretto per \"Regina Diaz\" di Umberto Giordano.\nFu sindaco di Livorno dal 1911 al 1915."}
{"id": "1458253", "revid": "1305772", "url": "https://it.wikipedia.org/wiki?curid=1458253", "title": "Forotic", "text": "Forotic \u00e8 un comune della Romania di 1.827 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 4 villaggi: Brezon, Comor\u00e2\u0219te, Forotic, Surducu Mare."}
{"id": "1458256", "revid": "767487", "url": "https://it.wikipedia.org/wiki?curid=1458256", "title": "Lost in Space (Part I)", "text": "Lost in Space (Part I) \u00e8 un EP della band power metal Avantasia, pubblicato nel 2007."}
{"id": "1458257", "revid": "767487", "url": "https://it.wikipedia.org/wiki?curid=1458257", "title": "Lost in Space (Part II)", "text": "Lost in Space (Part II) \u00e8 un EP della band power metal Avantasia, pubblicato nel 2007."}
{"id": "1458261", "revid": "1573940", "url": "https://it.wikipedia.org/wiki?curid=1458261", "title": "Neil Brooks", "text": "Specializzato nello stile libero, ha vinto la medaglia d'oro nella staffetta 4x100\u00a0m sl ai Giochi olimpici di Mosca 1980 e quella di argento a Los Angeles 1984."}
{"id": "1458262", "revid": "228587", "url": "https://it.wikipedia.org/wiki?curid=1458262", "title": "Rasse und Siedlungshauptamt", "text": ""}
{"id": "1458270", "revid": "116081310", "url": "https://it.wikipedia.org/wiki?curid=1458270", "title": "Michael Delany", "text": "Specializzato nello stile libero, ha vinto la medaglia d'argento nella staffetta 4x100\u00a0m sl alle Olimpiadi di Los Angeles 1984."}
{"id": "1458273", "revid": "1305772", "url": "https://it.wikipedia.org/wiki?curid=1458273", "title": "Laura Mersini", "text": " Insegna fisica all'Universit\u00e0 del Nord Carolina a Chapel Hill dal gennaio 2004.\nBiografia.\nHa ricevuto la laurea dall'Universit\u00e0 di Tirana in Albania, sua nazione d'origine, e ha conseguito il PhD nel 2000 all'University of Wisconsin-Milwaukee.\nHa compiuto studi in vari campi della fisica e della cosmologia, interessandosi soprattutto della possibilit\u00e0 di generare energia oscura dalle fisiche transplanckiane nella teoria delle stringhe, teorie di campo quantistico e gravitazionale nello spazio curvo, e in mondi brana a pi\u00f9 dimensioni.\nDopo che il telescopio spaziale WMAP ha individuato una macchia fredda nella radiazione cosmica di fondo, dal diametro di 900 milioni di anni luce, Laura Mersini ha teorizzato che l'anomalia potrebbe essersi l'impronta generata dall'interazione del nostro universo in entanglement quantistico con un altro universo dietro al nostro, prima che gli stessi venissero separati dall'inflazione. Secondo Mersini-Houghton \u00abQuesta previsione si inserisce nella teorie delle stringhe, la quale prevede un gran numero di universi coesistenti col nostro governati da differenti leggi fisiche\u00bb.\nRiguardo alla grande \"macchia fredda\" individuata dal telescopio, Mersini ha commentato: \u00ab\u00c8 l'impronta indelebile di un altro universo che sta oltre il nostro\u00bb."}
{"id": "1458279", "revid": "39884", "url": "https://it.wikipedia.org/wiki?curid=1458279", "title": "Thomas Lejdstr\u00f6m", "text": "Specializzato nello stile libero, ha vinto la medaglia di bronzo alle Olimpiadi di Los Angeles 1984 nella staffetta 4x100\u00a0m sl."}
{"id": "1458280", "revid": "77156474", "url": "https://it.wikipedia.org/wiki?curid=1458280", "title": "Giuseppe Ciaffei", "text": "Nato a Monte Compatri, paese dei Castelli Romani in provincia di Roma, si laure\u00f2 in Legge all'Universit\u00e0 di Roma.\nAssunto come funzionario statale, attorno al 1940 combatt\u00e9 come ufficiale dei Carabinieri in Africa settentrionale durante la Seconda guerra mondiale. Per la sua condotta ottenne una medaglia d'argento. Venne fatto prigioniero e torn\u00f2 dopo cinque anni a Monte Compatri, localit\u00e0 nella quale si ritir\u00f2 dopo il pensionamento.\nNel marzo 1974 pubblic\u00f2 \"Monte Compatri - Profilo storico\", la prima opera storica riguardante questa cittadina dei Castelli Romani."}
{"id": "1458292", "revid": "767487", "url": "https://it.wikipedia.org/wiki?curid=1458292", "title": "G\u00e2rnic", "text": "G\u00e2rnic (in ceco \"Gernik\") \u00e8 un comune della Romania di 1.425 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: G\u00e2rnic e Padina Matei.\nLa particolarit\u00e0 del comune \u00e8 data dalla presenza di una consistente colonia ceca; questo fatto \u00e8 dovuto alla decisione presa dal governo dell'Impero Austroungarico nel 1827 di trasferire 56 famiglie dalla Boemia alla zona meridionale del Banato. Queste famiglie si insediarono, oltre che a G\u00e2rnic, anche nei villaggi di Sf\u00e2nta Elena (Coronini), Ravensca (Sichevi\u021ba), Eibental, Big\u0103r (Berzasca), \u0218umi\u021ba (L\u0103pu\u0219nicel). \u00c8 comunque a G\u00e2rnic che rimane tuttora la colonia pi\u00f9 significativa, che costituisce la maggioranza della popolazione del comune."}
{"id": "1458293", "revid": "44578", "url": "https://it.wikipedia.org/wiki?curid=1458293", "title": "Stefan Uro\u0161 IV Du\u0161an di Serbia", "text": ""}
{"id": "1458295", "revid": "287204", "url": "https://it.wikipedia.org/wiki?curid=1458295", "title": "Garnic", "text": ""}
{"id": "1458301", "revid": "767487", "url": "https://it.wikipedia.org/wiki?curid=1458301", "title": "Me\u0161a Selimovi\u0107", "text": "Biografia.\nDi origine Bosniaca, Selimovi\u0107 fu vincitore di numerosi premi letterari. I suoi libri scritti in lingua serbocroata sono tradotti in moltissime lingue, tra cui l'italiano e l'inglese.\nLe sue opere pi\u00f9 famose sono i romanzi \"Il derviscio e la morte\" (\"Dervi\u0161 i smrt\") e \"La fortezza\" (\"Tvr\u0111ava\"). Ambedue le opere sono ambientate nella Bosnia dell'Impero Ottomano. Nel febbraio del 2016 viene per la prima volta pubblicata in Italia la parte conclusiva della trilogia, cos\u00ec la definisce lo scrittore Bo\u017eidar Stani\u0161i\u0107, \"Ostrvo\" (\"L'isola\"), edito da \"Bordeaux\". Il romanzo era stato pubblicato in Juguslavia nel 1974, da \"Prosveta\", a quel tempo l'editore pi\u00f9 famoso di letteratura contemporanea in Jugoslavia."}
{"id": "1458303", "revid": "1776051", "url": "https://it.wikipedia.org/wiki?curid=1458303", "title": "Glimboca", "text": "Glimboca \u00e8 un comune della Romania di 1.866 abitanti, ubicato nel distretto di Cara\u0219-Severin, nella regione storica del Banato."}
{"id": "1458304", "revid": "767487", "url": "https://it.wikipedia.org/wiki?curid=1458304", "title": "Evil Aliens", "text": "Evil Aliens \u00e8 un film del 2005, diretto da Jake West.\nIl film \u00e8 una commedia horror splatter, che segue la tradizione di film come \"Splatters - Gli schizzacervelli\", \"Chi \u00e8 sepolto in quella casa?\" e \"La casa\", con l'impiego di molte scene di sangue.\n\u00c8 stato il primo film horror britannico ad utilizzare videocamere Sony HD (Alta Definizione), e contiene quasi 140 scene con effetti digitali e un massiccio uso di effetti speciali per le scene pi\u00f9 cruente.\nTrama.\nIl film inizia con un rapimento alieno su un'isola remota al largo della costa del Galles. Le notizie che circolano su questo avvenimento richiamano una troupe inglese, guidata da Michelle Fox che \u00e8 l'affascinante presentatrice di uno show della TV via cavo chiamato \"Weird Worlde\". All'inizio la troupe crede che l'intera storia sia solo uno scherzo. Tuttavia, si scopre che gli alieni sono veri e non sono pacifici."}
{"id": "1458305", "revid": "94902", "url": "https://it.wikipedia.org/wiki?curid=1458305", "title": "Drago di komodo", "text": ""}
{"id": "1458306", "revid": "767487", "url": "https://it.wikipedia.org/wiki?curid=1458306", "title": "Another Piece of Meat", "text": "Another Piece of Meat \u00e8 l'ottavo singolo degli Scorpions.\nIl brano \u00e8 inserito nel sesto album in studio, \"Lovedrive\", pubblicato nel 1979.\nLa canzone inizia molto veloce con le chitarre di Rudolf Schenker e Matthias Jabs, rispettivamente chitarra ritmica e chitarra solista. Klaus Meine nella canzone ha una voce molto urlata, l'assolo di Matthias \u00e8 a livelli molto alti.\n\"Another Piece of Meat\" \u00e8 stata scritta dal chitarrista Rudolf Schenker e dal cantante Klaus Meine. \"Lovedrive\" divenne album dell'anno anche grazie a tracce come questa. Nella canzone partecipa pure Michael Schenker, il fratello di Rudy."}
{"id": "1458307", "revid": "599013", "url": "https://it.wikipedia.org/wiki?curid=1458307", "title": "Bengt Baron", "text": "Specializzato nel dorso e nella farfalla ha vinto la medaglia d'oro nei 100\u00a0m dorso ai Giochi olimpici di nei 100\u00a0m dorso e il bronzo nella staffetta 4x100\u00a0m sl ai Giochi olimpici di ."}
{"id": "1458309", "revid": "102827152", "url": "https://it.wikipedia.org/wiki?curid=1458309", "title": "Electro-industrial", "text": "L'electro-industrial, \u00e8 un genere musicale emerso dalla scena EBM e dalla post-industrial tra la fine degli anni ottanta e la prima met\u00e0 degli anni novanta. Mentre l'EBM \u00e8 minimale nella struttura e pulito nella produzione, l'electro-industrial ha un suono pi\u00f9 complesso e stratificato. \nDopo che il movimento EBM si affievol\u00ec all'inizio degli anni novanta, l'electro-industrial ottenne crescente popolarit\u00e0 nella scena internazionale dei club alternativi. Generalmente I gruppi di electro-industrial usano battiti severi, voci distorte o digitalizzate, e a differenza del rock industriale, spesso evitano l'utilizzo della chitarra elettrica. I contenuti dei testi sono spesso influenzati dalle materie relative al tema della distopia. All'inizio del nuovo millennio molti artisti inglobano nel loro suono una forte influenza Techno dalla quale derivano nuovi stili come Aggrotech e Futurepop."}
{"id": "1458316", "revid": "39884", "url": "https://it.wikipedia.org/wiki?curid=1458316", "title": "Mikael \u00d6rn", "text": "Specializzato nello stile libero, ha vinto la medaglia di bronzo nella staffetta 4x200\u00a0m sl alle Olimpiadi di Los Angeles 1984."}
{"id": "1458317", "revid": "767487", "url": "https://it.wikipedia.org/wiki?curid=1458317", "title": "Goruia", "text": "Goruia \u00e8 un comune della Romania di 901 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 3 villaggi: G\u00e2rli\u0219te, Giurgiova, Goruia."}
{"id": "1458320", "revid": "6923", "url": "https://it.wikipedia.org/wiki?curid=1458320", "title": "Stevan Stojanovi\u0107 Mokranjac", "text": ""}
{"id": "1458325", "revid": "123490697", "url": "https://it.wikipedia.org/wiki?curid=1458325", "title": "Locri Epizefiri", "text": "Locri Epizefiri (in greco \u039b\u03bf\u03ba\u03c1\u03bf\u1f76 \u0395\u03c0\u03b9\u03b6\u03b5\u03c6\u03cd\u03c1\u03b9\u03bf\u03b9, \"Lokroi Epizephyrioi\") fu una citt\u00e0 della Magna Grecia, fondata sul mar Ionio, nel VII secolo a.C., da greci provenienti dalla Locride.\nLocri Epizefiri fu l'ultima delle colonie greche fondate sul territorio dell'attuale Calabria. I coloni, giunti all'inizio del VII secolo a.C., si stabilirono inizialmente presso lo \"Zephyrion Acra\" (Capo Zefirio), oggi Capo Bruzzano, e solo pi\u00f9 tardi si insediarono pochi chilometri a nord della citt\u00e0 storica conservando per\u00f2 l'appellativo di \"Epizephyrioi\", che significa appunto \"attorno a Zephyrio\".\nStoria.\nScrive il geografo greco Strabone su \"Locri Epizefiri\":\nLe fonti riguardo alla fondazione di Locri Epizefiri sono quindi discordanti. Secondo il passo di Strabone, qui riportato, la citt\u00e0 fu fondata dai Locresi del golfo di Crisa, guidati dall'ecista Evante. Altre fonti, tra cui Polibio, dicono che i coloni sarebbero venuti dalla \"Locride Opunzia\" (Locride orientale) di fronte all'isola Eubea, e questa testimonianza \u00e8 confermata da Eforo, con cui polemizza Strabone, e da Virgilio, che chiam\u00f2 i fondatori della colonia \"Narici\".\nAltre testimonianze parlano di una provenienza dalla \"Locride Ozolia\", sul golfo di Corinto.\nPer quel che concerne la cronologia della fondazione della colonia, Pausania e Polibio la collegano alla prima guerra messenica, in una data quindi molto alta rispetto al quadro generale della grecizzazione del golfo ionico. Eusebio di Cesarea nelle \"Cronache\" indica il 673 a.C., e Girolamo, che cur\u00f2 la traduzione latina dell'opera di Eusebio scritta in lingua armena, colloca l'avvenimento nel 679 a.C. Secondo Strabone essa segu\u00ec di poco quella di Siracusa (733 a.C.) e di Crotone (710 a.C.), dunque sarebbe avvenuta alla fine dell'VIII secolo a.C..\nAristotele sostiene che i fondatori fossero dei servi fuggiti con le mogli dei loro padroni, impegnati con Sparta nella guerra contro i Messeni. Tale asserzione, negata pi\u00f9 tardi da Timeo, fu confermata da Polibio che raccolse le testimonianze dirette dei discendenti locresi.\nPausania, dal canto suo, ha respinto la tesi della fondazione della colonia da parte di servi fuggiti, con tutta una serie di motivazioni ben argomentate.\nInnanzitutto riferisce della tradizionale leggenda Locrese riguardo ad una spedizione ufficialmente inviata da Sparta, ai tempi del re Polidoro, per partecipare alla fondazione della colonia, in netto contrasto quindi con l'idea di una fuga di servi.\nIn secondo luogo, Pausania evidenzia molti punti di contatto tra Locri e Sparta relativi all'aspetto religioso: il culto di Persefone era fondamentale nella societ\u00e0 Locrese, cos\u00ec come a Sparta; allo stesso modo erano importanti per Locri e Crotone i culti di Achille, Eaco e Tetide, provenienti da Sparta, da cui deriv\u00f2 la genealogia di Locro fratello di Crotone; e, altro importante elemento, la richiesta da parte dei Locresi a Sparta, prima della battaglia della Sagra, di un aiuto militare.\nAiuto che, concretizzatosi in modo pressoch\u00e9 simbolico con l'invio di un ristretto manipolo di soldati, diede origine al culto dei Dioscuri, i quali si sarebbero materializzati sul campo di battaglia prendendovi parte attiva.\nTutti questi dettagli sembrano quindi invalidare l'idea di Polibio, restituendo valore a quella di Timeo.\nTra gli studiosi ha preso piede l'idea che questi spostamenti dalla Grecia fossero inizialmente occasionali, da parte di mercanti, esploratori e pirati, in un periodo di \"pre-colonizzazione\" compreso tra la fine del IX e l'inizio del VIII secolo a.C., prima quindi del periodo di vera e propria colonizzazione successiva. \nQuesto rende, se non plausibile, quantomeno ipotizzabile l'idea della fondazione di Locri da parte di una spedizione di coloni, accompagnati da soldati spartani od addirittura da pirati, assoldati come mercenari da Sparta che a causa della prima guerra messenica, probabilmente avrebbe ritenuto pi\u00f9 prudente questa soluzione che non distrarre delle forze militari dalle operazioni in corso.\nIl primo insediamento venne fondato nel luogo indicato dall'oracolo di Delfi, presso capo Zefirio (l'attuale capo Bruzzano), ma dopo alcuni anni i coloni - insoddisfatti della localit\u00e0 occupata pur corrispondente all'indicazione dell'oracolo - si spostarono verso nord di circa venti chilometri, dove fondarono una nuova citt\u00e0 alla quale diedero lo stesso nome del primo insediamento, probabilmente per sentirsi sempre sotto la protezione del dio Apollo.\nI coloni si trasferirono sul colle Epopis, dove per\u00f2 trovarono insediate popolazioni indigene di Siculi, che sarebbero state scacciate dai locresi con uno stratagemma molto astuto: i coloni giurarono che fin quando avrebbero calcato la stessa terra e portato la testa sulle spalle sarebbero stati fedeli, ma a giuramento fatto essi si liberarono della terra messa in precedenza nei calzari e delle teste d'aglio, scacciando i Siculi dalla zona.\nNel corso di un secolo la \"polis\" di Locri Epizefiri estese la propria presenza dalla costa ionica al versante tirrenico dell'attuale Calabria, probabilmente per tenere lontana la minaccia di un'espansione della nemica Kroton (Crotone); cos\u00ec i locresi fondarono tra il 650 a.C. ed il 600 a.C. le due colonie di Medma (oggi Rosarno) e di Hipponion (oggi Vibo Valentia), probabilmente su preesistenti centri abitati, ed occuparono Metauros (oggi Gioia Tauro), centro gi\u00e0 fondato come propria colonia da Zancle (Messina) o Rhegion (Reggio Calabria).\nAlleanza con Reggio.\nVerso il 560 a.C.-550 a.C. Locri Epizefiri fu alleata di Reggio nella vittoriosa battaglia avvenuta al fiume Sagra che ferm\u00f2 la volont\u00e0 espansionistica verso sud di Crotone.\nSecondo la leggenda, i uomini dell'alleanza locrese-reggina sbaragliarono ben crotoniati, e Zeus avrebbe sorvolato la battaglia sotto forma di aquila, mentre i suoi figli (i Dioscuri) sarebbero apparsi a cavallo prendendovi parte.\nIn seguito a tale vittoria nelle due \"poleis\" italiote di Reggio e Locri Epizefiri inizi\u00f2 ad essere praticato il culto dei Dioscuri; in particolare presso gli scavi del tempio ionico di \"Maras\u00e0\" a Locri Epizefiri sono state rinvenute due statue, gli acroteri in marmo, che potrebbero raffigurare i gemelli figli di Zeus (oggi custodite a Reggio presso il Museo nazionale della Magna Grecia).\nL'esito della battaglia della Sagra conferm\u00f2 Locri Epizefiri come una nuova potenza della Magna Grecia.\nSuccessivamente, con il crescere della potenza di Reggio governata dal tiranno Anassila, Locri Epizefiri dovette respingere l'egemonia della citt\u00e0 dello stretto, ricorrendo all'aiuto di Siracusa.\nAlleanza con Siracusa.\nDal V secolo a.C. Locri Epizefiri stabil\u00ec alleanze con la Siracusa dei Dinomenidi prima e di Dionisio I e del figlio Dionisio II poi, entrando cos\u00ec nell'orbita dei tiranni della \"polis\" siceliota. Erodoto riporta di un arrivo nel 493 a.C. di profughi samii a Locri. Nel 477 a.C. Anassila di Reggio durante la sua campagna espansionistica attacc\u00f2 Locri, che si rivolse al tiranno Ierone di Siracusa. Successivamente, quando Atene organizz\u00f2 la spedizione in Sicilia, Locri Epizefiri si schier\u00f2 dalla parte di Siracusa nella sua personale guerra contro Reggio (alleata di Atene).\nL'alleanza tra Locri e Siracusa venne ulteriormente rafforzata dal matrimonio tra Dionigi e la locrese Doride. Quando nel 389 a.C. il tiranno siracusano sconfisse la Lega Italiota, don\u00f2 a Locri Epizefiri le terre di Kaulonia (presso Monasterace marina e di \"Scolacium\" (nei pressi di Squillace), che delimitavano il confine nord con Crotone, mentre a sud il confine con Reggio era delimitato dal fiume \"Halex\" (presso Palizzi). Il IV secolo a.C. fu per Locri Epizefiri un periodo di grande splendore artistico, economico e, soprattutto, culturale. In particolare, di questo periodo storico, vanno ricordate le figure della poetessa Nosside e dei filosofi Echecrate, Timeo ed Acrione fondatori di una fiorente scuola pitagorica (introdotto a Locri all'epoca di Dionisio I): lo stesso Platone, secondo quanto attesta Cicerone, si sarebbe recato di persona a Locri per apprenderne i fondamenti.\nDopo la morte di Dionigi I, Locri Epizefiri ospit\u00f2 fra le proprie mura Dionigi II il quale, esiliato da Siracusa, instaur\u00f2 tra il 357 e il 347 a.C. la tirannide nella \"polis\" italiota. Ma la sua politica contro gli aristocratici locali mirava solo al ritorno in patria e dunque, una volta che ebbe svuotate le casse della cittadina calabra, il popolo insorse uccidendo tutta la sua famiglia e cacciandolo ancora.\nVenne dunque instaurata la democrazia.\nConquista romana.\nNel 280 a.C. Locri Epizefiri si alle\u00f2 con Pirro, re dell'Epiro, nella guerra tra Romani e Sanniti, sia per esigenza militare che per far fede a un'alleanza stabilita da tempo con Taranto.\nDopo qualche anno per\u00f2 i locresi passarono dalla parte dei Romani e Pirro nel 266 a.C. devast\u00f2 la citt\u00e0 e saccheggi\u00f2 il tempio di Persefone.\nNella seconda guerra punica Locri si schier\u00f2 con Annibale e fu conquistata dai Romani nel 205 a.C..\nIn seguito la citt\u00e0 declin\u00f2 e nell'VIII secolo fu abbandonata dagli abitanti che si ritirarono nell'entroterra.\nCicale di Locri e di Reggio.\nLa storia di Eunomo nasconde un motivo che nel corso del tempo, a pi\u00f9 riprese, riaffiora nella tradizione leggendaria di Locri e si collega alle contese territoriali tra Locri e Reggio.\nDiodoro Siculo tramanda un episodio accaduto ad Eracle durante la sua sosta sul \"fiume Halex\", al confine tra \"Rhegion\" e Locri. Mentre riposava per la fatica del viaggio, l'eroe molestato dalle cicale preg\u00f2 gli dei di fare sparire quelle che lo disturbavano. Accadde allora che queste scomparvero non solo in quel momento, ma anche nel tempo a venire.\nSecondo una versione pi\u00f9 antica della leggenda che riguarda le cicale sul fiume Halex (forse l'odierna \"fiumara Galati\"), quelle che dimoravano sulla sponda locrese erano canore, mentre quelle sulla sponda rhegina quasi mute.\nGi\u00e0 Timeo era a conoscenza di tale storia e, a suo parere, alludeva a una contesa poetica tra Aristone di \"Reghion\" ed Eunomo di Locri, vinta peraltro da quest'ultimo. Eliano parla di una controversia tra gli abitanti di \"Reghion\" e quelli di Locri a proposito del diritto di transitare o lavorare i campi appartenenti al territorio di confine. A questa leggenda potrebbe riferirsi quanto riporta Aristotele che dice di rifarsi a Stesicoro circa un proverbio, noto ai locresi, che raccomandava di temere il canto delle cavallette, volendo alludere con questo al pericolo di un'invasione dei \"Reghini\". Va ricordato che la notizia del silenzio delle cicale reggine, che si contrapponeva al canto di quelle di Locri, compare pure in Plinio.\nStrabone d\u00e0 una spiegazione del fenomeno in termini razionalistici sostenendo che, siccome le cicale locresi si trovavano al sole, le loro membrane potevano asciugarsi dalla rugiada e quindi permettere il canto, mentre quelle reggine, poste in una zona d'ombra, avevano sempre le membrane umide.\nArcheologia.\nLa zona archeologica dell'antica Locri Epizefiri si trova nel comune di Portigliola, circa a sud dell'attuale centro abitato del comune di Locri, si estende nel territorio pianeggiante compreso tra la fiumara Portigliola, la fiumara Gerace, le basse colline di Castellace, Abbadessa e Manella, e il mare.\nIl fatto che tale area si trovi a distanza dagli odierni centri abitati ha preservato quasi integralmente la citt\u00e0 antica: tuttavia, nel corso dei secoli, sono state usate pietre prelevate nell'area per edificare nuove case nei dintorni.\nGli scavi archeologici portati avanti da Paolo Orsi (tra il 1908 ed il 1912), da Paolo Enrico Arias (tra il 1940 ed il 1941) e da Giulio Jacopi (nel 1951), hanno rivelato che l'abitato, organizzato con un impianto urbanistico regolare, \u00e8 attraversato da una grande arteria che ancora oggi conserva il nome greco di \"dromo\".\nLa citt\u00e0 antica, che era difesa da una cinta muraria di , in molti tratti ancora visibile. All'esterno delle mura si estendono le necropoli, mentre la maggior parte delle aree sacre sono disposte in prossimit\u00e0 della cinta. I santuari all'interno delle mura sono dotati di edifici templari monumentali e risalgono al periodo arcaico, mentre quelli situati immediatamente all'esterno presentano un aspetto meno monumentale, pur essendovi state rinvenute abbondanti offerte votive.\nTra i monumenti ancora oggi visibili c'\u00e8 il teatro, risalente al IV secolo a.C. con rifacimenti in et\u00e0 romana: \u00e8 l'unico edificio pubblico non sacro riportato alla luce a Locri. Si tratta di una costruzione realizzata sfruttando una conca naturale situata ai piedi dell'altura di \"Casa Marafioti\". Rimangono, oltre alle fondazioni dell'edificio scenico, parte dei gradoni in arenaria della cavea, che potevano accogliere circa spettatori. In et\u00e0 romana imperiale l'edificio fu trasformato eliminando le file pi\u00f9 basse delle gradinate e costruendo un alto muro semicircolare in blocchi di calcare, in modo da proteggere gli spettatori durante le lotte tra gladiatori o tra uomini e animali.\nPer quel che concerne il periodo arcaico va menzionato il santuario di Zeus che nel corso del tempo ebbe un'articolazione sempre pi\u00f9 ricca. In base alla scoperta a met\u00e0 altezza della \"collina della Mannella\" di un deposito di iscrizioni, cos\u00ec importante per la pi\u00f9 tarda amministrazione della citt\u00e0, si \u00e8 congetturata la presenza dell'\"agor\u00e0\" ai suoi piedi.\nE sempre all'interno della cinta di mura sulla \"collina della Mannella\" fu apprestato, con ogni probabilit\u00e0 nel VI secolo a.C., un luogo di culto per un'altra divinit\u00e0 olimpica, Atena.\nAltri luoghi di culto, sorti a mano a mano fuori dalla cinta muraria, come il santuario delle ninfe in \"Contrada Caruso\" o quello di \"Demetra\" in \"Contrada Paparezza\" (cf. \"infra\"), oltre a diverse installazioni domestiche vanno a completare e arricchire il quadro di una colonia, dove dalla molteplicit\u00e0 di costumanze religiose ben trapela anche la differenziazione della cultura cittadina.\nL'area sacra di Afrodite si trova nei pressi dell'abitato di \"Centocamere\", situato vicino alla costa, ed \u00e8 un complesso formato da un tempietto, da una serie di ambienti con portico a \"U\" e da un cortile centrale; la sua costruzione, avvenuta in due tempi, \u00e8 da collocarsi tra la fine del VII e la met\u00e0 del VI secolo a.C., mentre il suo utilizzo si \u00e8 protratto fino alla met\u00e0 del IV secolo a.C. In localit\u00e0 \"Maras\u00e0 sud\", immediatamente all'esterno delle mura, e a contatto con l'area delimitata dalla \"stoa\" ad U sorgono un sacello tardo arcaico (databile tra il 500 e il 480 a.C.) dedicato senza dubbio ad Afrodite e la cosiddetta \"casa dei leoni\", dove avevano luogo celebrazioni private delle Adonie, improntate allo \"stile\" di culto ateniese, tenute da tiasi femminili.\nLa necropoli locrese pi\u00f9 nota \u00e8 quella di \"Lucifero\", dove sono state rinvenute circa tombe databili tra il VII e il II secolo a.C. e spesso segnalate da vasi di grandi dimensioni, di buona fattura e pregio, opera di ceramografi ateniesi di fama, oppure da \"arule\", piccoli altari in terracotta decorati con immagini del mondo dell'oltretomba.\nUno dei templi interni alla cinta muraria \u00e8 il Tempio ionico di Maras\u00e0, una costruzione databile attorno al VI-V secolo a.C.\nTra i maggiori rinvenimenti statuari vi \u00e8 il gruppo marmoreo dei Dioscuri a cavallo, esposto nel Museo nazionale della Magna Grecia di Reggio Calabria. Si tratta di una imponente scultura raffigurante un Dioscuro che scende da un cavallo impennato sorretto da un tritone con la barba, il busto umano coperto da un panno e il resto del corpo con sembianze di pesce. Nello stesso Museo, oltre ai numerosi reperti provenienti dagli scavi effettuati nella zona dell'antica colonia greca, sono esposte alcune antefisse a testa di sileno, che forse coronavano a scopo decorativo la scena del Teatro. Nella cella tesauraria del santuario della Mannella dedicato a Kore-Persefone sono state trovate numerose tavolette fittili (Pinakes), scolpite con la tecnica del bassorilievo, risalenti per la maggior parte alla prima met\u00e0 del V secolo a.C. Alcune fanno riferimento alla pratica della prostituzione sacra delle vergini, in uso presso la societ\u00e0 locrese.\nSecondo molti studiosi, il celebre Trono Ludovisi proviene proprio dal tempio ionico di Afrodite di contrada Maras\u00e0 dell'antica \"polis.\" Del resto un frammento di p\u00ednax, quadretto votivo in terracotta del 470-60 a. C.circa rinvenuto nel tempio di Persefone in contrada Mannella presso Locri e attualmente nel Museo della Magna Grecia a Reggio Calabria, mostra parte di una figura femminile pressoch\u00e9 identica a una delle due donne rappresentate sui lati del Trono Ludovisi.\nSecondo l'archeologa Margherita Guarducci, il Trono costituiva il parapetto del \"bothros\"; ipotesi avvalorata dal fatto che le dimensioni della scultura combaciano al centimetro con i tre lastroni di pietra superstiti, del rivestimento del \"bothros\", ancora visibili nell'area archeologica del Tempio di contrada Maras\u00e0.\nNecropoli.\nAll'esterno della citt\u00e0 vi sono diverse necropoli, presso le contrade \"Monaci\", \"Russo\", \"Faraone\", \"Lucifero\", dove sono state ritrovate oltre tombe.\nLa \"Necropoli di contrada Lucifero\", in uso dall'VIII secolo a.C. al III secolo a.C. comprende tombe di tre tipi: tomba a fossa, tomba alla cappuccina e tomba a semibotte.Vi sono stati trovati oggetti di valore e pregiati, importati dalla Grecia o dalla Magna Grecia (IV secolo a.C.), tra cui vasi, specchi, ornamenti di bronzo e monili in metallo prezioso.Gli oggetti da toletta per donna erano per la cosmesi personale (\"pissidi\" e \"lek\u00e0nai\", dal greco \u03bb\u03b5\u03ba\u03ac\u03bd\u03b7, vassoio).Nella necropoli di \"Lucifero\" sono stati trovati specchi in bronzo (prodotti da artigiani locali), e \"fibule\" (spille di bronzo per abiti, prodotti locali del VI e V secolo a.C.).In tutte le tombe sono state trovate delle \"lekythoi\", al sing. lekythos, ovvero vasi per contenere oli profumati per toeletta, usati anche dagli atleti prima degli esercizi sportivi e per i rituali funebri.Gli specchi, produzione tipica locrese, esportati in Magna Grecia ed in Sicilia, erano fabbricati in bronzo con manici a figura maschile o femminile.\nLa \"Necropoli di contrada Parapezza\", a sud-ovest di Lucifero, comprende oltre 200 tombe. Fu usata intensamente in et\u00e0 arcaica (VI secolo a.C.) e in et\u00e0 ellenistica (III e II secolo a.C.).In una tomba ad inumazione sono stati trovati piccoli contenitori importati da Corinto, dall'oriente greco (Asia Minore) e dall'Attica.Nel VI secolo a.C. erano usati grandi contenitori di ceramica (anfore per il trasporto del vino e dell'olio), molte delle quali erano state importate da Corinto o da Atene. Vi sono inoltre delle anfore importate dalla Laconia; questo tipo di ceramiche fu prodotto nel VII e VI secolo a.C. La ceramica laconica, diffusa in tutto il Mediterraneo, veniva fabbricata usando un'argilla rosata, coperta da ingubbiatura giallina, sulla quale si dipingevano figure in nero.Sono state ritrovate delle \"hydriai\", vasi a tre anse per attingere e trasportare acqua. I vasi pi\u00f9 grossi venivano usati per contenere i corpi senza vita di piccoli bambini. Altri vasi venivano usati per le ceneri dei defunti.\"I giardini di Adone\" (IV secolo a.C.) erano realizzati nelle anfore da trasporto, opportunamente spezzate e capovolte. Venivano coltivati finocchi e lattughe, innaffiati con acqua calda per accelerarne la crescita.\nLa \"Necropoli di contrada Faraone\" \u00e8 posizionata nel nord-est dell'area urbana. Durante gli scavi \u00e8 stato trovato un piccolo frontone in calcare con fregi dorici (frontone del \"naiskos\"), datato tra il IV e III secolo a.C.\nTempli.\nIl celebre \"Santuario di Persefone\" situato a mezza costa del \"colle della Mannella\" \u00e8 stato definito da Diodoro Siculo come \"il pi\u00f9 famoso tra i santuari dell'Italia meridionale\" (ma escludeva la Sicilia). Non \u00e8 ancora stato compreso quale culto si praticasse in questo santuario, ma sembra si tratti delle divinit\u00e0 dell'oltretomba, principalmente Persefone. Le ricchezze del \"Persephoneion\" locrese furono depredate da Dionisio II (360 a.C.), Pirro (276 a.C.) e dal comandante romano Pleminio luogotenente di Scipione dopo la cacciata da Locri Epizefiri durante la seconda guerra punica (205 a.C.). Gli oggetti votivi rinvenuti nel complesso architettonico (terrecotte figurate, frammenti di vasi, arule, \"pinakes\", specchi e iscrizioni con dedica alla dea) si datano tra il VII e il II secolo a.C.\nRiguardo al \"Tempio Ionico\" in contrada Maras\u00e0 si sa che nella prima met\u00e0 del V secolo a.C. i locresi abbatterono il tempio arcaico e lo sostituirono con uno pi\u00f9 grande in stile ionico in calcare. Orsi pensa che il tempio sia stato importato da Siracusa.\nIl tempio di Maras\u00e0 fu realizzato da architetti e maestranze siracusane operanti a Locri Epizefiri nel 470 a.C. su iniziativa del tiranno Ierone di Siracusa (alleato e protettore dei locresi). Il nuovo tempio ha la stessa ubicazione ma \u00e8 orientato diversamente.\nIl tempio \u00e8 stato distrutto nel XIX secolo ed i ruderi mostrano oggi un solo rostro di colonna.\nLa dimensione del tempio era di per . La cella, libera da sostegni sull'asse centrale, era preceduta da un \"pronaos\" (vestibolo) con due colonne fra le ante, che si ripetevano anche fra le ante dell'\"opistodomo\", il vano retrostante la cella, non comunicante con questo. Nello spessore dei muri tra \"pronaos\" e cella erano inserite le scale di servizio, per accedere al tetto, come in alcuni templi agrigentini.\nAl centro della cella tre grandi lastre di calcare, infisse verticalmente nel terreno, rivestivano un \"bothros\" (fossa sotto il livello del pavimento), che doveva essere di notevole importanza per il culto.\nIl tempio aveva 17 colonne ioniche sui lati lunghi, e 6 colonne sulla fronte. Le colonne dovevano essere di circa di altezza, con base a capitello ionico a volute. L'epistilio (blocchi sulle colonne) con architrave a tre fasce e dentelli in sostituzione del fregio, non era molto sviluppato in altezza, cos\u00ec come i frontoni dall'inclinazione assai poco accentuata.\nQuesto tempio era molto pi\u00f9 alto dei templi dorici (rapporto altezza e larghezza 1:1), ed \u00e8 uno dei pochi templi ionici della Magna Grecia.\nDa un esame preliminare risulta che a Locri Epizefiri vi fosse un \"Tesmophorion\", un \"Iatreion\" di Demetra (Grotta Caruso), e un \"Persephoneion\" che apparentemente veniva adibito a \"Telesterion\" per i Misteri \"Eleusini\".\nLa connessione di Locri con il culto occidentale di Afrodite e Adone \u00e8 stata evidenziata dall'analisi di Torelli che ha identificato il \"bothos\" del tempio di Maras\u00e0 con la cassa-tomba del giovane dio. Si tenga conto che nella \"sto\u00e0 ad U\" sono stati rinvenuti 356 \"bothroi\" con resti di pasti, evidentemente destinati alla celebrazione di banchetti sacri. La \"casa dei leoni\" che sorge in zona limitrofa a questo complesso \u00e8 un luogo destinato all'omaggio rituale privato nei confronti di Adone. Di questo culto locrese ci d\u00e0 notizia anche la poetessa Nosside, che forse faceva parte di uno dei \"thiasi\" femminili che onoravano il dio.\nTeatro.\nIdentificato nel XX secolo da P. E. Arias, il teatro greco di contrada Pirettina sfrutta una concavit\u00e0 naturale ai piedi del pianoro Cusemi ed \u00e8 stato scavato tagliando i gradini nell'arenaria tenerissima. La prima fase del teatro risale alla met\u00e0 del IV secolo a.C.\nL'edificio conteneva fino a spettatori. Dalla cavea (koilon) costituita da gradoni tagliati in parte nella roccia ed in parte sistemati con lastre della stessa arenaria, si godeva un notevole panorama della citt\u00e0 e del mare.\nLa gradinata era divisa in sette cunei (kerk\u00ecs, in greco \u03ba\u03b5\u03c1\u03ba\u03af\u03c2) mediante 6 scalette (climax, in greco \u03ba\u03bb\u1fd6\u03bc\u03b1\u03be). Una partizione orizzontale (diazoma) separava le gradinate da altre (epitheatron) oggi rovinate. Si pensa che il teatro servisse anche per riunioni politiche."}
{"id": "1458326", "revid": "110157", "url": "https://it.wikipedia.org/wiki?curid=1458326", "title": "Gr\u0103dinari (Cara\u0219-Severin)", "text": "Gr\u0103dinari (fino al 1965 \"Cacova\") \u00e8 un comune della Romania di 2.161 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: Gr\u0103dinari e Greoni."}
{"id": "1458327", "revid": "1363832", "url": "https://it.wikipedia.org/wiki?curid=1458327", "title": "Hugo Loetscher", "text": "\u00c8 uno dei pi\u00f9 noti e prolifici scrittori svizzeri contemporanei in lingua tedesca. \"Der Immune\" (letteralmente: \"L'uomo immune\") \u00e8 probabilmente la sua opera pi\u00f9 importante. Hugo Loetscher \u00e8 un moralista senza ideologie che con ironia dilettevole mostra allo specchio il mondo moderno.\nVita.\nHugo Loetscher \u00e8 cresciuto a Zurigo. Dopo l'esame di maturit\u00e0 ha studiato scienze politiche, sociologia, economia e lettere alle Universit\u00e0 di Zurigo e Parigi. Nel 1956 ha ottenuto il titolo di dottorato in lettere con la tesi intitolata \u201cLa filosofia politica in Francia dopo il 1945\u201d.\nIn seguito ha lavorato come critico letterario per il giornale \"Neue Z\u00fcrcher Zeitung\" e per il settimanale \"Weltwoche\". Dal 1958 al 1962 ha fatto parte della redazione del mensile \"Du\". Dal 1964 al 1969 \u00e8 stato membro della redazione dell'inserto culturale della \"Weltwoche\". Da allora \u00e8 scrittore di libera professione.\nDagli anni sessanta Loetscher ha intrapreso lunghi viaggi nell'Europa del Sud e successivamente in Estremo Oriente. Ha soggiornato regolarmente in America Latina, e soprattutto in Brasile. A partire dagli anni ottanta si sono aggiunti diversi incarichi in qualit\u00e0 di docente ospite di poetica: all'University of Southern California di Los Angeles (1979/1980), all'Universit\u00e0 di Friburgo in Brisgovia (1981), alla City University of New York (1981/82) e all'Universit\u00e0 di Monaco di Baviera (1988).\nHugo Loetscher conosceva Friedrich D\u00fcrrenmatt ed il pittore Varlin. I tre erano buoni amici e collaboravano strettamente (Varlin ha ritratto per esempio D\u00fcrrenmatt e Loetscher). Hugo Loetscher non ha tuttavia raggiunto la notoriet\u00e0 di D\u00fcrrenmatt. Loetscher frequentava il \u201cCaf\u00e9 Maroc\u201d a Zurigo (chiamato \u201cMar\u00f6ckli\u201d), un locale relativamente conosciuto frequentato da giovani e scrittori (persino Fritz Zorn, l'autore dell'opera autobiografica \"Mars\", menziona brevemente questo punto d'incontro che lui stesso, essendosi sempre tenuto lontano dai locali alla moda, non frequent\u00f2 mai).\nAttivit\u00e0 letteraria.\nLe opere di Hugo Loetscher si basano spesso sulle sue esperienze di viaggio e includono elementi autobiografici. Oltre ai reportages di viaggio l'autore ha scritto romanzi, saggi, opere di teatro e favole; e lavora come curatore in svariati campi, fra l'altro in quello della fotografia.\nLoetscher \u00e8 uno scrittore in lingua tedesca e quindi orientato verso l'eredit\u00e0 culturale e letteraria tedesca. La sua identit\u00e0 \u00e8 per\u00f2 segnata dal fatto di essere cittadino di una nazione con quattro lingue. \nLoetscher \u00e8 membro dell'Associazione svizzera degli scrittori, di cui \u00e8 stato presidente dal 1986 al 1989, ed \u00e8 socio corrispondente dell'Accademia tedesca di lingua e poesia di Darmstadt.\nIl caso D\u00fcrrenmatt.\nDopo la morte di Friedrich D\u00fcrrenmatt nel 1990, Loetscher \u00e8 stato querelato dalla vedova Charlotte Kerr, che aveva recitato la parte di Lydia van Dyke nelle \"Fantastiche avventure dell'astronave Orion\" (\"Raumpatrouille\") e sposato D\u00fcrrenmatt nel 1984. Il motivo della querela: Loetscher aveva scritto un testo sulle esequie del celebre scrittore (pubblicato nel volume \"Lesen statt klettern\" tredici anni dopo la morte di D\u00fcrrenmatt) in cui - secondo la vedova - ferisce i suoi diritti della personalit\u00e0. Kerr critica alcuni dettagli descritti, come le mani congiunte della salma esposta o la presenza di un libro di Stephen King sul comodino del defunto o ancora l'affermazione che in chiesa lei avrebbe avuto bisogno di essere sorretta. Secondo la vedova Loetscher si ricorda male. D\u00fcrrenmatt era ateo e come tale non avrebbe mai congiunto le mani. Inoltre lei non si \u00e8 mai lasciata sorreggere in vita sua. Loetscher, dal canto suo, ha affermato che era esistito un disegno del defunto su cui le mani erano congiunte. Kerr l'aveva richiesto e poi bruciato. Loetscher ha sottolineato che era stato amico di D\u00fcrrenmatt per tanti anni. \u201cNon per gli ultimi sette anni\u201d, ha ribattuto la vedova. Loetscher \u00e8 stato assolto."}
{"id": "1458328", "revid": "2184720", "url": "https://it.wikipedia.org/wiki?curid=1458328", "title": "Is There Anybody There?", "text": "Is There Anybody There? \u00e8 il nono singolo pubblicato dalla band hard rock/heavy metal tedesca Scorpions.\nIl brano \u00e8 inserito nel sesto album in studio \"Lovedrive\", pubblicato nel 1979. \n\u00c8 una canzone di media durata poich\u00e9 dura 4:19; \u00e8 stata scritta dal chitarrista Rudolf Schenker e dal cantante Klaus Meine."}
{"id": "1458329", "revid": "174925", "url": "https://it.wikipedia.org/wiki?curid=1458329", "title": "Massaggio riflessogeno del piede", "text": ""}
{"id": "1458330", "revid": "2166030", "url": "https://it.wikipedia.org/wiki?curid=1458330", "title": "Bianca di Navarra (1177-1229)", "text": "Origine.\nSecondo il \"Nobiliario de D. Pedro Conde de Barcelos hijo del Rey D. Dionis de Portugal\" Bianca era figlia del re di Navarra Sancho VI \"il Saggio\" e Sancha di Castiglia, figlia del re di Le\u00f3n e Castiglia, Alfonso VII e di Berenguela di Barcellona, figlia del conte di Barcellona, Raimondo Berengario III e quindi sorella del principe d'Aragona e conte di Barcellona Raimondo Berengario IV.&lt;br&gt;Sancho VI di Navarra, ancora secondo il \"Nobiliario de D. Pedro Conde de Bracelos hijo del Rey D. Dionis de Portugal\" era figlio del re di Navarra, Garc\u00eda IV Ram\u00edrez il Restauratore e di Margherita de l'Aigle (?-25 maggio 1141), figlia di Gibert de l'Aigle e Giuliana di Perche.\nBiografia.\nBianca \u00e8 citata nel \"Nobiliario de D. Pedro Conde de Barcelos hijo del Rey D. Dionis de Portugal\", con il fratello, Sancho, il cui unico erede premor\u00ec al padre e con le sorelle, Berengaria (\"D. Berenguela Reina d\u00b4Ingalterra\") e Costanza (\"D. Constan\u00e7a que murio en Arouca\").\nIl 1\u00ba gennaio 1199, a Chartres, secondo la \"Chronica Albrici Monachi Trium Fontium\" (Alberic de Trois-Fontaines \u00e8 un monaco Cistercense e cronista medioevale, della prima met\u00e0 del XIII secolo, che scrisse una cronaca, dalla Creazione al 1241), Bianca, sorella del re di Navarra, Sancho VII (\"Blancham sororis regis Navarreorum\") spos\u00f2 il conte di Champagne, Tebaldo III), fratello del defunto conte di Champagne, Enrico II (\"Theobaldus frater [comitis Campaniensis Henrici\"), il figlio maschio secondogenito del Conte di Champagne (conte di Troyes e conte di Meaux) e di Brie, Enrico I il Liberale e di Maria di Francia, che, sia secondo il cronista e monaco benedettino inglese, Matteo di Parigi, che secondo la \"Chronica Albrici Monachi Trium Fontium\", Maria era la figlia primogenita di Luigi VII, detto il Giovane, re di Francia, e della duchessa d'Aquitania e Guascogna e contessa di Poitiers, Eleonora d'Aquitania, che, ancora secondo la \"Chronica Albrici Monachi Trium Fontium\", era la figlia primogenita del duca di Aquitania, duca di Guascogna e conte di Poitiers, Guglielmo X il Tolosano e della sua prima moglie, A\u00e9nor di Ch\u00e2tellerault (\u2020 dopo il 1130), figlia del visconte Americo I di Ch\u00e2tellerault e della Maubergeon, che al momento della sua nascita era l'amante di suo nonno Guglielmo IX il Trovatore.&lt;br&gt;Il cognato, Enrico II, che oltre che essere conte di Champagne, dal 1192, era Re di Gerusalemme, era morto 10 settembre 1197, cadendo accidentalmente da una finestra del suo palazzo di San Giovanni d'Acri.\nA seguito dell'appello del papa Innocenzo III (del 1198), nel novembre del 1199, il marito di Bianca, Tebaldo III, decise di aderire alla IV crociata, assieme ad altri nobili, tra cui il cugino (figlio della zia, Alice di Francia, la sorella della madre di Tebaldo) Luigi, conte di Blois, di Chartres, di Ch\u00e2teaudun e di Clermont, Goffredo di Villehardouin, siniscalco della Champagne, col nipote Goffredo I di Villehardouin. Pochi mesi dopo, nel febbraio del 1200, aderirono alla crociata anche i suoi cognati, Baldovino IX, Conte delle Fiandre e di Hainaut che fu il primo imperatore dell'impero latino di Costantinopoli, assieme a suo fratello Enrico e nel corso di quello stesso anno, Tebaldo, venne designato ad essere il capo della IV crociata; la scelta fu gradita anche da papa Innocenzo III.\nNel 1200, Tebaldo III venne designato ad essere il capo della IV crociata, ma, mentre stava preparando la spedizione in Terra Santa, il 24 maggio del 1201, mor\u00ec improvvisamente nel suo palazzo di Troyes, come conferma anche il \"Recueil des historiens des croisades. Historiens occidentaux.\", anche la \"Chronica Albrici Monachi Trium Fontium\", riporta la morte di Tebaldo, nel 1201, all'et\u00e0 di 25 anni, nel periodo della Pentecoste e che fu tumulato a Troyes, nella chiesa di Santo Stefano, accanto al padre, Enrico I; sia secondo gli \"Obituaires de Sens Tome I.1, Eglise cath\u00e9drale de Sens, Obituaire du xiii si\u00e8cle\", che gli \"Obituaires de Sens Tome II, Eglise cath\u00e9drale de Chartres, Obituaire du xii si\u00e8cles. Tome 2\", Tebaldo (\"Theobaldus comes Campanie\") mor\u00ec il 24 maggio (\"IX Kal Junii\") del 1201.In seguito alla morte di suo marito, Bianca, divenne la reggente della contea di Champagne per conto del figlio, nato postumo di cinque giorni, il nuovo conte, Tebaldo IV, e la govern\u00f2 sino al compimento del ventunesimo anno di et\u00e0 del figlio, nel 1222.\nLa reggenza, per\u00f2, fu molto pesante in quanto la successione fu contestata dalle figlie del fratello di suo padre, Enrico II di Champagne, Alice di Champagne e Filippa di Champagne che vantavano delle pretese sulla contea.La sorella pi\u00f9 giovane, Filippa, nel 1214, aveva sposato Erardo I di Brienne, conte di Ramerupt, e, l'anno dopo, assieme al marito aveva lasciato la Palestina, per raggiungere la contea di Champagne, dove parecchi nobili appoggiavano la sua richiesta di ottenere il titolo. Con l'arrivo di Filippa ed Erardo inizi\u00f2 una contestazione che dur\u00f2 per tutto il periodo della reggenza di Bianca e, nel 1216, sfoci\u00f2 in guerra aperta (Guerra di successione dello Champagne); la guerra si concluse nel 1221, quando Erardo, ammessa la sconfitta militare, rinunci\u00f2 ad ogni pretesa, mentre Filippa chiedeva un risarcimento che Bianca non era in grado di pagare. Nel 1222, Tebaldo IV, arrivato alla maggiore et\u00e0 e, subentrato alla madre, pare che pagasse un'indennit\u00e0 alla cugina affinch\u00e9 rinunziasse ad ogni diritto di successione..\nIl fratello di Bianca, Sancho VII, ultimo re della dinastia Jimena, dopo la battaglia di Las Navas de Tolosa, del 1212, in cui le truppe navarresi si erano comportate molto bene, pur essendo sposato (ma senza figli), si ritir\u00f2 in convento e lasci\u00f2 la reggenza del regno a Bianca, che la tenne sino alla morte.\nLa morte di Bianca \u00e8 citata nelle cronache di Alberic de Trois-Fontaines: Bianca (\"comitissa Blancha Campaniensis\") mor\u00ec il 13 marzo 1229 (\"1229 pridie Id Mar\").La reggenza della Navarra fu assunta dalla sorella, Berengaria.\nFigli.\nBianca a Tebaldo diede due figli:"}
{"id": "1458338", "revid": "1008732", "url": "https://it.wikipedia.org/wiki?curid=1458338", "title": "Milutin Milankovi\u0107", "text": "Nel periodo tra le due guerre mondiali divenne professore universitario e insegn\u00f2 matematica applicata all'Universit\u00e0 di Belgrado.\nStudi.\nMilankovi\u0107 diede due fondamentali contributi alle Scienze e in particolare al nascente studio della climatologia. Il suo primo contributo \u00e8 il \"\"Canone dell'insolazione terrestre\", di cui fa parte lo studio sulla \"Distribuzione della radiazione solare sulla superficie terrestre\"\", pubblicato il 5 giugno 1913, nel quale descrisse e calcol\u00f2 il clima dei vari pianeti del sistema solare sulla base dell'insolazione che ricevono dal Sole. Svilupp\u00f2 una teoria matematica che descriveva il clima delle varie zone della terra in funzione dell'intensit\u00e0 dell'insolazione ricevuta.\nIl secondo contributo \u00e8 un'interpretazione dei cambiamenti climatici periodici a lungo termine che avvengono sul nostro pianeta mettendoli in correlazione con le variazioni dell'eccentricit\u00e0 orbitale, dell'inclinazione dell'asse terrestre e della precessione degli equinozi. Queste oscillazioni periodiche del clima sono oggi note come cicli di Milankovi\u0107. Con questi cicli contribuiva a spiegare il ripetersi delle glaciazioni avvenute nella storia della Terra e a prevedere i futuri cambiamenti climatici. Fu uno dei pionieri della climatologia planetaria, calcolando per via teorica le temperature degli strati superiori dell'atmosfera terrestre come pure le condizioni di temperatura della Luna e dei pianeti interni del sistema solare (Mercurio, Venere, Marte); calcol\u00f2 inoltre lo spessore dell'atmosfera dei pianeti esterni. Con l'insieme dei suoi lavori contribu\u00ec a trasformare le scienze della terra da indagini descrittive a scienze esatte. \nGli \u00e8 stato dedicato un asteroide, 1605 Milankovitch, un cratere sulla Luna di 101 km di diametro e un cratere su Marte di 118,4 km di diametro. Dal 23 dicembre 2011 la sua immagine compare anche sulla nuova banconota da 2.000 Dinari serbi. Gli \u00e8 stato intitolato anche il telescopio Milankovi\u0107 installato nel 2011 presso l'osservatorio Astronomico di Belgrado, del quale Milankovi\u0107 \u00e8 stato direttore dal 1948 al 1951."}
{"id": "1458339", "revid": "174925", "url": "https://it.wikipedia.org/wiki?curid=1458339", "title": "Massaggio zonale del piede", "text": ""}
{"id": "1458344", "revid": "120064697", "url": "https://it.wikipedia.org/wiki?curid=1458344", "title": "Neofil", "text": "La Neofil \u00e8 stata una societ\u00e0 a partecipazione paritaria della Montedison e della statunitense Hercules operante nel settore della produzione del polipropilene isotattico in forma di filo continuo.\nStoria.\nOrigini.\nNacque nel 1969 a seguito di un accordo tra la Montedison ed Hercules per lo sviluppo della produzione del polipropilene isotattico in forma di filo continuo \"Meraklon/BCF\", che veniva usato per la produzione di tappeti e moquette nonch\u00e9 anche per altri usi nel settore dell'arredamento e dell'auto. L'unit\u00e0 produttiva era nell'area Polymer di Terni, mentre la sede e la direzione commerciale era a Milano.\nLo sviluppo fu imponente, arrivando ad occupare 700 dipendenti, ma la concorrenza a livello mondiale fu sempre pi\u00f9 spinta.\nIl confluimento in Himont.\nDall'iniziativa era nata una stretta collaborazione tra la Hercules e la Montedison che stava attraversando uno dei suoi ricorrenti periodi di crisi, ed era sorto un ambizioso programma di intensificazione dei legami da cui venne il progetto Himont in cui la Neofil costituiva uno degli elementi portanti."}
{"id": "1458345", "revid": "1573940", "url": "https://it.wikipedia.org/wiki?curid=1458345", "title": "Stictonetta naevosa", "text": "L'anatra lentigginosa (\"Stictonetta naevosa\" ()) \u00e8 un uccello, appartenente alla famiglia degli Anatidi. \u00c8 l'unica specie del genere Stictonetta, che \u00e8 a sua volta l'unico genere della sottofamiglia delle Stictonettinae.\nDescrizione.\nQuesto uccello misura mediamente tra i 50 e i 55\u00a0cm di lunghezza, ha un piumaggio di colore grigio, finemente maculato di bianco; il becco \u00e8 lungo e rialzato, molto spesso alla base, nel maschio la base del becco \u00e8 rossastra, mentre nella femmina \u00e8 grigia.\nDistribuzione e habitat.\nL'anatra lentigginosa abita il sud-est ed il sud-ovest dell'Australia. \u00c8 un uccello nomade, che migra alla ricerca dell'acqua, spesso in laghi effimeri, temporanei, si \u00e8 adattata sia all'acqua dolce che a quella salmastra.\nConservazione.\nNonostante l'areale relativamente ristretto, viene stimata una popolazione di circa 20.000 esemplari; per queste ragioni la \"IUCN Red List\" classifica la specie come a basso rischio (\"Least Concern\")."}
{"id": "1458346", "revid": "110157", "url": "https://it.wikipedia.org/wiki?curid=1458346", "title": "Iablani\u021ba", "text": "Iablani\u021ba \u00e8 un comune della Romania di 2.416 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 3 villaggi: Globu Craiovei, Iablani\u021ba, Petnic."}
{"id": "1458347", "revid": "203752", "url": "https://it.wikipedia.org/wiki?curid=1458347", "title": "Stictonetta", "text": ""}
{"id": "1458348", "revid": "287204", "url": "https://it.wikipedia.org/wiki?curid=1458348", "title": "Iablanita", "text": ""}
{"id": "1458349", "revid": "203752", "url": "https://it.wikipedia.org/wiki?curid=1458349", "title": "Stictonettinae", "text": ""}
{"id": "1458350", "revid": "729019", "url": "https://it.wikipedia.org/wiki?curid=1458350", "title": "Dragutin Gavrilovi\u0107", "text": "Biografia.\nDragutin Gavrilovi\u0107 \u00e8 nato a \u010ca\u010dak, Serbia, nel 1882. Dopo la sua promozione nell'accademia militare Serba nel 1901 ha preso parte a tutte le guerre in cui l'esercito Serbo ha combattuto, fino alla Seconda guerra mondiale.\n\u00c8 meglio ricordato nei libri di storia serbi per il suo drammatico ordine assegnato alle sue truppe il 7 Ottobre 1915, il primo giorno di difesa di Belgrado contro l'attacco Austro-Ungarico e Tedesco durante la prima guerra mondiale. Possedendo il grado di maggiore, Gavrilovi\u0107 al tempo comandava il 2\u00ba battaglione del 10\u00ba reggimento di fanteria, che, insieme ad un distaccamento della gendarmeria di Belgrado ed un gruppo di 340 volontari da Syrmia, difendeva posizioni alla confluenza di Sava e Danubio, sotto la fortezza di Kalemegdan.\nAl mattino presto, le truppe austro-ungariche hanno attaccato attraverso i fiumi dopo un pesante sbarramento di artiglieria di due giorni; i serbi in una serie di contrattacchi intrappolarono gli invasori contro il Danubio con pesanti perdite su entrambi i lati. La situazione serba peggiorava ogni minuto a causa di un flusso incessante di rinforzi austro-ungarici e di una vasta superiorit\u00e0 nell'artiglieria, che i serbi contrastarono impiegando tattiche ravvicinate.\nI serbi ebbero la loro ultima resistenza davanti alla kafana \"Jasenica\" , l\u00ec i soldati hanno preso i fiori da un piccolo negozio di fiori e li hanno indossati sui loro cappotti e sulle loro pistole mentre si preparavano per un'ultima carica verso la morte certa. Prima di lanciarli al contrattacco, il maggiore Gavrilovi\u0107 li ha radunati con questo discorso:\n\"Soldati, esattamente alle tre, il nemico deve essere schiacciato dalla vostra feroce carica, distrutto dalle vostre granate e dalle baionette. L'onore di Belgrado, la nostra capitale, non deve essere macchiato. Soldati! Eroi! Il comando supremo ha cancellato il nostro reggimento dai suoi registri. Il nostro reggimento \u00e8 stato sacrificato per l'onore di Belgrado e della Patria. Pertanto, non dovete pi\u00f9 preoccuparti delle vostre vite: ormai non esistono pi\u00f9. Quindi, avanti verso gloria! Per il re e la patria! Lunga vita al Re, lunga vita a Belgrado!\"\nLa carica disperata che segu\u00ec, in cui Gavrilovi\u0107 fu gravemente ferito, non riusc\u00ec a distruggere la testa di ponte austro-ungarica. Il tempestivo intervento dei monitor fluviali austro-ungarici che si avvicinavano alla riva per lanciare il fuoco di artiglieria a bruciapelo con una paura molto ridotta di colpire le proprie truppe, e che le unit\u00e0 serbe non potevano contrastare, gioc\u00f2 un ruolo importante nello sconfiggere l'attacco. Ma la carica e simili atti di coraggio e abnegazione da parte delle truppe serbe e degli abitanti di Belgrado durante la battaglia guadagnarono un profondo rispetto da parte degli invasori, che hanno subito circa 10.000 vittime nel corso della cattura della citt\u00e0. Lo stesso comandante tedesco, August von Mackensen, eresse un monumento sul campo di battaglia per commemorare gli zelanti difensori della citt\u00e0; tutt'oggi \u00e8 ancora in piedi e vi sono inscritte con le parole \"Qui giacciono gli eroi Serbi\" in tedesco e serbo, un raro esempio nella storia militare, di un esercito che costruisce un monumento ai propri nemici."}
{"id": "1458352", "revid": "174925", "url": "https://it.wikipedia.org/wiki?curid=1458352", "title": "Riflessologia del piede", "text": ""}
{"id": "1458355", "revid": "54476", "url": "https://it.wikipedia.org/wiki?curid=1458355", "title": "Wackenroder", "text": ""}
{"id": "1458358", "revid": "1305772", "url": "https://it.wikipedia.org/wiki?curid=1458358", "title": "L\u0103pu\u0219nicel", "text": "L\u0103pu\u0219nicel \u00e8 un comune della Romania di 900 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 3 villaggi: L\u0103pu\u0219nicel, P\u00e2rvova, \u0218umi\u021ba."}
{"id": "1458359", "revid": "287204", "url": "https://it.wikipedia.org/wiki?curid=1458359", "title": "Lapusnicel", "text": ""}
{"id": "1458369", "revid": "1652134", "url": "https://it.wikipedia.org/wiki?curid=1458369", "title": "Oscar Mamm\u00ec", "text": "Biografia.\nNato a Roma nel 1926, dopo essersi laureato in Scienze economiche, divenne funzionario di banca ed un esponente del Partito repubblicano (PRI), quindi deputato dalla quinta alla decima legislatura e pi\u00f9 volte ministro.\nDal 1959 fece parte della direzione nazionale del Partito Repubblicano.\nDal 1962 fu consigliere comunale di Roma, quindi assessore. Come pubblico ufficiale, il 27 giugno 1963 celebr\u00f2 il matrimonio 'segreto' tra Palma Bucarelli e Paolo Monelli. Fu eletto deputato per il PRI nel 1968, rieletto nel 1972 e nel 1976.\nNella VI legislatura venne incaricato Presidente della commissione interni. Fu rieletto nel 1979 e riconfermato Presidente della commissione interni. Quindi fu eletto presidente del gruppo parlamentare repubblicano.\nFu rieletto nuovamente deputato nel 1983, nel 1987, nel 1992. Fu incaricato Sottosegretario all'industria nel terzo governo Rumor e nel governo Colombo.\nSuccessivamente, Mamm\u00ec fu ministro per i Rapporti con il Parlamento nel primo e nel secondo governo Craxi; quindi fu ministro delle Poste nel governo Goria, nel governo De Mita e nel sesto governo Andreotti.\nPorta il suo nome la legge, del 1990, che regolament\u00f2 per la prima volta il sistema radiotelevisivo italiano.\nControversie.\nNel 1993 la procura di Roma apr\u00ec il lungo filone di indagini sulla cosiddetta \"Tangentopoli del ministero delle Poste\": il 21 maggio dello stesso anno l'ex ministro delle Poste Mamm\u00ec ricevette un avviso di garanzia per ricettazione e violazione della legge sul finanziamento ai partiti.\nNel giugno del 1997, il sequestro preventivo disposto dal GIP Guglielmo Muntoni, nei confronti dell'Olivetti di Carlo De Benedetti, ferm\u00f2 il Pubblico ministero Maria Cordova che aveva chiesto precedentemente il rinvio a giudizio, oltre che per l'ex presidente dell'Olivetti, anche per altre 86 persone, tra cui, l'ex segretario del Partito repubblicano, Giorgio La Malfa, l'ex ministro Mamm\u00ec, l'ex segretario del Psi Bettino Craxi, l'ex ministro democristiano Paolo Cirino Pomicino, nonch\u00e9 per alti funzionari del ministero delle poste e imprenditori.\nUn anno dopo (1998), in un'ordinanza di dieci pagine, il gip del tribunale di Roma, Guglielmo Muntoni, rinvier\u00e0 al Tribunale dei ministri il compito di dover giudicare gli ex ministri Mamm\u00ec e Vizzini sulla vicenda.\nLa controversia si concluder\u00e0 con il proscioglimento nel 2000: il Tribunale dei ministri valut\u00f2 la parte relativa ai ministri delle poste e telecomunicazioni, in carica negli anni in cui erano state fatte le forniture di macchinari e software sotto accusa, ritenendo di non dover procedere nei confronti di Oscar Mamm\u00ec e Carlo Vizzini. E nel 2005 la revoca, per errore di fatto, nella parte in cui si condannava il consulente del ministro, Davide Giacalone, al risarcimento del danno arrecato alle Poste italiane.\nCuriosit\u00e0.\nFu il suocero del noto autore televisivo e critico cinematografico Marco Giusti, marito della figlia Alessandra, pure lei critico cinematografico del settimanale \"l'Espresso\".\nNel 2005 ha interpretato il ruolo dell'Innominato nella fiction televisiva \"Walter e Giada\", ispirata al romanzo \"I promessi sposi\", prodotta dalla Endemol e trasmessa da Rai 3. Mamm\u00ec si \u00e8 espresso positivamente sull'insolita esperienza: \"Mi sono molto divertito. Nella vita ho fatto il bancario, il deputato, il ministro, ora voglio fare l'attore\"."}
{"id": "1458372", "revid": "31886", "url": "https://it.wikipedia.org/wiki?curid=1458372", "title": "Entente Sportive S\u00e9tifienne", "text": "L'Entente Sportive S\u00e9tifienne, noto anche come ES S\u00e9tif, \u00e8 una societ\u00e0 calcistica algerina di S\u00e9tif, fondato nel 1958. Milita nella Ligue 1, la massima divisione del campionato algerino di calcio. \nHa vinto 7 campionati nazionali, 8 Coppe d'Algeria, oltre a 2 Coppe dei Campioni d'Africa (1988 e 2014) e una Coppa afro-asiatica.\nI suoi colori sociali sono il bianco e il nero.\nStoria.\nIl debutto.\nFondato nel 1958,l'ES Setif diventa rapidamente uno dei club pi\u00f9 importanti d'Algeria. Il club vinse la coppa nazionale 4 volte (1963, 1964, 1967, 1968) prima di vincere il suo primo campionato nel 1968.\nDal 1960 al 2000.\nDopo 12 anni senza vittorie il sodalizio vinse la coppa nazionale nel 1980 e 7 anni pi\u00f9 tardi il secondo titolo nazionale. Questo successo permise alla compagine di qualificarsi alla CAF Champions League del 1988, dove trionfarono in finale contro i nigeriani dell'Iwuanyanwu Nationale FC. Nello stesso anno, la societ\u00e0 retrocedette in seconda divisione. Nonostante la relegazione, il club vinse la coppa Afro-Asiatica contro l'Al Sadd Doha. L'ES S\u00e9tif \u00e8 l'unica squadra algerina ad aver vinto questa competizione.\nRinnovo.\nIl 2000 ha segnato il ritorno dei bianco-neri nell'\u00e9lite del campionato algerino. Sotto la guida del presidente Abdelhakim Serrar il club vinse 8 titoli tra il 2007 e il 2010, raggiungendo anche nel 2009 la finale della CAF Confederation Cup persa contro lo Stade Malien. Nel 2012 il club realizza il double campionato/coppa nazionale. Nel 2014 vince la sua seconda CAF Champions League.\nOrganico.\nRosa 2013-2014.\n\"Dati aggiornati al 9 aprile 2014\""}
{"id": "1458375", "revid": "320578", "url": "https://it.wikipedia.org/wiki?curid=1458375", "title": "Sci-Fi Channel", "text": ""}
{"id": "1458377", "revid": "767487", "url": "https://it.wikipedia.org/wiki?curid=1458377", "title": "Annar\u00e9", "text": "Annar\u00e9 \u00e8 un film del 1998, diretto da Nin\u00ec Grassia, che ha curato anche soggetto e sceneggiatura. Si tratta del secondo \"remake\" del film \"Una tenera follia\" del 1986, il primo era stato \"Una grande voglia d'amore\" del 1994, anch'esso diretto da Grassia.\nTrama.\nRientrato a Napoli, dopo un \"tour\" in America, Gigi chiede notizie di Anna, ex-fidanzata di cui \u00e8 ancora innamorato. Il padre gli dice che la ragazza sta per sposarsi con un certo Gustavo.\nGigi ha alcuni problemi nella vita privata: ha mentito molte volte ad Anna dicendo che Mara sia sua sorella, mentre invece \u00e8 la sua compagna; poi s'\u00e8 dimenticato di pagare le rate della casa, motivo per cui corre il rischio di perderla; e il cantante Bib\u00ec Izzo, cerca ogni volta di fare un provino con lui.\nPrima di sposarsi con Gustavo, Anna, per strada vede un manifesto d'un concerto di Gigi. Vorrebbe andarci, ma ha paura di deludere il futuro marito. Gigi sul palco canta la canzone \"Annar\u00e8\" e rivede l'ex-fidanzata: i due decidono infine di tornare insieme.\nCast.\nIn questo film recitano gli emergenti Gigi D'Alessio, protagonista, e Biagio Izzo. Inoltre \u00e8 presente un piccolo \"cameo\" del giornalista di Rai Sport Amedeo Goria, che recita con accento torinese.\nRiprese.\nIl film \u00e8 stato girato a Napoli e provincia. Molte scene tra cui quelle della villa della fidanzata Mara sono girate a Castel Volturno in provincia di Caserta\nDistribuzione.\nIl film realizza un incasso di circa mezzo miliardo di lire nella sola citt\u00e0 di Napoli, risultando per\u00f2 inedito nel resto di Italia e venendo esportato nei paesi, dove sono presenti diversi emigranti italiani.\nColonna sonora.\nLe musiche sono dello stesso Gigi D'Alessio."}
{"id": "1458379", "revid": "1305772", "url": "https://it.wikipedia.org/wiki?curid=1458379", "title": "L\u0103pu\u0219nicu Mare", "text": "L\u0103pu\u0219nicu Mare \u00e8 un comune della Romania di 1.844 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: L\u0103pu\u0219nicu Mare e Moceri\u0219.\nL\u0103pu\u0219nicu Mare ha dato i natali all'uomo politico Eftimie Gherman (1894-1980)."}
{"id": "1458380", "revid": "287204", "url": "https://it.wikipedia.org/wiki?curid=1458380", "title": "Lapusnicu Mare", "text": ""}
{"id": "1458398", "revid": "78273", "url": "https://it.wikipedia.org/wiki?curid=1458398", "title": "Primo cugino", "text": ""}
{"id": "1458399", "revid": "729019", "url": "https://it.wikipedia.org/wiki?curid=1458399", "title": "Moplefan", "text": "La Moplefan \u00e8 stata una societ\u00e0 italiana operante, nell'orbita della Montefibre (gruppo Montedison), nel settore del film plastico polipropilenico, dove intendeva occupare un ruolo da protagonista mondiale.\nStoria.\nOrigini.\nLe scoperte del grande scienziato italiano Giulio Natta che lo avevano portato al riconoscimento del premio Nobel era stato accompagnato da tutta una serie di studi di sviluppi applicativi, curati da un agguerrito gruppo di ricercatori tra i quali spiccava Giorgio Mazzanti.\nGi\u00e0 facente parte delle produzioni della Polymer, e quindi della Montefibre, il settore del film plastico polipropilenico venne (1973) scorporato e razionalizzato nella nuova societ\u00e0 che prese il nome di Moplefan, dall'unione della prima sillaba del \"Moplen\", marchio commerciale del polipropilene, e l'ultima del Cellophane. La produzione era indirizzata sulle fibre e sulle pellicole (\"film\") che stavano prendendo il posto del vecchio cellophane, il film trasparente di viscosa. Il polipropilene, oltre alla trasparenza, si presentava come particolarmente adatto al confezionamento dei prodotti alimentari (ad esempio la pasta).\nI polo principale di produzione di Film e Fibre polipropileniche era nel complesso chimico di Terni a Punta Sabbioni. La sede principale di Moplefan era a Milano in via Taramelli.\nLa nascita della Nuova Moplefan.\nNonostante l'ottima condizione di partenza, la concorrenza di imprese pi\u00f9 piccole, ma molto pi\u00f9 agili, fece sentire i suoi effetti\nTra continue ristrutturazioni nel 1986 si tent\u00f2 di rilanciare tutti i settori del polipropilene riunificandoli nella \"Nuova Moplefan\"."}
{"id": "1458402", "revid": "33689", "url": "https://it.wikipedia.org/wiki?curid=1458402", "title": "Climatizzazione radiante", "text": "La climatizzazione radiante \u00e8 un sistema a pannelli radianti per ottenere il riscaldamento ambientale invernale e il raffrescamento ambientale estivo. I pannelli sono costituiti da serpentine di tubi tipicamente in materiale plastico, ma anche in altri materiali come il rame, e possono essere posti a pavimento, a soffitto e, in alcuni casi, anche a parete.\nDescrizione.\nIl fluido termovettore \u00e8 l'acqua; calda, in inverno, prodotta da una caldaia, da un sistema a pompa di calore, o da altra fonte (ad esempio pannelli solari, combustione di biomasse ecc.); refrigerata, in estate, prodotta da una macchina frigorifera chiamata \"chiller\". \nNel caso della climatizzazione estiva occorre prestare attenzione alla temperatura dell'acqua circolante nei pannelli. Se troppo bassa si corre il rischio della formazione di condensa all'esterno di tubi e quindi di infiltrazioni di acqua nel pavimento o nei soffitti.\nIl sistema di climatizzazione radiante, sia in riscaldamento sia in raffrescamento, \u00e8 quello che pi\u00f9 si avvicina alla fisiologia umana e quindi consente di ottenere ottimi livelli di comfort.\nNel caso del riscaldamento a pavimento in ambito civile, il passaggio del calore avviene, oltre che per convezione, per conduzione, tramite il contatto fra i piedi e il pavimento caldo."}
{"id": "1458405", "revid": "1372005", "url": "https://it.wikipedia.org/wiki?curid=1458405", "title": "David Friedman", "text": "Biografia.\nDavid Friedman proviene da una famiglia molto accademica: il padre \u00e8 il famoso premio Nobel Milton Friedman, padre del monetarismo ed importante esponente del liberismo del XX secolo, la madre \u00e8 l'economista Rose Friedman, lo zio, Aaron Director, \u00e8 un docente di legge e lo stesso figlio di David Friedman, Patri, si \u00e8 occupato di libertarianismo.\nDavid Friedman ha ottenuto il dottorato in fisica, anche se \u00e8 certamente pi\u00f9 famoso per le sue teorie economiche. A inizio carriera accademica fu docente di economia, per poi diventare insegnante di legge alla Santa Clara University.\nIl pensiero.\nDavid Friedman \u00e8 un importante anarco-capitalista americano, favorevole quindi all'eliminazione dello stato a favore di un vero libero mercato. \u00c8 il pi\u00f9 autorevole esponente di quella corrente libertaria che inferisce la necessit\u00e0 di contenimento radicale dello Stato da un approccio pragmatistico e non dogmatico, e che proprio dall'indagine economico-empirica trae conferma del ruolo essenziale che il diritto naturale di propriet\u00e0 e il principio di non aggressione giocano per realizzare una societ\u00e0 di uomini liberi.\nLa differenza che separa Friedman dal padre dell'anarco-capitalismo, ossia Murray Rothbard, si pu\u00f2 indicare nel gradualismo. Friedman propone infatti prima l'accettazione da parte dell'intera societ\u00e0 del codice legale libertario, successivamente un processo di privatizzazione dei settori controllati dallo Stato, fino ad arrivare alla privatizzazione del diritto, quindi all'abolizione dello Stato stesso.\nLa sua opera pi\u00f9 importante, dove possiamo trovare tutto il suo pensiero, \u00e8 sicuramente \"The machinery of freedom\" del 1973 ( \"L'ingranaggio della libert\u00e0. Guida a un capitalismo radicale\"). Muovendo dalla elementare constatazione: \u00abSembra esserci una stretta correlazione tra le leggi che rendono libera la gente e quelle che la rendono felice\u00bb, David Friedman avvia un'analisi concreta dei vari settori del vivere associato in cui, con vantaggio di tutti, sarebbe possibile riappropriarsi degli spazi di autonomia confiscati dalle cricche di politici, legislatori e burocrati che costituiscono le mille membra del Moloch statale. Scuola, sanit\u00e0, previdenza, giustizia, sistema viario, sicurezza, tutela ambientale, mass media e tanti altri servizi vengono riprogettati da Friedman sulla base di princip\u00ee non coercitivi, dimostrando come lo Stato sia la negazione di efficienza e giustizia, le quali non nascono da obblighi, divieti, costrizioni, ma dalla cooperazione di individui liberi e consenzienti. Il senso di questo libro - come dice lo stesso Autore - \u00e8 quello di \u00abpersuadere la gente che una societ\u00e0 potrebbe essere sia libera che desiderabile, che le istituzioni della propriet\u00e0 privata costituiscono il meccanismo della libert\u00e0, rendendo possibile ad ognuno, in un mondo interdipendente e complesso, di raggiungere il proprio scopo\u00bb."}
{"id": "1458409", "revid": "983767", "url": "https://it.wikipedia.org/wiki?curid=1458409", "title": "Titulus Regius", "text": "Il Titulus Regius \u00e8 un atto approvato dal Parlamento inglese il 9 luglio 1483. Tale atto, suggerito e presentato da Riccardo di Gloucester, fratello di Edoardo IV, \u00e8 in forma di supplica al medesimo Riccardo con la quale i Lords dichiarano illegittimi i figli di Edoardo IV - ovvero Edoardo V e suo fratello Riccardo - in quanto illegale era il matrimonio dei genitori. Pregavano quindi Riccardo di assumere su di s\u00e9 la corona: egli acconsent\u00ec alla richiesta e divenne re col nome di Riccardo III.\nNascita del documento.\nDopo la morte di Edoardo IV (9 aprile 1483), suo fratello Riccardo venne nominato Lord Protettore dei nipoti minorenni. Alloggiati nella Torre di Londra in vista dell'incoronazione del 22 giugno, il 9 giugno present\u00f2 in Parlamento il vescovo di Bath e Wells, Robert Stillington, che dichiar\u00f2 di sapere per certo che re Edoardo aveva contratto matrimonio con una certa lady Eleanor Butler, poco tempo prima che il re medesimo sposasse la sua regina, Elizabeth Woodville. Vero o falso che fosse, accettare per vera una simile confessione significava che il secondo matrimonio del re era nullo, e quindi i suoi eredi illegittimi. A quel punto, l'ultimo ostacolo tra Riccardo e la corona era rappresentato da Edoardo di Warwick, figlio di suo fratello Giorgio (ucciso nella Torre, sembra annegandolo in una botte di malvasia, per ordine di Edoardo IV). Qui per\u00f2 la faccenda era meno complicata, poich\u00e9 Giorgio era stato dichiarato colpevole di alto tradimento e si poteva quindi far s\u00ec che anche i suoi eredi venissero esclusi dai diritti al trono. Per non dare per\u00f2 adito a dubbi di legittimit\u00e0, Riccardo intendeva che il Parlamento avallasse le sue manovre: nella seduta del 25 giugno fece presentare dai suoi sostenitori l'atto \u201cTitulus Regius\u201d che venne approvato il 9 luglio dello stesso 1483. Va detto che dopo l'approvazione di tale atto, dei due principi \u2013 passati alla storia come i Principi nella Torre \u2013 non si ebbero pi\u00f9 notizie.\nForma letteraria.\nIl documento \u00e8 redatto in medio inglese, quindi con forme lessicali e verbali alquanto distanti dall'inglese moderno. Quale esempio si riportano alcuni termini usati ed il loro omonimo moderno: \"ye\" per il moderno \"you\" (tu, voi); \"subgietts\" per \"subjects\" (sudditi); \"kynge\" per \"king\" (re); \"spirituelx\" per \"spirituals\" (spirituali) e via dicendo. La cifra stilistica \u00e8 propria del linguaggio burocratico, con frequentissime ripetizioni di formule codificate nella giurisprudenza del tempo, quali: \"sotto l'autorit\u00e0 dei tre Stati di questo Reame riuniti in Parlamento\"; \"corona e dignit\u00e0 reale con quanto vi \u00e8 annesso, o con quanto comunque vi \u00e8 unito ed appartenente\"; \"il nostro sovrano e signore il re\". I \"tre Stati\" spesso citati sono i \"Lords temporelx\" ovvero l'alta nobilt\u00e0, i \"Lords spirituelx\" ovvero l'alto clero ed i \"Commons\", ovvero i borghesi in numero di 2 per ciascuna delle principali citt\u00e0 d'Inghilterra. Questa suddivisione del Parlamento rispecchia l'ordinamento scaturito dalla Magna Carta del 1215 e che, pur tra molte variazioni, regge tuttora il sistema parlamentare inglese.\nDestinatario.\nCome detto nell'introduzione, l'atto \u00e8 presentato come una supplica a Riccardo, cui ci si rivolge direttamente col \"Ye\", traducibile nell'italiano \"Tu\" o \"Voi\". \u00c8 interessante notare il mutamento operato nei titoli con cui ci si rivolge a Riccardo: colui che all'inizio del documento \u00e8 \"l'alto e gran principe Riccardo, duca di Gloucester\" alla fine diviene \"vostra altezza, nostro sovrano e signore il re\".\nParti del documento.\nPremessa.\nIl documento inizia con un excursus circa le consuetudini dei monarchi inglesi: la storia ha dimostrato che, quando costoro seguivano i consigli di persone sagge e del Parlamento, il regno era prospero ed il popolo felice; invece, quando costoro ascoltavano il vizio e la lussuria, nonch\u00e9 le persone stolte e malvagie, il regno cadeva nella desolazione e nella miseria. Da questo incipit, che potrebbe anche apparire banale, si argomenta un confronto assai meno astratto: la situazione inglese prima e dopo il matrimonio (il testo dice \"preteso matrimonio\") tra re Edoardo IV ed Elizabeth Grey. Prima di questo, lo Stato era ricco ed al sicuro, mentre dopo l'infelice e - vedremo poi - illegale unione, ecco l'Inghilterra precipitare in un vortice di delitti e malversazioni. Il documento, sostanzialmente, suggerisce che tale unione fu l'inizio di un'influenza nefasta per il Paese, e quindi fu un'unione ingiusta e malvagia.\nMotivi di nullit\u00e0.\nSi passa quindi ad elencare i motivi per cui l'unione tra Edoardo IV ed Elizabeth Grey \u00e8 da considerarsi nulla:\nIllegittimit\u00e0 della prole di Edoardo IV.\nVisto che il matrimonio \u00e8 illegittimo, illegittimi sono i figli della coppia, ovvero Edoardo V e suo fratello Riccardo.\nLoro e l'eventuale loro discendenza vengono esclusi dai diritti di successione.\nIllegittimit\u00e0 della prole di Clarence.\nUn breve paragrafo chiarisce che, visto che il secondogenito di York, Giorgio, duca di Clarence, \u00e8 stato giudicato colpevole di alto tradimento dal Parlamento durante il 17\u00ba anno di regno di Edoardo IV, la sua discendenza viene esclusa in perpetuo dai diritti di successione al trono.\nProclamazione di Riccardo.\nViste queste premesse, l'ultimo di casa York avente diritto al trono \u00e8 Riccardo. Egli viene descritto come uomo virtuoso e giusto nonch\u00e9 dedito al bene comune; i Lords lo supplicano (letteralmente) di accettare la corona, affinch\u00e9 la pace e la giustizia regnino in Inghilterra. Si invoca su di lui la grazia divina e, in un empito quasi lirico che colpisce il lettore, gli si chiede di accettare affinch\u00e9 \"dopo le cupe nuvole e lampi e tuoni e tempeste, risplenda tramite Voi [Riccardo, ndT] il sole della giustizia e della grazia\".\nL'ultima parte del \"Titulus\".\nNell'ultima parte del documento si legge che, nonostante tutto ci\u00f2 che \u00e8 stato detto in merito ai diritti al trono di Riccardo sia talmente evidente e lampante che \u2013 in via ordinaria\u00a0\u2013 non ci sarebbe neanche bisogno di un atto del Parlamento, vista l'ignoranza delle leggi da parte della maggioranza degli inglesi si \u00e8 deciso di stilare quest'atto ufficiale al fine di \"evitare l'insorgere di dubbi e chiacchiere sediziose\". Si ribadisce che re Riccardo III \u00e8 veramente re, e che suo figlio Edoardo di Middleham \u00e8 il legittimo erede.\nMa il vero scopo di tale dichiarazione solenne potrebbe essere almeno in parte diverso da quello che pare a prima vista.\nUna curiosa particolarit\u00e0 del documento, infatti, \u00e8 che esso dichiara che la corona appartiene a Riccardo e dopo di lui agli eredi da lui generati; mentre nel caso di Edoardo, la formula \u00e8 simile ma pi\u00f9 restrittiva (a lui ed agli eredi legittimi da lui generati). Cio\u00e8, a termini letterali del \"Titulus Regius\", a Riccardo poteva succedere anche un figlio naturale, mentre ad Edoardo poteva succedere solo un figlio legittimo. La seconda formulazione sarebbe stata quella conforme al precedente, che aveva sempre escluso dalla successione i figli naturali, come appunto i figli di Edoardo IV. Ma Edoardo di Middleham era figlio di Riccardo ed Anna Neville, che con Riccardo aveva diversi vincoli di parentela ed affinit\u00e0. All'epoca delle nozze era stata ottenuta una dispensa papale dall'impedimento di parentela, ma solo per gradi pi\u00f9 remoti di quelli realmente esistenti tra Riccardo ed Anna, che erano tra l'altro figli di fratelli, e tra loro cognati (equiparati ai fratelli dal diritto canonico: tuttora in inglese il cognato \u00e8 detto \"brother-in-law\", ossia \"fratello legale\"). Pertanto, per il diritto canonico il matrimonio di Riccardo ed Anna era nullo, ed Edoardo era figlio naturale, non legittimo, dei genitori. Riccardo era a conoscenza del motivo di nullit\u00e0 sin dall'epoca delle nozze, tanto che nel contratto di matrimonio aveva stipulato che la dote di Anna sarebbe rimasta a lui anche in caso di dichiarazione di nullit\u00e0 del matrimonio, patto assai inconsueto. Riccardo peraltro aveva gi\u00e0 altri due figli naturali, nati prima del matrimonio e da lui riconosciuti ed allevati in casa, Giovanni di Gloucester e Caterina, entrambi maggiori di Edoardo. Non si conosce il nome della madre, n\u00e9 se fosse la stessa per entrambi. Presumibilmente pensando a questa complessiva situazione, all'atto della ascesa al trono Riccardo prese la doppia precauzione, di far omettere nel \"Titulus Regius\" il requisito della nascita legittima, per il proprio erede, perch\u00e9 Edoardo non potesse essere estromesso a motivo della nullit\u00e0 del matrimonio dei suoi genitori, e di far esplicitamente e personalmente investire Edoardo ed i suoi discendenti legittimi della successione, perch\u00e9 Giovanni Gloucester ed eventuali discendenti maschi di Caterina non potessero far valere diritti di primogenitura su Edoardo ed i suoi discendenti legittimi, dato il loro comune stato di figli naturali.\nDestino del documento.\nMorto Edoardo di Middleham prima del padre, e ucciso anche costui sui campi di Bosworth (31 agosto 1485), la corona pass\u00f2 ad Enrico VII che, nella prima seduta del Parlamento dopo la sua ascesa al trono, fece abrogare immediatamente tale atto e diede ordine di bruciare tutte le copie esistenti del medesimo senza nemmeno leggerlo.\nLa ragione di quest'ultimo ordine \u00e8 oggetto di speculazione da parte degli storici, e molti pro-Riccardo sostengono che sarebbe la prova che Enrico voleva ripristinare lo stato di legittimit\u00e0 della moglie Elisabetta di York, ma quasi di nascosto, perch\u00e9 i Principi della Torre erano ancora in vita, e la abrogazione del Titulus Regius faceva del maggiore di loro il Re legittimo. Esiste tuttavia la possibilit\u00e0 che il motivo per cui Enrico vietava la lettura dell'atto fosse invece la omissione, sopra segnalata, del requisito della nascita legittima per l'erede di Riccardo, e la esistenza, che era di dominio pubblico, di due figli naturali di Riccardo. Infatti secondo la lettera del Titulus Regius, con la morte di Riccardo, Giovanni di Gloucester succedeva al trono. Enrico dunque fece distruggere il Titulus Regius (che forse Giovanni di Gloucester non aveva mai letto) e nei primi tempi non diede segni di voler molestare il figlio naturale di Riccardo, ma all'epoca della rivolta di Perkin Warbeck (1491) lo fece arrestare e poi segretamente uccidere nella Torre. Non risulta che John of Gloucester avesse figli. Katherine, sposata ad Herbert, conte di Huntingdon, mor\u00ec, sembra nel 1487 o 1488, senza discendenti.\nA tutt'oggi esiste una sola copia del documento, quella trascritta nelle Cronache di Croyland (un monastero benedettino) e scoperta sotto il regno di Giacomo I (1566-1625) da sir George Buck."}
{"id": "1458416", "revid": "729019", "url": "https://it.wikipedia.org/wiki?curid=1458416", "title": "Stazione di Torre del Greco (Circumvesuviana)", "text": "La stazione di Torre del Greco \u00e8 una stazione ferroviaria della linea Napoli-Poggiomarino della ex Circumvesuviana, situata nella citt\u00e0 di Torre del Greco.\nStoria.\nInaugurata nel 1904 insieme alla linea per Poggiomarino, non \u00e8 da confondere con la stazione di Torre del Greco, gestita dalle Ferrovie dello Stato, che si trova lungo la costa, sulla linea Napoli-Salerno.\nNel 1948, in conseguenza dei lavori di raddoppio della linea per Napoli, entr\u00f2 in servizio il nuovo fabbricato viaggiatori.\nStrutture e impianti.\nLa stazione \u00e8 dotata di un fabbricato viaggiatori su due livelli: al primo piano, che si trova ad altezza strada, si trovano la biglietteria ed il corridoio di collegamento con il secondo e terzo binario, mentre il secondo livello si trova sul piano binari.\nLa stazione \u00e8 dotata di tre binari passanti, serviti da due banchine dotate di pensiline: il marciapiede tra il secondo ed il terzo binario \u00e8 collegato direttamente con l'uscita tramite un soprapassaggio.\nLa stazione manca di scalo merci, come tutte le altre stazioni della Circumvesuviana.\nMovimento.\nLa stazione \u00e8 servita da tutti i treni in direzione Napoli, Poggiomarino e Sorrento.\nVi \u00e8 un'elevata affluenza a tutti gli orari e la stazione \u00e8 una delle pi\u00f9 trafficate dell'intera linea.\nServizi.\nLa stazione dispone di:"}
{"id": "1458425", "revid": "1745361", "url": "https://it.wikipedia.org/wiki?curid=1458425", "title": "Gi Kalweit", "text": "Arrivata in Italia nel 1986 per studiare arte a Firenze, ha una laurea in pittura, incisione e storia dell'arte. Vive ad Aradeo.\nMusica.\n\u00c8 conosciuta al grande pubblico per essere stata la voce dei Delta V dal 2001 al 2004. Musicalmente ha lavorato anche con il gruppo funk Mo Stipiti Funk di Milano (1990-1995), inoltre si \u00e8 dedicata al lounge-jazz con i Torch Porch di Los Angeles (1995-2000). \nTra il 2009 ed il 2015 ha militato nel gruppo dei Kalweit and the Spokes con base a Milano, che ha dato alle stampe 2 album.\nDall'aprile 2015 si dedica al suo nuovo progetto: The Kalweit Project, formato con tre musicisti della provincia di Lecce (Giammarco Magno: basso, organo, elettronica, cori - Mattia Marino: batteria - Pierluigi Papadia: chitarra e cori), dove Georgeanne vive dal 2011. A Febbraio 2016 hanno registrato la pre-produzione del nuovo album.\nArte.\nLa sua arte consiste in opere figurative ad olio e opere di tecnica mista, anche con materiale di recupero. Ha esposto a Milano, Firenze, Mantova, Parma, Stresa, Londra, Los Angeles e Minneapolis."}
{"id": "1458430", "revid": "367445", "url": "https://it.wikipedia.org/wiki?curid=1458430", "title": "Principio di sovranit\u00e0 popolare", "text": "Il principio della sovranit\u00e0 popolare si inserisce tra i principi fondamentali della Costituzione della Repubblica Italiana.\nIn Italia.\nL'articolo 1 della Costituzione afferma che \"l'Italia \u00e8 una Repubblica democratica, fondata sul lavoro\" (primo comma, che \u0117 identificato col principio democratico). Dopo il principio democratico (repubblicano), lo stesso articolo sancisce il principio di sovranit\u00e0 popolare, affermando che \"la sovranit\u00e0 appartiene al popolo, che la esercita nelle forme e nei limiti della Costituzione\" (secondo comma).\nLa sovranit\u00e0 \u00e8 fonte di legittimazione del potere degli organi costituzionali: ciascun organo costituzionale \u00e8 tale e pu\u00f2 esercitare la propria funzione perch\u00e9 trova legittimazione e fonte prima nel popolo; non esiste, quindi, organo che sia estraneo alla sovranit\u00e0 popolare, o ente che sia superiore ad essa; per tale motivo gli organi costituzionali sono anche detti organi sovrani.\nCon ci\u00f2 il legislatore ha voluto dare la possibilit\u00e0 a tutti i cittadini di partecipare direttamente o indirettamente alle decisioni del governo. Tale possibilit\u00e0 di democrazia diretta viene esercitata dai cittadini mediante il diritto di voto.\nSi noti che la sovranit\u00e0 appartiene al popolo, ma solamente una parte di esso pu\u00f2 esercitare il diritto di voto, quindi la funzione elettorale: il corpo elettorale. Infatti il corpo elettorale \u00e8 la frazione di popolo che \u00e8 in possesso dei requisiti fondamentali, richiesti dalla Costituzione per l'esercizio della funzione elettorale, mentre il popolo, a norma di legge, \u00e8 l'insieme di coloro che posseggono la cittadinanza. Vi sono, quindi, tra essi menzionati anche coloro che non hanno i requisiti necessari (ad esempio i minorenni)."}
{"id": "1458431", "revid": "709565", "url": "https://it.wikipedia.org/wiki?curid=1458431", "title": "Katherine Pulaski", "text": "Katherine Pulaski \u00e8 un personaggio della serie televisiva \"\", interpretato da Diana Muldaur.\nLa dottoressa Pulaski \u00e8 un medico della Federazione che entra nella serie all'inizio della seconda stagione, poich\u00e9 l'attrice Gates McFadden che interpret\u00f2 la dottoressa Beverly Crusher aveva lasciato la serie. All'inizio della terza stagione ritorner\u00e0 la dottoressa Crusher.\nNel 2353 ha una relazione con Kyle Riker, e dopo questa relazione si sposa per tre volte. Soffre di una fobia per il teletrasporto. Ufficiale medico sulla USS Repulse, appena venuta a conoscenza di un posto vuoto di ufficiale medico capo sull'USS Enterprise NCC-1701-D fa di tutto per esservi assegnata. Ha difficolt\u00e0 ad accettare l'androide Data come un essere senziente e molto spesso lo tratta come una macchina. \u00c8 l'autrice del trattato \"Modelli lineari di propagazione virale\", ritenuto una pietra miliare."}
{"id": "1458433", "revid": "287204", "url": "https://it.wikipedia.org/wiki?curid=1458433", "title": "Societ\u00e0 Podistica Lazio 1909-1910", "text": "Questa voce raccoglie le informazioni riguardanti la Societ\u00e0 Podistica Lazio nella stagione 1909-1910.\nStagione.\nDopo aver partecipato dal 1901 al 1909 a competizioni calcistiche regionali non riconosciute dalla FIGC, la Lazio esordisce nel campionato italiano di calcio partecipando al torneo di Terza Categoria.\nI \"biancocelesti\" conquistano il titolo di campione laziale vincendo tutte e sei le partite del loro girone contro le rivali cittadine Foot Ball Club di Roma, Juventus Roma e Fortitudo."}
{"id": "1458446", "revid": "767487", "url": "https://it.wikipedia.org/wiki?curid=1458446", "title": "Me and Dad", "text": "Trama.\nUn giocatore professionista di baseball tenta da solo, di allevare\nil suo giovane figlio"}
{"id": "1458457", "revid": "466539", "url": "https://it.wikipedia.org/wiki?curid=1458457", "title": "Citt\u00e0 globale", "text": "Una citt\u00e0 globale o mondiale corrisponde a un concetto di citt\u00e0 con una serie di caratteristiche nate grazie all'effetto della globalizzazione e alla costante crescita dell'urbanizzazione.\nDescrizione.\nIn generale, alcuni criteri per definire una citt\u00e0 globale sono:\nLista.\nDurante il XX secolo, Londra (Regno Unito), Parigi (Francia) e New York (Stati Uniti d'America) sono state considerate le tre principali citt\u00e0 del mondo, citt\u00e0 che esercitavano nel resto del mondo una grande influenza.\nAd oggi, questo concetto si \u00e8 evoluto includendo anche Tokyo (Giappone) dentro le grandi e altre citt\u00e0 nel resto del mondo. Il sistema per qualificare le citt\u00e0 in questi ultimi anni \u00e8 stato molto criticato.\nSecondo la sociologa statunitense Saskia Sassen, attualmente vi sarebbero solo tre citt\u00e0 globali: New York, Tokyo e Londra.\nGaWC.\nUn importante studio realizzato nel 1998 dal \"Gruppo di Studi sulla Globalizzazione e le Citt\u00e0 Mondiali\" (GaWC la sigla in inglese) dell'Universit\u00e0 di Loughborough a Londra, defin\u00ec alcuni parametri e livelli classificando le diverse citt\u00e0 come citt\u00e0 mondiali.\nLo studio classific\u00f2 le citt\u00e0 secondo il punteggio in tre gruppi diversi. Inoltre lo studio segnal\u00f2 alcune citt\u00e0 che potenzialmente sarebbero potute entrare nella lista in un futuro prossimo. Alcuni aspetti dello studio (come l'inserimento tra i parametri della presenza di grandi studi legali) sono stati considerati come fattori a favore delle citt\u00e0 anglofone.\nGaWC 2000.\nLa classifica del GaWC del 2000 \u00e8 la seguente.\nGaWC 2004.\nUn successivo tentativo di ridefinire le pi\u00f9 importanti citt\u00e0 globali \u00e8 stato portato avanti dallo stesso GaWC nel 2004. Questa classifica \u00e8 stata stilata prendendo in considerazione vari nuovi indicatori, ma ha continuato a tenere in maggior considerazione l'importanza economica piuttosto che quella politica o culturale.\nLa classifica del GaWC del 2004 \u00e8 la seguente\nGaWC 2008.\nIl GaWC nel 2008 ha ripubblicato la classifica. Come quella del 1998 si divide in \"Alpha world cities\" (quattro categorie). \"Beta world cities\" (tre categorie), \"Gamma world cities\" (tre categorie), e citt\u00e0 con \"High sufficiency\" e \"Sufficiency\".\nLa classifica del GaWC del 2008 \u00e8 la seguente:\nForeign Policy's 2008 Global Cities Index.\nNell'ottobre del 2008 la rivista statunitense \"Foreign Policy\", in collaborazione con A.T.Kearney ed il Chicago Council on Global Affairs, ha pubblicato una classifica delle citt\u00e0 globali, basata sulla consultazione di Saskia Sassen, Witold Rybczynski ed altri. La rivista ha sottolineato che \"the world's biggest, most interconnected cities help set global agendas, weather transnational dangers, and serve as the hubs of global integration. They are the engines of growth for their countries and the gateways to the resources of their regions.\" ossia che \"Le citt\u00e0 del mondo pi\u00f9 grandi e pi\u00f9 interconnesse aiutano a stilare gli ordini del giorno globali, resistere ai pericoli transnazionali, e funzionare da centri per l'integrazione globale. Queste sono i motori della crescita dei rispettivi paesi e le porte d'accesso alle risorse delle loro regioni.\"\nLa classifica si basa sulla valutazione di cinque parametri: centro di affari, capitale umano, scambio di informazioni, esperienza culturale ed impegno politico. Le sessanta citt\u00e0 in classifica sono riportate di seguito.\nGaWC 2018.\nLa classifica del GaWC del 2018 \u00e8 la seguente.\nNote.\n4. http://www.lboro.ac.uk/gawc/world2012t.html\n5.http://www.lboro.ac.uk/gawc/world2016t.html"}
{"id": "1458465", "revid": "538762", "url": "https://it.wikipedia.org/wiki?curid=1458465", "title": "Silent Witness (film 2000)", "text": "Silent Witness \u00e8 un film per la televisione del 2000 diretto da Matthew Penn."}
{"id": "1458468", "revid": "188323", "url": "https://it.wikipedia.org/wiki?curid=1458468", "title": "Scompenso cardiaco", "text": ""}
{"id": "1458469", "revid": "372624", "url": "https://it.wikipedia.org/wiki?curid=1458469", "title": "Tsan", "text": "Lo tsan (variante ortografica, \"tzan\") \u00e8 un antico e popolare sport di squadra valdostano che ricorda vagamente il baseball e l'oina romena.\nFa parte degli sport tradizionali valdostani, insieme al palet, alla rebatta e al fiolet, e come tale viene tutelato dalla \"F\u00e9d\u00e9rachon Esport de Nohtra T\u00e9ra.\" L\"'Associachon Valdotena Tsan\" si occupa dell'organizzazione dei campionati dopo tanti anni di spontaneismo.\nQuesto sport viene praticato in due campionati, uno primaverile (pi\u00f9 importante) e uno autunnale, e non \u00e8 tradizionalmente diffuso in tutta la Valle d'Aosta ma solamente nei comuni della media valle centrale, tra Montjovet e Aosta, in Val d'Ayas e in Valtournenche, anche se le sezioni locali si stanno diffondendo in altre zone.\nOrigini del nome.\n\"Chamt\", \"Camp\", \"Champ\", \"tsa\", \"tsam\", \"tsan\", \"cian\", \"Tzan\", \"tzantt\" sono tutte variazioni linguistiche usate per indicare quando si voleva scrivere la lingua orale del dialetto valdostano, del francese antico e del francoprovenzale: i termini sono traducibili con il termine italiano \"prato\", il latino \"campus\", il piemontese \"camp\", il francese \"Champ\" e il francoprovenzale \"tsan\" o \"tzan\", poich\u00e9 lo tsan era praticato storicamente nei campi e negli alpeggi nei periodi in cui non c'era il bestiame.\nCampo.\nLe due squadre sono la squadra ospitante e la squadra ospite; \u00e8 la squadra ospitante che traccia il campo.\nIl campo di gioco \u00e8 simmetrico longitudinalmente e composto da due cerchi e da un trapezio isoscele privo di base maggiore. I lati del trapezio sono contrassegnati da bandierine rosse (segnalatori) distanti tra loro 12 metri, la base maggiore misura 30 metri e dista 32 metri dal punto P esterno al trapezio in cui \u00e8 conficcata una pertica, centro di un cerchio dal raggio di 8 metri e mezzo. A 20 metri da questo cerchio, lungo l'asse di simmetria c'\u00e8 un punto S centro di cerchio con raggio di 60\u00a0cm.\nIl cerchio con centro P lo chiamo cerchio di \"palet\u00e0\", il cerchio di centro S cerchio di \"servi\u00e0\", la base minore del trapezio viene detta linea dei \"bons\" o \"bitse\".\nDescrizione.\nOgni squadra \u00e8 formata da 12 giocatori. Nonostante la parola \"tsan\" in lingua franco-provenzale significhi proprio campo non esistono dei veri e propri campi, gli incontri si svolgono su dei prati.\nUna partita si svolge in 4 fasi (\"batti\u00e0\" o \"baqui\u00e0\"):\nStoria.\nSecondo lo studioso di sport popolari, nonch\u00e9 ex-presidente della F\u00e9d\u00e9rach\u00f2n Esports de Nohtra T\u00e9ra, Pierre Daudry gli sport popolari alpini hanno origini comuni nei riti agro-pastorali: la somiglianza tra i nomi di alcuni di questi sport popolari giocati tra il Vallese e la Valle d'Aosta (\"ara\", \"tsara\", \"tscharrata\", \"tsan\"), insieme alle caratteristiche di gioco, agli strumenti, alla periodicit\u00e0 e ai rituali comuni (sia allo tsan che all'hurnuss per esempio), ne sarebbero un indizio.\nNel 1920 si ha la prima codifica scritta del gioco da parte dell'Associazione del gioco dello tsan.\nDal 1949 si svolgono dei campionati regionali di tsan in Valle d'Aosta, con un regolamento codificato.\nNel 1974 nasce la F\u00e9d\u00e9rach\u00f2n Esports de Nohtra T\u00e9ra (Federazione degli sport \"de notra tera\", FENT), la federazione che riunisce le associazioni degli sport popolari valdostani. Attualmente la FENT \u00e8 riconosciuta dal CONI.\nNel 1979 il regolamento \u00e8 stato rivisto introducendo criteri di sicurezza per la scelta dei campi.\nCampionati.\nCampionato primaverile.\nIl campionato dello tsan del 2004 \u00e8 giunto alla 56\u00aa edizione con 44 squadre partecipanti divise in 4 categorie: 12 in due gironi di serie A, 12 in due gironi di serie B, 11 in due gironi di serie C, e 9 in due gironi nei juniores. \u00c8 cominciato il 7 marzo ed \u00e8 terminato ai primi di giugno con le finalissime.\nCampionato autunnale.\nIl campionato autunnale dello tsan del 2004 \u00e8 giunto alla 51\u00aa edizione con 33 squadre partecipanti divise in 4 categorie: 9 in due gironi di serie A, 11 in due gironi di serie B, 4 in un girone in serie C e 9 in due gironi nei juniores.\nTrofei.\nTrofeo delle et\u00e0.\nSi svolge in una giornata. Nel 2004 si \u00e8 svolta a Pollein il 25 aprile, e si disputava allora da 11 anni.\nPaleto\u00f9 individuale.\nin campo attiguo nella stessa giornata del trofeo delle et\u00e0 si svolge la gara della Paleto\u00f9, una specie di campionato individuale articolato su 3 ribattute.\nLa \"F\u00e9d\u00e9rach\u00f2n Esports de Nohtra T\u00e9ra\" (FENT).\nSede.\nPalais F.E.N.T.\nLocalit\u00e0 Les \u00celes,\n11020 Brissogne (AO)\nSezioni.\nLe sezioni delle squadre di tsan valdostane si trovano nei comuni di:\nAntey-Saint-Andr\u00e9, Ayas, Brisma (Brissogne e Saint-Marcel), Brusson, Challand-Saint-Anselme, Challand-Saint-Victor, Chambave, Ch\u00e2tillon, Emar\u00e8se, F\u00e9nis, Montjovet, Nus, Pollein, Quart, Saint-Christophe, Saint-Vincent, Torgnon, Valtournenche, Verrayes."}
{"id": "1458477", "revid": "819238", "url": "https://it.wikipedia.org/wiki?curid=1458477", "title": "Stazione di Ercolano Scavi", "text": "La stazione di Ercolano Scavi \u00e8 la principale stazione di Ercolano. Inaugurata nel 1904, \u00e8 gestita dalla Circumvesuviana e si trova sulla linea Napoli-Poggiomarino: in passato la stazione era chiamata semplicemente \"Ercolano\", poi con il tempo \u00e8 stata aggiunta la denominazione di \"Scavi\", per la vicinanza con gli scavi archeologici.\nLa citt\u00e0, nonostante sia anche attraversata dalla linea Napoli-Salerno di RFI, non ha alcuna stazione su questa linea, o meglio viene utilizzata un'unica stazione, che si trova a Portici, che porta il nome delle due citt\u00e0 ossia \"Portici-Ercolano\".\nStrutture e impianti.\nIl fabbricato viaggiatori \u00e8 su due livelli: al piano inferiore vi sono l'ingresso e le biglietterie, mentre al piano superiore, corrispondente all'accesso ai binari, vi \u00e8 una piccola sala d'attesa.\nLa stazione \u00e8 dotata di tre binari passanti pi\u00f9 uno tronco in direzione Sorrento: vi sono due banchine munite di sottopassaggio.\nPresso la stazione sorge una sottostazione elettrica.\nMovimento.\nNella stazione fermano tutti i treni per Napoli, Poggiomarino e Sorrento. Ercolano Scavi \u00e8 anche capolinea di alcuni treni per Napoli.\nServizi.\nLa stazione dispone di:"}
{"id": "1458479", "revid": "287204", "url": "https://it.wikipedia.org/wiki?curid=1458479", "title": "16 Cygni Bb", "text": "16 Cygni Bb \u00e8 un pianeta extrasolare in orbita attorno alla stella 16 Cygni B. La stella \u00e8 una nana gialla simile al Sole ed \u00e8 uno dei tre membri del sistema stellare 16 Cygni che comprende anche un'altra nana gialla e una nana rossa.\nIl pianeta ha un periodo di rivoluzione di 799 giorni ed \u00e8 stato il primo Giove eccentrico a essere scoperto.\nScoperta.\nLa scoperta di un corpo celeste di massa planetaria attorno a 16 Cygni B \u00e8 stata annunciata nel 1996. \n16 Cygni Bb ha una massa di almeno 1,68 masse gioviane e, al tempo della scoperta, aveva l'orbita pi\u00f9 eccentrica allora conosciuta in un pianeta extrasolare.\nLa scoperta \u00e8 stata fatta con il metodo della velocit\u00e0 radiale e, come per tutti i pianeti scoperti con questo metodo, \u00e8 noto solo il limite inferiore della possibile massa.\nOrbita e massa.\nA differenza dei pianeti nel nostro sistema solare, l'orbita di 16 Cygni Bb \u00e8 molto ellittica e la sua distanza dalla stella varia da 0,54 UA al periastro a 2,8 UA all'apoastro. Questa alta eccentricit\u00e0 potrebbe essere causata da interazioni mareali nel sistema stellare, e l'orbita del pianeta potrebbe passare in modo caotico da basse a elevate eccentricit\u00e0 in un periodo di 10 milioni di anni.\nIl limite inferiore stimato per la massa del pianeta \u00e8 molto al di sotto del limite che divide le nane brune dai pianeti, tale limite \u00e8 posto a 13 masse gioviane.\nTuttavia, misurazioni astrometriche preliminari, suggerirebbero che l'orbita di 16 Cygni Bb potrebbe essere molto inclinata rispetto alla nostra linea visiva (di circa 173\u00b0). Questo potrebbe significare che la massa del pianeta potrebbe essere all'incirca 14 volte quella di Giove, facendone una nana bruna di piccola massa.\nCaratteristiche.\nSiccome il pianeta \u00e8 stato rilevato solo indirettamente tramite misurazioni della sua stella, le sue caratteristiche fisiche quali raggio, composizione e temperatura sono sconosciute.\nL'alta eccentricit\u00e0 dell'orbita significa che il pianeta \u00e8 sottoposto a cicli stagionali estremi. Nonostante questo le simulazioni suggeriscono che un'eventuale luna delle dimensioni della Terra potrebbe riuscire a mantenere acqua liquida sulla sua superficie nel corso del proprio anno."}
{"id": "1458487", "revid": "1265762", "url": "https://it.wikipedia.org/wiki?curid=1458487", "title": "Maria Crocifissa Di Rosa", "text": "Il suo nome \u00e8 iscritto nel Martirologio Romano al 15 dicembre.\nBiografia.\nSanta Maria Crocifissa di Rosa \u00e8 nata il 6 novembre 1813 a Brescia, in Italia. Fu battezzata Paola Francesca Maria e fu conosciuta come Paola o Paolina. Era la sesta di nove figli del nobile cavaliere Clemente di Rosa e sua moglie, la contessa Camilla Albani. Il padre era un ricco uomo d'affari che possedeva una grande filanda e una panchina della chiesa. Era una famiglia felice, e sin dall'infanzia Paola mostr\u00f2 una piet\u00e0 viva e simpatia per i poveri. Sua madre mor\u00ec quando aveva undici anni, ma la vita non cambi\u00f2 molto, perch\u00e9 la routine familiare era ben consolidata. Lei e le sue sorelle furono educate dalle suore visitandine, che hanno insegnato alle ragazze oltre al catechismo, a cucire, cucinare, fare musica e poesia.\nQuando Paola aveva 17 anni, lasci\u00f2 la scuola per prendersi cura della casa di suo padre. Egli incominci\u00f2 a cercare un marito per lei, e quando trov\u00f2 un giovane adatto, Paola ne fu piuttosto turbata. Confess\u00f2 i suoi problemi all'arcivescovo della cattedrale, monsignor Faustino Pinzoni, un sacerdote saggio che aveva gi\u00e0 preso cura dei suoi problemi spirituali in modo ben ponderato. Cominci\u00f2 a parlare con Clemente di Rosa e gli disse gentilmente che sua figlia aveva deciso che non si sarebbe mai sposata.\nPer i successivi dieci anni, Paola ha continuato a vivere a casa, ma divenne sempre pi\u00f9 coinvolta nel lavoro sociale, trovando un degno esempio in suo padre. Fu coinvolta nella cura spirituale delle ragazze e delle donne della filanda del padre ad Acquafredda e nella sua tenuta di campagna a Capriano. Quando scoppi\u00f2 un'epidemia di colera a Brescia nel 1836, Paola chiese al padre il permesso di lavorare all'ospedale ed egli acconsent\u00ec. L'ospedale accolse Paola con la vedova Gabriela Echenos Bornati, che aveva gi\u00e0 una certa esperienza nell'assistenza infermieristica. In questa calamit\u00e0 diede un esempio di lavoro disinteressato e di un'accoglienza amichevole che lasci\u00f2 un'impressione profonda.\nIn seguito, nel 1837, a Paola fu chiesto di prendersi cura di un'istituzione che era una specie di laboratorio per ragazze povere e abbandonate. Fu una posizione delicata e difficile per una giovane donna di soli 24 anni. Dopo aver operato con successo per due anni, si dimise dopo un conflitto con il consiglio, che non voleva che le ragazze rimanessero in casa. Allo stesso tempo, rivolse la sua attenzione a un progetto che era stato ideato da suo fratello Filippo e da Mons. Pinzoni, cio\u00e8 una scuola per ragazze sordomute, sul modello del lavoro di san Lodovico Pavoni per i ragazzi. Questa scuola era solo nelle fasi iniziali quando Paola lo consegn\u00f2 alle sorelle Canossiane, che volevano realizzare la stessa opera a Brescia su pi\u00f9 vasta scala."}
{"id": "1458490", "revid": "287204", "url": "https://it.wikipedia.org/wiki?curid=1458490", "title": "Societ\u00e0 Podistica Lazio 1908-1909", "text": "Questa voce raccoglie le informazioni riguardanti la Societ\u00e0 Podistica Lazio nella stagione 1908-1909."}
{"id": "1458495", "revid": "547034", "url": "https://it.wikipedia.org/wiki?curid=1458495", "title": "Palanzano", "text": "Palanzano (pronuncia: , \"Palans\u00e0n\" in dialetto parmigiano) \u00e8 un comune italiano di abitanti della provincia di Parma, situato nell'Appennino parmense; il capoluogo \u00e8 situato alle pendici del Monte Faggeto (detto anche Fageto o \"Faj\u00e0\" in dialetto palanzanese), in fronte al maestoso complesso del Monte Caio, tra la val d'Enza e la val Cedra. Un territorio fatto di montagne, torrenti e boschi di faggi e castagni.\nIl Comune di Palanzano f\u00e0 parte dell'Unione Montana Appennino Parma Est insieme ai comuni di Monchio Delle Corti, Tizzano Val Parma, Corniglio, Neviano degli Arduini, Langhirano e Lesignano d\u00e8 Bagni.\nGeografia fisica.\nIl centro abitato si trova ad un'altitudine di 691 m. sul livello del mare (misurato in corrispondenza del Municipio). La quota massima raggiunta nel territorio \u00e8 pari a 1550 m s.l.m., mentre la quota minima \u00e8 di 351 m s.l.m. L'intero territorio del comune di Palanzano ha una superficie di 69.80 km2.\nTerritorio.\nIl Comune di Palanzano si trova nell\u2019alto Appennino parmense, nella parte sud-orientale della provincia di Parma, tra le valli dell\u2019Enza e del Cedra e comprende anche una parte della val Bardea sul versante sud-est del Monte Fuso. I suoi rilievi montani di maggior importanza sono sicuramente il Monte Caio, la cui vetta \u00e8 ubicata proprio nel comune di Palanzano, e il Monte Faggeto; Un territorio quindi di montagna tra boschi di castagni e faggi, ma anche ricco di prati, foraggere e pascoli dal sapore antico e secolare e proprio questo ambiente incontaminato unito insieme all\u2019attivit\u00e0 umana ha fatto s\u00ec che questa porzione dell'appennino tosco-emiliano sia stata riconosciuta dall\u2019UNESCO come Riserva MAB, Patrimonio dell\u2019umanit\u00e0, grazie alla sua biodiversit\u00e0. \nPalanzano dista 54km da Parma e pu\u00f2 essere raggiunto percorrendo la strada statale 665 (Massese), che attraversa tutto il territorio comunale; passando invece per il versante reggiano della val d'enza dista circa 66 km da Reggio-Emilia; scendendo dal versante toscano, sempre percorrendo la Massese e attraverso il passo del Lagastrello, dista 48 km da Aulla (MS). \nIl Comune di Palanzano risulta inserito nell'Unione Montana Appennino Parma Est e gravita soprattutto sulla vicina Langhirano (distante 31 km) e sulla stessa Parma per il commercio, i servizi e le strutture non presenti sul suo territorio. \nValle dei Cavalieri.\nIl territorio delle Valli dei Cavalieri \u00e8 costituito dal sistema orografico appenninico dei torrenti Enza e Cedra. Di antica origine, probabilmente Matildica, questo territorio era affidato al governo delle pi\u00f9 nobili famiglie del luogo che, in cambio di sorveglianza dei confini e di fornitura al comune di Parma di milizie a cavallo, godevano, sulle Valli, di sovranit\u00e0 praticamente illimitata. Il Comune di Palanzano \u00e8 sede sin dal medio evo del Commissariato delle Valli dei Cavalieri.\nOrigini del nome.\nIl nome lo troviamo citato gi\u00e0 nel 1039, e nei secoli seguenti fu la sede del commissario delle Valli dei Cavalieri, un territorio che comprendeva le alte valli dell'Enza e del Cedra, il cui governo era affidato dal Comune di Parma a nobili signori del luogo. \nNon si conosce l'esatta origine del nome Palanzano, secondo alcune fonti questo toponimo appare come prediale indicando in latino un \"fondo di Pallante\", ma potrebbe anche essere riconducibile alla parola \"palatium\" (palazzo, edificio). Nessuna delle due ipotesi \u00e8 accertata.\nStoria.\nLa storia dell\u2019insediamento umano sul territorio \u00e8 molto antica, anche se poco studiata. Dalle ricerche archeologiche emergono siti preistorici dell\u2019Et\u00e0 del bronzo riconducibili alla presenza dei Liguri, un'antica popolazione che, in epoca preromana, occupavano l'attuale Liguria (il cui nome deriva proprio da questa antica popolazione), il Piemonte a sud del Po e parte della costa e degli appennini nord-occidentali della Toscana.\nFu proprio in questo contesto geografico che tra il III\u00b0 e il II\u00b0 secolo a.c. inizi\u00f2 una lunga guerra tra Liguri e Romani per la conquista di questa importante area strategica che oltre al controllo delle coste tirreniche verso la Francia e la penisola iberica, comprendeva anche le importantissime vie di comunicazione tra il mare e la pianura che passavano appunto tra gli appennini, strade che percorrevano la val Cedra e la val d\u2019Enza passando per il passo del Lagastrello (Malpasso) ovvero sulla \u201cstrada dei Linari\u201d. La guerra si concluse solo nel 155 a.c. con l\u2019annientamento, da parte dell\u2019esercito romano, delle ultime trib\u00f9 di Liguri che si erano trincerate sugli appennini.\nDopo la fine della guerra in queste valli si stabilirono coloni romani che fondarono diverse fattorie rurali, come indicato dai ritrovamenti archeologici di monete e ceramiche. Questa porzione di appennino divenne molto importante per l\u2019Impero Romano che per sue mire espansionistiche teneva in grande considerazione il controllo e la sorveglianza sulle vie di comunicazione che attraversavano gli appennini; famosi i collegamenti, come ad esempio la \u201cstrada delle cento miglia\u201d, tra Parma (principale accesso alla via Emilia ed alla pianura padana) e la citt\u00e0 di Lucca o il porto di Luni.\nAlla fine dell\u2019Impero Romano giunsero prima i Goti poi i Longobardi: presenza che ha lasciato un\u2019impronta importante e duratura su queste terre, che fino all\u2019arrivo di Napoleone furono dominate dalle diatribe tra le famiglie cavalleresche, di stirpe longobarda, e i poteri cittadini.\nNel Medioevo, epoca per cui abbiamo pi\u00f9 fonti a disposizione, nell\u2019alta valle dell'Enza e in val Cedra coesistevano due realt\u00e0, da una parte i feudi chiamati Valli dei Cavalieri, dall\u2019altra una serie di possessioni vescovili chiamate Corti; prima dell\u2019anno mille la zona era compresa nell'unit\u00e0 giurisdizionale che troviamo nei documenti come districtum alpium formato dall'unione delle corti di Rigoso, Nirone e Vallisnera.\nIl territorio dell\u2019odierno Comune di Palanzano infatti faceva parte fin dai secoli medievali delle Valli dei Cavalieri, un\u2019area che comprendeva i confini comunali dei distretti di Palanzano, Ramiseto e in parte Collagna e Ligonchioe dove alcune famiglie di feudatari locali a partire dal X secolo diventarono molto influenti e prestigiose, ottenendo il controllo di molti piccoli feudi, che costituirono la base di potenze economiche e militari tra cui spicca quella di Atto di Canossa e dei suoi discendenti, che con Matilde arriveranno all\u2019apice della loro potenza; tra queste famiglie di probabile origine longobarda spicca su tutte quella dei nobili Vallisneri. Proprio nei secoli centrali dell'eta di mezzo, al XI all' XV, si formarono le terrae militum nelle quali il casato Vallisneri ricopriva un ruolo centrale.\nFino al XIX secolo il Comune di Palanzano era pi\u00f9 esteso di quello attuale e comprendeva la val Cedra ed entrambi i versanti dell\u2019alta val d\u2019Enza avendo giurisdizione quindi anche sule sulle localit\u00e0 di: Montedello, Camporella, Castagneto, Pieve San Vincenzo (sede della Pieve da cui dipendevano le altre chiese della zona) Miscoso e Succiso, nonch\u00e9 su Cozzanello (oggi in Comune di Monchio delle Corti). Nel 1844 i Ducati di Parma e di Modena stipularono una Convenzione (entrata in vigore nel 1848) che stabiliva il corso dell\u2019Enza come confine tra i due stati e per tanto il versante orientale della valle and\u00f2 a far parte del Comune di Ramiseto (oggi Comune di Ventasso) aggregato al Ducato Estense di Modena e Reggio. Solo il 14 febbraio 1855 il papa Pio IX Mastai-Ferretti stabil\u00ec, con apposita Bolla, che anche le parrocchie omonime fossero distaccate dalla Diocesi di Parma per passare a quella di Reggio-Emilia. \nNei paesi, sulle pietre delle case fortificate che portano ancora gli stemmi di famiglia o nelle antiche chiese e nelle strade sterrate punteggiate dai pilastrini con le maest\u00e0 di marmo bianco, si trovano ancora le tracce di questa storia da scoprire, fatta di castelli, signori, cavalli e lotte per il potere.\nOnorificenze.\nIl Comune di Palanzano \u00e8 tra le citt\u00e0 decorate al valor militare per la guerra di liberazione, insignito della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\"Comune di zona montana fu particolarmente sottoposto per venti mesi a rappresaglie, distruzioni e deportazioni in massa ad opera delle forze tedesche.\" \"La sua popolazione, sopportando sacrifici, privazioni e stenti seppe contribuire validamente con unanime generoso slancio alla guerra di liberazione con l'apporto di molti suoi cittadini nelle formazioni partigiane, materialmente e moralmente assistite.\" \"Con spartano senso del dovere, accettava il sacrificio di sangue dei propri figli, caduti per gli ideali di giustizia e di libert\u00e0\"\nPalanzano 8 settembre 1943 - 25 aprile 1945 (tratto dal documento di conferimento dell'onoreficenza emanato dal Ministero per la Difesa della Repubblica Italiana il 17 marzo 1995)\nMonumenti e luoghi d'interesse.\nArchitetture religiose.\nChiesa di Santa Maria Assunta.\nEdificata in forme romaniche tra il IX e il X secolo, la chiesa di Zibana fu parzialmente modificata tra il XVI e il XVII secolo mantenendo inalterato lo stile originario. Di pregio risulta in particolare la zona absidale in conci regolari di pietra grigia, decorata con lesene, archetti pensili e cornicione scanalato.\nChiesa di Santo Stefano.\nCostruita originariamente in forme romaniche nel 1070, la chiesa di Ranzano fu profondamente modificata tra il 1662 e il 1669; ristrutturata nella zona del presbiterio in stile neoromanico tra il 1908 e il 1910, fu inoltre dotata di un nuovo campanile; risistemata nella facciata tra il 1920 e il 1921, fu messa in sicurezza nel 2012 in seguito a un terremoto. L'edificio conserva alcuni elementi romanici di pregio, in parte provenienti dalla distrutta chiesa di Santa Maria Maddalena di Roncarola, tra cui tre bassorilievi murati nel prospetto principale, le mensoline che sostengono gli archetti intrecciati della zona absidale e il capitello su cui poggia l'ambone.\nArchitetture militari.\nTorri dei Castiglioni.\nEdificato originariamente in et\u00e0 tardo-medievale, il castello di Castione fu a lungo conteso tra i rami parmense e reggiano dei Vallisneri, ai quali nel XVI secolo subentrarono i Castiglioni, che lo dotarono di tre torri; inutilizzato gi\u00e0 nel XVII secolo, cadde in rovina; intorno al 1890 Domenico Castiglioni avvi\u00f2 i lavori di completa ricostruzione delle tre torri cinquecentesche, in seguito abbandonate e parzialmente crollate.\nInfrastrutture e trasporti.\nPalanzano dista 54km da Parma e pu\u00f2 essere raggiunto percorrendo la strada statale 665 (Massese), che attraversa tutto il territorio comunale; per il collegamento con le grandi arterie autostradali Palanzano dista 63 km dal casello di Parma sull'Autostrada del Sole A1 e 55 km dal casello di Fornovo Taro sulla A15; scendendo invece dal versante Toscano, attraverso il passo del Lagastrello, dista 48 km dal casello autostradale di Aulla (MS), che immette sempre sull\u2019autostrada Parma-La Spezia A15.\nPer i collegamenti ferroviari il riferimento principale \u00e8 la stazione di Parma (distante 57 km) verso tutte le direzioni, mentre per l'alta velocit\u00e0 (AV) la stazione pi\u00f9 vicina \u00e8 quella di Reggio-Emillia AV Mediopadana (80 km); scendendo invece dal versante toscano la stazione ferroviaria pi\u00f9 vicina risulta essere quella Aulla-Lunigiana (50 km) lungo le linee Parma-La Spezia e Aulla-Lucca.\nPer i voli nazionali e internazionali l'aereoporto pi\u00f9 vicino \u00e8 sicuramente l'Aereoporto di Parma oppure l'Aereoporto di Bologna (BO) distante 124 km o ancora quello di Milano-Linate (MI) distante 180 km; per le linee intercontinentali dirette si utilizza il terminale di Milano-Malpensa, che si trova a 225 km.\nPer il trasporto marittimo invece il porto mercantile e turistico pi\u00f9 vicino \u00e8 quello ubicato a La Spezia (SP) distante circa 72 km.\nStrade principali del comune.\nAll'interno del territorio comunale la strada principale \u00e8 sicuramente la strada statale 665 Massese che attraversa tutto il territorio comunale dal confine con il comune di Tizzano Val Parma fino al confine con il comune di Monchio Delle Corti nella Val Cedra; tra le altre strade principali troviamo la stada provinciale SP68 da Selvanizza a Valcieca e la strada provinciale SP80 che porta da Antria a Ruzzano lungo la via che porta a Scurano nel comune di Neviano Degli Arduini.\nUn'altra strada molto importante \u00e8 la strada provinciale SP103 (Reggio Emilia) che si imbocca appena attraversato il torrente Enza in localit\u00e0 Selvanizza e che consente di raggiungere il versante reggiano della Val d'Enza e le sue localit\u00e0 principali della zona come Ramiseto, Vetto e Castelnovo n\u00e8 Monti.\nStrade storiche e antiche.\nStrada delle Cento Miglia.\nScendendo dalle pendici del Monte Caio l'antica via romana entrava nella valle del torrente Cedra nei pressi dell'abitato di Zibana, per risalire nuovamente verso il Passo del Lagastrello, anticamente conosciuto come Malpasso, toponimo ancora presente nella montagna che sovrasta il passo. La Strada delle cento miglia era cos\u00ec definita nell'Itinerarium Antonini, col nome di \"Parme\"-\"Laca\" una errata trascrizione di Parma-Lucca, in quanto era possibile collegare le citt\u00e0 di Parma e Lucca con un percorso di cento miglia esatte.\nAmministrazione.\nDi seguito sono presentatate due tabelle relative alle amministrazioni che si sono succedute a Palanzano dal 1900 ad oggi.\nAmministrazioni Comunali prima del 1985.\n\"NOTA: in Italia durante il ventennio fascista, l'organo monocratico a capo del governo di un comune veniva chiamato Podest\u00e0 invece che Sindaco.\"\nSport.\nCalcio.\nNel comune di Palanzano sono presenti due squadre.\nL\u2019ASD Palanzano 1946, societ\u00e0 dilettantistica che nella stagione 2020/21 milita nel campionato di Prima Categoria dell\u2019Emilia-Romagna. Nella stagione 2019/20 ha vinto la Seconda Categoria di Parma col record di zero sconfitte.\nL\u2019Us Palanzanese, societ\u00e0 amatoriale di calcio a 11 fondata nella stagione 2007-2008 attualmente milita nel campionato amatoriale UISP di Parma, nella Categoria Dilettanti, Girone A.\nDisputano entrambe le partite casalinghe al campo comunale situato nel capoluogo del comune."}
{"id": "1458502", "revid": "184925", "url": "https://it.wikipedia.org/wiki?curid=1458502", "title": "Sempre Fatti", "text": ""}
{"id": "1458504", "revid": "184925", "url": "https://it.wikipedia.org/wiki?curid=1458504", "title": "S.F.", "text": ""}
{"id": "1458509", "revid": "110157", "url": "https://it.wikipedia.org/wiki?curid=1458509", "title": "Ciclone (ingegneria)", "text": "Un ciclone o depolveratore centrifugo \u00e8 un macchinario che permette la purificazione dell'aria (o un gas in generale) dalle polveri sfruttando il principio della forza centrifuga. \u00c8 usato come trattamento preliminare della corrente contaminata per l'abbattimento parziale degli elementi inquinanti nell'aria.\nMeccanismo.\nI cicloni sono dei sistemi di abbattimento che, senza utilizzo di organi in movimento e sfruttando ingressi opportunamente sagomati, permettono di separare le particelle contaminanti. In particolare, la corrente di gas e polvere viene fatta passare in un sistema composto da due cilindri concentrici. Al gas in entrata viene imposto un moto a spirale nell'intercapedine presente tra i due cilindri, dall'alto verso il basso. I gas potranno poi uscire passando attraverso il cilindro interno, pi\u00f9 basso di quello esterno. Le particelle, aventi maggiore inerzia rispetto al gas, tenderanno a sbattere contro le pareti del cilindro pi\u00f9 esterno, e a cadere sul fondo del sistema, ove \u00e8 collocata una tramoggia per il recupero delle polveri.\nLe polveri possono quindi essere recuperate per una successiva fase di trattamento. Idealmente un ciclone pu\u00f2 essere rappresentato da una struttura cilindrica con uscita ad imbuto, costituita da una bocca di entrata del gas da trattare e una di uscita.\nLa capacit\u00e0 di trattare particelle con granulometria pi\u00f9 o meno fine dipende dal diametro del ciclone.\nTipologie di cicloni.\nI principali tipi di cicloni sono:\nFasi del trattamento.\nIl sistema pi\u00f9 utilizzato \u00e8 il ciclone convenzionale che basa il suo funzionamento su un processo che presenta le seguenti fasi:\nIn uscita il gas depurato dal contaminante pi\u00f9 grossolano, risulta ancora inquinato da particelle di piccole dimensioni che il sistema non riesce a separare.\nI multicicloni.\nI cicloni possono essere impiegati anche come parti di unit\u00e0 modulari in parallelo che prendono il nome di multicicloni. In questo caso si utilizzano elementi di diametro ridotto (dai 15 ai 50\u00a0cm).\nNei multicicloni gli elementi possono essere disposti nei seguenti modi:\nPer elevate quantit\u00e0 di gas da trattare i multicicloni possono essere formati anche da centinaia di elementi in parallelo: questo comporta costi di trattamento molto elevati (sia di installazione che di esercizio); in queste situazioni si preferiscono sistemi formati da uno o pi\u00f9 cicloni disposti in parallelo e di diametro maggiore cos\u00ec da avere una riduzione dei costi del sistema a scapito per\u00f2 di un decremento della capacit\u00e0 di separazione delle polveri fini.\nApplicazioni.\nI cicloni sono utilizzati nelle segherie per la purificazione dell'aria dalle polveri di segatura, nelle industrie di produzione di razioni animali per la separazione dei microingredienti dall'aria, nelle raffinerie, nell'industria del cemento e, da qualche anno, in alcuni modelli di aspirapolvere.\nI cicloni possono essere utilizzati anche per la separazione di solidi sospesi da liquidi, ma in questo caso si parla pi\u00f9 propriamente di idrocicloni.\nI cicloni sono applicati quando l'aria da trattare presenta una concentrazione di particelle estremamente alta o quando devono essere rimosse polveri grossolane che potrebbero danneggiare i pi\u00f9 delicati dispositivi di depurazione. Nelle applicazioni industriali i cicloni vengono impiegati per trattare gas contenenti particelle di particolato con diametro maggiore di 10\u00a0\u00b5m.\nLa maggior parte dei dispositivi in commercio \u00e8 costituita da cicloni con un diametro che va dai 5 ai 30\u00a0cm e permettono di abbattere contaminanti con granulometria maggiore di 5\u00a0\u00b5m, mentre dispositivi con diametro pi\u00f9 elevato (dai 30 ai 200\u00a0cm) vengono utilizzati per l'eliminazione di particelle con dimensione granulare superiore al millimetro. Questi ultimi sono utilizzati generalmente per concentrazioni di particolato molto elevate.\nPer i cicloni convenzionali si ha un'efficienza di abbattimento delle polveri che pu\u00f2 andare dal 30 al 90% per granulometria fino a 10\u00a0\u00b5m, il cosiddetto PM10 e fino al 40% per polveri con dimensioni fino a 2,5\u00a0\u00b5m (il PM2,5).\nEsistono inoltre cicloni ad alta efficienza con rendimenti che vanno dal 60 al 95% per dimensioni fino a 10\u00a0\u00b5m e dal 20 al 70% per polveri con granulometria dell'ordine dei 2,5\u00a0\u00b5m. Questi sistemi caratterizzati da un'elevata caduta di pressione richiedono per\u00f2 un grande dispendio energetico per poter funzionare.\nNel caso dei multicicloni si possono ottenere rendimenti variabili tra l'80 e il 95% nel caso di polveri con dimensioni inferiori ai 5\u00a0\u00b5m (PM5).\nI flussi pretrattati sono poi convogliati ad altri sistemi di abbattimento pi\u00f9 costosi ed efficaci che vengono sempre posti a valle di questa tipologia di depuratori.\nI cicloni presentano molteplici vantaggi:\nLa scarsa efficienza per granulometrie fini (minori di 5 micrometri di diamero) \u00e8 uno dei principali svantaggi, che limitano pesantemente l'applicazione di questo metodo di trattamento e inoltre si hanno rischi di intasamento e corrosione del ciclone per effetto dei contaminanti. Gli impianti di questo tipo presentano inoltre alte perdite di carico.\nEquazioni di progetto.\nLe equazioni che governano il fenomeno si basano sull'assunto che, affinch\u00e9 una particella possa essere abbattuta durante il suo percorso attraverso il ciclone separatore, il tempo che essa trascorra al suo interno deve essere maggiore o uguale al tempo che essa impiega per percorrere la distanza che la separa radialmente dalla parete del cilindro esterno.\nIl numero di giri che la particella percorre lungo il suo moto elicoidale attorno al cilindro esterno \u00e8 dato dalla formula empirica\nDove \"L1\" e \"L2\" sono due altezze caratteristiche del ciclone separatore, mentre \"H\" \u00e8 l'altezza del condotto di immissione dei fumi all'interno dell'abbattitore.\nNoto il numero di giri, il tempo di permanenza della particella all'interno del ciclone \u00e8 pari a:\ndove:\nIl tempo necessario alla particella per impattare contro la parete \u00e8 invece dato da (considerando la particella pi\u00f9 sfortunata, che entra tangente al cilindro interno):\ndove:\nDalla precedente equazione segue che:\nPer la legge di Stokes, in caso di moto laminare, vale:\ndove:\nUguagliando le ultime due equazioni:\nsi ottiene il diametro \"dp\" della pi\u00f9 piccola particella separata:\nTale espressione \u00e8 corretta se si suppone che vengano separate il 100% delle particelle aventi diametro maggiore di \"dp\". Nella realt\u00e0 empiricamente si usa il diametro di taglio \"dpc\", che fa riferimento ad un'efficienza di separazione del 50%, e che vale:\nNota la distribuzione granulometrica delle particelle, al variare delle dimensioni delle particelle, per ogni campo dimensionale i-esimo, si pu\u00f2 calcolare l'efficienza di separazione del ciclone, relativa al campo dimensionale i-esimo, come:\ndove \"dpi\" \u00e8 la dimensione della particella appartenente al campo dimensionale i-esimo.\nL'efficienza complessiva del ciclone si pu\u00f2 calcolare moltiplicando la frazione in massa di particelle appartenenti al campo dimensionale i-esimo per la corrispondente efficienza e sommando i prodotti ottenuti per i vari campi i-esimi.\nSi definisce inoltre la \"penetrazione percentuale\" \"P\" come:\nessendo \"htot\" l'efficienza totale.\nPer quanto riguarda le perdite di pressione all'interno del ciclone si calcola il coefficiente di perdita \"Z\":\nin cui:\nLa perdita di pressione \u00e8 data quindi da:"}
{"id": "1458510", "revid": "124908388", "url": "https://it.wikipedia.org/wiki?curid=1458510", "title": "Grindadr\u00e1p", "text": "Il grindadr\u00e1p (pronuncia faroese: ) \u00e8 la tipica caccia ai cetacei delle F\u00e6r \u00d8er. \u00c8 una delle maggiori risorse economiche del XX secolo di queste isole.\nQuest'attivit\u00e0 \u00e8 stata approvata dalle autorit\u00e0 faroesi ma non dalla Commissione internazionale per la caccia alle balene. Circa 950 globicefali (\"Globicephala melas\" spesso denominati balena pilota, e in inglese balena dalle pinne lunghe) vengono uccisi ogni anno, molti dei quali durante l'estate. Pi\u00f9 raramente vengono cacciate specie come le balene dal naso a bottiglia (\"Hyperoodon ampullatus\") e delfini dai fianchi bianchi atlantici (\"Lagenorhynchus acutus\"). La caccia alle balene non \u00e8 un'attivit\u00e0 commerciale e tutti possono parteciparvi. Inizialmente i cacciatori di balene le cacciavano a bordo di barche disposte nell'acqua in posizione circolare. Oggi le barche si dispongono sparse nelle baie o nei fiordi.\nLa maggior parte dei faroesi considerano importante questa caccia: infatti, essendo una tradizione molto antica, gli abitanti pensano che vada mantenuta. Nonostante tutto, molte comunit\u00e0 lottano per la tutela di questi mammiferi marini.\nOrigine del nome.\nIn lingua faroese la parola \"grind\" (prefisso di \"grindadr\u00e1p\") pu\u00f2 avere diversi significati. Con l'espressione \"ein grind\" si pu\u00f2 intendere un branco di balene. Il plurale, \"grindir\", invece, indica due o pi\u00f9 branchi di balene. Ma il \"grind\" \u00e8 anche un avvenimento odierno degli abitanti faroesi. La parola grind deriva dalla lingua norrena. In lingua faroese balena si dice \"grindahvalur\" o \"grindafiskur\", letteralmente \"pesce-grind\". \"Dr\u00e1p\" significa invece uccisione o macello. Quindi, la giusta traduzione di \"grindadr\u00e1p\" sarebbe \"uccisione della balena\" o \"macello della balena\". Comunque, tradizionalmente la parola \"grindadr\u00e1p\" viene resa in italiano come \"caccia alla balena\".\nNell'antichit\u00e0, quando si avvistava un branco di balene, si urlava \"grindabo\u00f0\". Le parole \"grind\" e \"bo\u00f0\" significano rispettivamente \"balena\" e \"urlo\". Quindi, la traduzione letterale sarebbe \"messaggio-grind\", ovvero \"messaggio balena\"; o ancora, forse pi\u00f9 correttamente, \"notizia-di-grind\", cio\u00e8 \"notizia di balena\", \"Eccola\".\nStoria.\nLa caccia alle balene \u00e8 un'attivit\u00e0 svolta da diversi secoli. Essa era inizialmente molto sviluppata in Islanda, sulle isole Ebridi, sulle isole Shetland e sulle isole Orcadi.\nInsediamenti, che sono stati fondati dai Norreni dal XII secolo, come Nor\u00f0rag\u00f8ta, mostrano che nell'antichit\u00e0 la caccia alle balene era molto importante per la sopravvivenza economica della famiglia. Inoltre la carne e il grasso di balena costituiva una buona parte della dieta degli antichi faroesi. Il grasso, in particolare, divenne molto importante per la trasformazione in olio, il quale veniva usato per l'illuminazione e per altri scopi. La pelle veniva infine utilizzata per la produzione di corde e funi.\nPer la tutela delle balene nel medioevo furono stese delle leggi. Alcune citazioni di queste norme sono state ritrovate in Norvegia; il documento legislativo pi\u00f9 antico ritrovato sulle isole F\u00e6r \u00d8er, chiamato \"Sheep Letter\", risale al 1298. Esso include leggi che limitano il numero di uccisioni di balene.\nLa caccia.\nLa caccia alla balena delle Faroe, o \"grindadr\u00e1p\", viene svolta in vari passaggi. Prima di tutto bisogna avvistare un branco di balene nei pressi di una spiaggia autorizzata. Una volta avvistata, si chiamano altre imbarcazioni che circondano il branco e lo spingono a riva. Infine ogni balena viene spiaggiata, uccisa e lavorata.\nAvvistamento.\nPer la caccia alla balena \u00e8 stato escogitato un sistema molto efficace. Il reverendo Lucas Jacobs\u00f8n Debes miglior\u00f2 e mise in atto questo sistema, il quale fu utilizzato sin dal XVII secolo ad oggi. Il sistema antico consisteva nell'avvistare un branco di balene e, una volta fatto questo, avvisare gli abitanti nei dintorni. A quel punto, con un fuoco si avvisavano anche gli abitanti delle isole vicine, che accorrevano per l'elaborazione della balena cacciata.\nQuesto sistema \u00e8 considerato il pi\u00f9 antico tra tutti. Questo perch\u00e9 occorrevano molte pi\u00f9 persone e di conseguenza molte pi\u00f9 barche per uccidere un branco di balene rispetto agli altri metodi. Oggi, comunque, la notizia dell'avvistamento di una balena viene diffuso nei dintorni attraverso cellulari e altri mezzi di comunicazione moderni.\nLocalizzazione.\nLa localizzazione scelta per la caccia alla balena \u00e8 ovviamente scelta in base al numero di animali presenti nella zona. \u00c8 illegale uccidere balene in posti con condizioni inappropriate, ad esempio con villaggi e citt\u00e0 nei pressi. Il fondale marino dev'essere in pendenza dalla riva al largo, senza buche pi\u00f9 profonde o rialzi per una buona caccia alla balena. Infatti, un fondale leggermente in pendenza \u00e8 l'ottima condizione per trascinare alla riva una balena intrappolata senza rovinarla. Quando si avvista un branco di balene, le barche si avvicinano ad esse per intrappolarle, e questo, per una buona caccia, deve avvenire all'estremit\u00e0 di una baia o di un fiordo. Sulle isole F\u00e6r \u00d8er ci sono 17 citt\u00e0 e villaggi in grado di ospitare una buona caccia alle balene, e pertanto sono legali per quest'attivit\u00e0. Questi sono B\u00f8ur, F\u00e1mjin, Fuglafj\u00f8r\u00f0ur, Sy\u00f0rug\u00f8ta, H\u00fasav\u00edk, Hvalba, Hvalv\u00edk, Hvannasund, Klaksv\u00edk, Mi\u00f0v\u00e1gur, Nor\u00f0sk\u00e1li, Sandav\u00e1gur, Sandur, T\u00f3rshavn, Tv\u00f8royri, V\u00e1gur e Vestmanna. Queste citt\u00e0 sono alcune tra i maggiori posti in cui vengono uccise le balene secondo le statistiche, iniziate nel 1854, che continuano fino a oggi.\nRegolamento.\nNegli inizi del XIX secolo, nel Parlamento faroese (\"L\u00f8gting\") si decise di rendere le regole sulla caccia alle balene pi\u00f9 rigide. Il 4 giugno 1907 il Parlamento danese (in lingua faroese \"amtma\u00f0ur\") stese una bozza di legge per evitare l'estinzione delle balene. Negli anni seguenti, queste leggi persero importanza, ma nel 1932 fu istituita la prima regola nelle isole F\u00e6r \u00d8er sulla protezione delle balene. Dopo questo avvenimento, ogni parte di svolgimento della caccia alle balene fu adattata in base alle leggi. Questo non solo fece in modo che fossero uccise meno balene, ma aiut\u00f2 anche a conservare la tradizione di un tempo, quando non si riusciva a cacciare tante balene per carenza di tecnologie. Nel regolamento \u00e8 compreso l'utilizzo degli abiti antichi, che per\u00f2 sono scomodi e inappropriati.\nDistretti.\nDal 1832 le isole F\u00e6r \u00d8er sono divise in distretti per spartire la caccia alle balene omogeneamente e per evitare un numero eccessivo di uccisioni di questi animali. Le balene vengono trasportate nelle apposite industrie, presenti in tutti i distretti, in modo tale che i residenti abbiano una possibilit\u00e0 di lavoro.\nSupervisione.\nPrima della messa in atto della legge del 1948, il Parlamento danese aveva la responsabilit\u00e0 di supervisione delle balene nelle isole F\u00e6r \u00d8er. Oggi la supervisione \u00e8 responsabilit\u00e0 del governo delle F\u00e6r \u00d8er. Il governo ha l'incarico di assicurare che siano rispettati i regolamenti e le disposizioni relative alla caccia della balena pilota. Nella pratica, ogni caccia si svolge sotto la supervisione di un rappresentante locale del potere legislativo che \u00e8 responsabile della preparazione, della caccia vera e propria e della distribuzione del pescato.\nLa caccia vera e propria.\nGli elementi che costituiscono la caccia alla balena sono ami, funi e strumenti per la misurazione delle balene. Una barca equipaggiata in questo modo \u00e8 sicuramente riservata a questa attivit\u00e0. La barca per la caccia alla balena non \u00e8 come la tradizionale piccola imbarcazione faroese, ma neanche un grande veicolo come quelli riservati alla guardia costiera, e non contengono i moderni macchinari. La barca per la caccia alla balena \u00e8 semplicemente descritta come una piccola barca, la quale \u00e8 inoltre usata per la lavorazione del pescato.\nQuando i cacciatori incontrano una balena, non hanno la possibilit\u00e0 di spostarla. Si ha questo diritto solo quando si incontra, in un fiordo o in una baia, un branco di balene, e ovviamente quando le condizioni marine lo permettono. Tra il codice di leggi sulla caccia alla balena, c'\u00e8 una regola che dice che se si incontra un branco di balene lo si pu\u00f2 incastrare e portare a riva. Per condurre verso la riva il branco di cetacei, le barche formano un semicerchio. Al segnale del caposquadra del gruppo di cacciatori, delle pietre vengono lanciate nell'acqua dietro il branco di cetacei, cos\u00ec si \u00e8 pi\u00f9 facilitati a spostare i cetacei fino alla spiaggia, dove verranno poi trasportati nelle fabbriche per il loro lavoro. Non \u00e8 permesso, nell'oceano aperto, acchiappare le balene con una fune. Lo spostamento di un branco di balene deve sempre avvenire sotto la supervisione di un'autorit\u00e0 del luogo.\nI cetacei che non vengono arenati sulla spiaggia sono spesso sottoposti, ancora vivi, all'estrazione del grasso con un oggetto affilato (chiamato in lingua faroese \"s\u00f3knarongul\"), dopodich\u00e9 vengono tirati a terra. Ma, dopo l'accusa di maltrattamento di animali, i cacciatori faroesi hanno iniziato a usare oggetti che permettono alla preda di morire prima, per non farla soffrire troppo (questo oggetto in lingua faroese si chiama \"bl\u00e1sturongul\"). Oggi questo utensile viene utilizzato solo per arenare questi cetacei sulla spiaggia. Gli oggetti pi\u00f9 \"primitivi\", che furono inventati nel 1993, furono accettati, ma sostituiti da ulteriori utensili pi\u00f9 efficaci e moderni, ma ugualmente crudeli, come i comuni trapani. Comunque, gruppi contro la caccia alla balena come Greenpeace e l'Associazione per la tutela dei delfini e delle balene (\"WDCS\") richiedono la diminuzione di uccisione di animali; Sea Shepherd effettua campagne in difesa dei globicefali ed esercita pressioni per porre fine al massacro dei cetacei.\nInoltre, nel 1985, le isole F\u00e6r \u00d8er hanno vietato l'uso di strumenti come arpioni e lance per l'attivit\u00e0 di caccia alla balena, considerati non necessari, ma anche crudeli, perch\u00e9 non uccidono subito la vittima, ma la fanno soffrire.\nDopo aver arenato i cetacei sulla spiaggia, i cacciatori tagliano il dorso delle prede presso la spina dorsale con uno speciale coltello, chiamato in lingua faroese \"grindakn\u00edvur\". Date le circostanze, questo coltello \u00e8 considerato il miglior modo per uccidere una balena, perch\u00e9 la uccide subito senza farla soffrire tanto tempo. Naturalmente, neanche con questo metodo, la morte \u00e8 istantanea. Dopo aver tagliato la balena, essa pu\u00f2 essere ancora viva pochi secondi o pochi minuti. La media aritmetica che \u00e8 stata calcolata \u00e8 di circa 12,7minuti. \nDopo la caccia.\nDurante il taglio alla spina dorsale di una balena, le loro maggiori arterie vengono recise. Questo causa una colorazione del mare circostante rosso-sangue. Questo causa molte polemiche e critiche da parte di gruppi per la tutela dei cetacei.\nDa quando armi da fuoco, arpioni e lance non vengono pi\u00f9 usate in questa attivit\u00e0, ogni cetaceo deve essere ucciso individualmente sulla battigia utilizzando l'apposito coltello.\n\u00d3lavur Sj\u00far\u00f0aberg, presidente dell'associazione faroese dei cacciatori di balene, descrive la caccia alla balena in questo modo: \"Sono sicuro che nessuno uccida i propri animali senza sentirsi scosso. \u00c8 una cosa che vuoi essere fatta nel modo pi\u00f9 rapido possibile e con la minima sofferenza per l'animale [...] Posso ben capire le forti reazioni che la gente ha nei confronti delle immagini della caccia alla balena nelle Faroe, ma ogni tipo di carne era prima una creatura vivente che qualcuno ha dovuto uccidere per poterla avere nel piatto. La gente sembra dimenticare questa semplice realt\u00e0 della vita\".\nTrasformazione in cibo.\nLa maggior parte della dieta tradizionale faroese \u00e8 costituita da carne. Questo perch\u00e9 le isole F\u00e6r \u00d8er, avendo un clima freddo, poco soleggiato ed estremamente ventoso, non consentono un buono sviluppo dell'attivit\u00e0 agricola. Durante l'inverno, i faroesi mangiano per lo pi\u00f9 carne salata o cibo essiccato (comprendente pesci, carni - per la maggior parte di pecora-, uccelli e balene). Questo ha fatto s\u00ec che, per gli abitanti degli Stati del Nord Atlantico, la balena fosse una grande e pregiata risorsa alimentare tradizionale.\nIl grasso e la carne delle balene vengono prevalentemente mangiate, in queste isole, nelle case pi\u00f9 antiche. Questo ha fatto in modo che la carne non venisse venduta al supermercato, ma ridistribuita gratuitamente tra gli abitanti del luogo. Bench\u00e9 le isole F\u00e6r \u00d8er esportino pesce, la balena non viene commercializzata (a differenza di quanto avviene, ad esempio, in Islanda). Su circa 956 balene (dati medi tra il 1990 e il 1999), cio\u00e8 500 tonnellate di carne e grasso, il 30% \u00e8 prodotto nell'arcipelago.\nLa carne e il grasso delle balene rappresentano una specialit\u00e0 tipica faroese. Fino allo scorso secolo, questo cibo costituiva la maggior parte della dieta degli abitanti dell'arcipelago. Carne e grasso possono essere cucinati in vari modi, il pi\u00f9 famoso dei quali \u00e8 \"grind og spik\". Quando \u00e8 ancora fresca, la carne viene bollita e servita tagliata in fette. La bistecca di balena in lingua faroese \u00e8 chiamata \"grindab\u00faffur\". Carne, grasso e patate in buccia vengono messi in una pentola e fatti cuocere per circa un'ora. Sottili fette di grasso sono tipicamente accompagnate al pesce essiccato.\nPer conservare il cibo, un tempo, sulle isole F\u00e6r \u00d8er, si salava o si lasciava all'aria aperta in modo da essiccarlo. Oggi, pi\u00f9 frequentemente, si lascia in freezer. Il modo tradizionale \u00e8 meno utilizzato, ma comunque, di rado, \u00e8 ancora attivo, soprattutto nei villaggi pi\u00f9 piccoli.\nI turisti che visitano l'arcipelago, e che vogliono assaggiare le specialit\u00e0 del posto, possono degustarle nelle varie feste, soprattutto estive, in cui carne e grasso di balena vengono venduti per le strade delle citt\u00e0 e dei villaggi.\nNel giugno 2011 la Faroese Food and Veterinary Authority ha prodotto un documento ufficiale nel quale suggerisce agli adulti, viste le alte dosi di mercurio e PCB presenti nei cetacei, di non assumere carne di balena pi\u00f9 di una volta al mese e di non mangiarne reni e fegato; consiglia inoltre alle donne che desiderano una gravidanza di astenersi completamente dal consumare grasso di balena e a quelle in gravidanza o in allattamento di astenersi totalmente dal consumo della loro carne.\nImportanza culturale.\nLa caccia alla balena occupa una parte importante nella cultura faroese. Gli uomini faroesi ritengono che l'attivit\u00e0 di \"grindadr\u00e1p\" \" faccia sentire faroesi\". Le donne non prendono parte all'attivit\u00e0, ma sono favorevoli a quanto dicono i maschi.\nNell'arte e nella letteratura faroese, la parola grindadr\u00e1p ha diversi significati. Grindadr\u00e1p \u00e8 anche un dipinto di S\u00e1mal Joensen-Mikines. Questo quadro, insieme ad altre opere dell'artista, \u00e8 conservato nel museo di T\u00f3rshavn, la capitale dell'arcipelago indipendente. Il Governatore delle isole F\u00e6r \u00d8er del XIX secolo fu il danese Christian Pl\u00f8yen scrisse la canzone \"Pilot Whaling\", in lingua danese.\nQuesti antichi versi (circa 1835) oggi non sono pi\u00f9 cantati dai faroesi. Nella maggior parte del mondo (Danimarca inclusa) sono considerati troppo \"r\u00e9tro\" per lo stile d'oggi.\nStatistiche.\nDocumenti sulla caccia alla balena esistono dal 1584; le statistiche sulle uccisioni, invece, sono state svolte ininterrottamente dal 1709, anno facente parte del periodo in cui la caccia agli animali era molto sviluppata, ritenuta un hobby, a oggi.\nLa pesca \u00e8 conosciuta, in lingua faroese, come \"skinn\", il quale nome era pi\u00f9 anticamente un indicatore nell'agricoltura. Uno \"skinn\" equivale a 38 chilogrammi di carne di balena e pi\u00f9 di 34 chilogrammi di grasso: in totale sono 72.\nLe balene uccise ogni anno vengono registrate.\nFonte: Caccia alla balena sulle isole F\u00e6r \u00d8er.\nMinaccia alle balene.\nSecondo la lista IUCN di specie minacciate, quella dell'Unione Internazionale per la Conservazione della Natura (\"IUCN\"), le balene pilota del nord-Atlantico non sono minacciate. Per IUCN 778.000 balene si trovavano nell'Oceano Atlantico settentrionale nel 1992. Associazioni favorevoli alla caccia alla balena, come la commissione marina dei mammiferi del nord Atlantico, ritengono che la caccia alla balena sia una tradizione da non perdere.\nDal 1997 al 1999, 956 balene all'anno furono uccise, quindi poco pi\u00f9 dello 0.1% della popolazione totale.\nNonostante i dati ufficiali, molti gruppi ecologisti sostengono che la caccia sia una grave minaccia alla popolazione dei globicefali, perch\u00e9 ritengono poco affidabile il dato sulla quantit\u00e0 totale di questi animali.\nA sostegno di questa tesi, ormai ampiamente riconosciuta, vi \u00e8 l'evidenza che ad essere trucidati siano rimasti quasi solo delfini.\nInoltre le balene, grazie a ci\u00f2 che comunemente viene chiamato \u201cciclo del ferro\u201d, contribuiscono in modo significativo alla produzione di ossigeno.\nCritiche.\nSono state scattate molte fotografie durante le attivit\u00e0 di caccia alla balena, molte delle quali riportano il mare color rosso sangue causato dalle balene uccise in acqua. Queste immagini, riportate periodicamente dai quotidiani di tutto il mondo ad opera principalmente di una campagna ambientalista promossa da Sea Shepherd a partire da anni recenti (intorno al 2010), hanno causato molte critiche e quindi hanno dato origine ad associazioni per la protezione di questi animali, come la commissione internazionale per la caccia alle balene e la commissione marina dei mammiferi del nord Atlantico (anche NAMMCO).\nMolti faroesi (anche se non la totalit\u00e0 della popolazione) ritengono che cacciare i cetacei sia una cosa complessivamente positiva per mantenere la propria tradizione, che \u00e8 presente nella loro comunit\u00e0 da secoli e che ne assicurerebbe la sopravvivenza indipendente dal commercio con l'estero e anche nell'epoca futura \"post picco del petrolio\". Con questa motivazione i faroesi si giustificano contro le varie associazioni per la protezione degli animali, come anche Greenpeace che ritiene che la caccia alla balena sia un inutile insieme di uccisioni. In secondo luogo, questa popolazione, cacciando i cetacei, ha sviluppato una tradizione culinaria originale.\nNonostante la Danimarca si sia dichiarata contraria a questa strage, una trasmissione televisiva italiana ha documentato che durante le attivit\u00e0 di caccia sono presenti alcune motovedette della marina danese con funzioni di controllo e che la polizia locale arresta chi si oppone, protesta o registra la strage dei delfini."}
{"id": "1458511", "revid": "729019", "url": "https://it.wikipedia.org/wiki?curid=1458511", "title": "Stazione di Portici Bellavista", "text": "La stazione di Portici Bellavista \u00e8 una fermata delle Linee Vesuviane dell'EAV che serve il comune di Portici: la stazione si trova sulla linea Napoli\u2013Poggiomarino con servizio della linea 15.\nFu inaugurata nel 1927, su progetto dell'ingegnere Carlo Avena, figlio del noto Adolfo Avena, in sostituzione della precedente stazione di Portici, posta poche centinaia di metri pi\u00f9 a sud. All'inizio degli anni 2000 la stazione \u00e8 stata sottoposta ad un'operazione di restyling, su progetto dell'architetto Nicola Pagliara, che ha portato tra l'altro al restauro dello storico fabbricato viaggiatori, in stile art noveau e risalente all'inizio del XX secolo, oggi usato da diverse associazioni civiche di Portici e all'installazione di ascensori per i portatori di handicap.\nStrutture e impianti.\nLa stazione \u00e8 dotata di una sorta di fabbricato viaggiatori che si trova sospeso sulla linea ferroviaria sottostante in cui trova posto la biglietteria. L'accesso alle due banchine, a servizio dei due binari passanti, \u00e8 permesso da due scale laterali. Nella stazione sono stati installati recentemente (2006) anche degli ascensori.\nMovimento.\nNella stazione fermano tutti i treni accelerati e diretti per Napoli, Poggiomarino e Sorrento, mentre non fermano i direttissimi.\nServizi.\nLa stazione dispone di:\nBibliografia.\nC. De Falco, \"Trasporti su rotaie agli inizi del Novecento. La Circumvesuviana e il progetto della stazione di Bellavista\", in \"Storia dell'Ingegneria\", Atti del I Convegno Nazionale, a cura di A. Buccaro, G. Fabbricatore, L. M. Papa, Cuzzolin Editore, Napoli 2006, pp. 1047-1055"}
{"id": "1458513", "revid": "1048993", "url": "https://it.wikipedia.org/wiki?curid=1458513", "title": "Pina Gallini", "text": "Divenne piuttosto nota negli anni trenta per i suoi ruoli fortemente caratterizzati. Era conosciuta anche con lo pseudonimo di \"Pina Dal Cortivo\", nome tratto da quello del marito, anche lui attore, Giovanni Dal Cortivo.\nBiografia.\nSui palcoscenici dall'et\u00e0 di dodici anni, lavor\u00f2 con Cesco Baseggio, Agostino Salvietti, Dria Paola ed Eleonora Duse ma anche nel teatro di rivista.\nIl suo primo ruolo cinematografico lo ottenne nel 1935, in et\u00e0 gi\u00e0 matura, quando Guido Brignone la volle per una piccola parte in \"Passaporto rosso\". Da allora, impose sino alla met\u00e0 degli anni sessanta la sua figura di imponente zitellona inacidita o di severa istitutrice. Affetta da una miopia molto forte, fece di ci\u00f2 uno dei caratteri distintivi dei suoi personaggi.\nTra i suoi ruoli pi\u00f9 rilevanti: la feroce insegnante in \"Assenza ingiustificata\" (1939), di Max Neufeld, la suocera di Tot\u00f2 in \"L'imperatore di Capri\" (1949) di Luigi Comencini, e nuovamente la suocera di Tot\u00f2 in \"Tot\u00f2 e le donne\" (1952) di Mario Monicelli. Nel 1956 ottenne una piccola parte nel film \"Noi siamo le colonne\" diretto da Luigi Filippo D'Amico con Vittorio De Sica.\nNon abbandon\u00f2 comunque il teatro di rivista, facendo parte della compagnia Riccioli-Primavera per tornare poi, nella stagione 1951-52, a compagnie di prosa importanti con Andreina Pagnani. Lavor\u00f2 successivamente con la compagnia Barbara-Tamberlani-Villa, (1955-56), e la Dominici-Siletti-Caldano (1957-58).\nDopo aver sostenuto la sua ultima parte in \"Follie d'estate\" (1963), di Carlo Infascelli, Pina Gallini torn\u00f2 a pochi chilometri dal suo paese natio, Bondeno, ritirandosi nella casa di riposo per attori di Bologna. Qui mor\u00ec nel 1974, all'et\u00e0 di ottantacinque anni, in seguito ad un infarto."}
{"id": "1458515", "revid": "767487", "url": "https://it.wikipedia.org/wiki?curid=1458515", "title": "Miska Hauser", "text": "Il suo nome cadde nell'oblio dopo il suo ritiro dall'attivit\u00e0 concertistica, ma all'epoca era considerato uno dei violinisti di maggiore virtuosismo.\nIl padre di Hauser, conosciuto violinista e amico di Beethoven, risvegli\u00f2 nel figlio la passione per lo strumento. La sua formazione musicale gli fu impartita a Bratislava da Josef Matalay; dal 1835 continu\u00f2 gli studi a Vienna con Joseph B\u00f6hm e Josef Mayseder, studiando composizione con Conradin Kreutzer e Simon Sechter.\nA partire dal 1839 intraprese una lunga serie di tourn\u00e9e in Germania, Scandinavia e Russia. Nell'estate del 1847 torn\u00f2 a Bratislava per continuare gli studi di composizione; in questo periodo tenne diversi concerti di successo con il pianista Anton Grigorevi\u010d Rubinstein. Nel 1850 and\u00f2 in Inghilterra e in seguito negli Stati Uniti, dove tenne una lunga serie di concerti; nel 1853 viaggi\u00f2 in California e di seguito in Sudamerica.\nTra le sue tappe successive vi furono le isole Sandwich, dove suon\u00f2 dinanzi alla corte che rimase impassibile durante tutto il concerto; Hauser, disperato per la mancanza di reazione, strapp\u00f2 tutte le corde del violino tranne quella del sol, suonando diversi pezzi tra i quali \"La danza delle streghe\" di Paganini e suscitando finalmente l'entusiasmo del nobile pubblico. Il 15 settembre 1854 si rec\u00f2 in Australia, dove si esib\u00ec in tutte la citt\u00e0 principali; a Sydney ebbe un tale successo che gli venne conferito il riconoscimento \"Freedom of the City\".\nNel 1860 fu in Turchia, dove suon\u00f2 dinanzi al sultano; rientrato a Vienna dai suoi viaggi, Hauser ne pubblic\u00f2 un resoconto in due volumi."}
{"id": "1458517", "revid": "71433", "url": "https://it.wikipedia.org/wiki?curid=1458517", "title": "White noise (film)", "text": ""}
{"id": "1458529", "revid": "1839344", "url": "https://it.wikipedia.org/wiki?curid=1458529", "title": "Francesco Bartolomeo Conti", "text": "Biografia.\nPoco si conosce sulla biografia di Conti. precisamente tra il 1699 e il 1701, egli fosse gi\u00e0 un tiorbista apprezzato non solo nella natia Firenze, bens\u00ec anche in altre citt\u00e0 come Ferrara e Milano. La fama di cui godeva gli permise gi\u00e0 nel 1701 di ottenere la nomina di tiorbista ausiliario a Vienna presso la corte asburgica con lo stesso stipendio del tiorbista principale, Orazio Clementi. Nel carnevale 1706 con la \"Clotilde\" debutt\u00f2 come operista, ma solo nel 1713 sar\u00e0 riconosciuto e nominato anche compositore di corte. Nel 1708, con la morte di Clementi, Conti fu promosso tiorbista titolare, posizione che terr\u00e0 sino al 1726. Sempre nello stesso anno egli fu eletto membro dell'Accademia Filarmonica di Bologna e nel 1711 ricevette la nomina di vice-Kapellmeister (vice-maestro di cappella). In aprile di quell'anno, dopo la morte della sua prima moglie Theresia Kugler, s\u00ec un\u00ec in nozze con la \"prima donna\" Maria Landini, a quel tempo la musicista pi\u00f9 pagata a Vienna. Ella cant\u00f2 nelle parti principali delle opere di Conti rappresentate tra il 1714 e il 1721. Dopo la morte della Landini, avvenuta nel 1722, fu nominata nel 1724 \"prima donna\" Anna Maria Lorenzani, la quale si esib\u00ec in tre opere di Conti e ne divent\u00f2 moglie nell'aprile del 1725. Il 28 agosto 1723 Conti prese parte come tiorbista alla prima rappresentazione dell'opera \"Costanza e Fortezza\" di Johann Joseph Fux. Nel 1726 e nel periodo 1729-32 a causa di problemi di salute lasci\u00f2 la capitale austriaca e torn\u00f2 in Italia. Tornato a Vienna nel 1732, mise in scena due suoi nuovi lavori e nel luglio dello stesso anno mor\u00ec.\nConsiderazioni sull'artista.\nConti fu anche un eccelso suonatore di mandolino, nonch\u00e9 compositore prolifico. Egli infatti scrisse le primissime sonate per questo strumento. Ciononostante la sua carriera come musico nell'ambito della corte imperiale viennese fu alquanto scarsa. Ebbe certamente molto pi\u00f9 successo come compositore d'opere, oratori e altri lavori vocali (sia sacri che profani). Le opere che compose tra il 1714 e il 1725 furono principalmente scritte per la stagione del carnevale e per celebrare i compleanni e gli onomastici dei componenti della famiglia imperiale. Tra i suoi lavori teatrali si ricorda in particolare la sua prima opera, ossia il dramma per musica \"Clotilde\": alcuni pezzi di questo lavoro, che a tutt'oggi in versione originale risulta perduto, furono impiegati per un pasticcio prodotto e rappresentato a Londra nel 1709 al \"Queen's Theatre\" e furono usati anche da Georg Friedrich H\u00e4ndel per il suo pasticcio \"Ormisda\", rappresentato il 4 aprile 1730. Oltre a numerosi drammi, egli produsse, collaborando con il librettista Pietro Pariati, anche alcune commedie, \"Don Chisciotte in Sierra Morena\" (1719). Come usavano altri compositori suoi coevi, compose inoltre numerosi intermezzi buffi, che inser\u00ec nei drammi propri e altrui."}
{"id": "1458530", "revid": "287204", "url": "https://it.wikipedia.org/wiki?curid=1458530", "title": "Societ\u00e0 Podistica Lazio 1907-1908", "text": "Questa voce raccoglie le informazioni riguardanti la Societ\u00e0 Podistica Lazio nella stagione 1907-1908."}
{"id": "1458533", "revid": "205250", "url": "https://it.wikipedia.org/wiki?curid=1458533", "title": "Manuela Maletta", "text": "Biografia.\nSin da piccola studia danza alla SPID (Scuola Professionale Italiana Danza) e poi recitazione presso il Teatro Carcano di Milano, scuola di Giulio Bosetti.\nInizia lavorando nella pubblicit\u00e0, quindi intraprende la carriera d'attrice, recitando nel cortometraggio \"Dead train\" di Davide Marengo, con Antonio Albanese e Claudio Santamaria, e nel mediometraggio \"La sindrome essenziale\" di Piero Paracchini, entrambi del 1997.\nDal 1999 al 2005 \u00e8 protagonista, con il ruolo di \"Lisa Bonelli\", della soap opera di Canale 5, \"Vivere\", per la quale ha ricevuto 2 Telegatti (2001 e 2002).\nContemporaneamente lavora in teatro, tra l'altro ne \"Il collezionista\" con Giancarlo Zanetti e Laura Lattuada, ne \"L'avaro\" di Moli\u00e8re, regia di e con Gabriele Lavia, (Premio Olimpici del Teatro: miglior spettacolo teatrale italiano 2004), poi ne Il sogno del principe di Salina, l'ultimo Gattopardo, con Luca Barbareschi, regia di Andrea Battistini].\nStudia e recita alla \"Royal Academy of dramatic arts\"(RADA) di Londra lavorando su \"Riccardo III\", regia di John Beschizza.\nNel 2007 \u00e8 autrice, produttrice, e protagonista della sit-com \"I Pistillini\", visibile on line.\nNello stesso anno recita con Lucrezia Lante della Rovere, nella miniserie tv \"Donna detective\", regia di Cinzia TH Torrini, in onda su Rai Uno. Vi recita ancora nel 2009/2010, con la regia di Fabrizio Costa."}
{"id": "1458534", "revid": "260676", "url": "https://it.wikipedia.org/wiki?curid=1458534", "title": "Dagnente", "text": " \nDagnente (\"Dagn\u00e9nt\" in lombardo) \u00e8 una frazione del comune italiano di Arona. Fu comune autonomo fino al 1928.\nLa localit\u00e0 \u00e8 divenuta famosa soprattutto per il suo piccolo cimitero, luogo di sepoltura di due illustri personaggi:\nIn memoria di Felice Cavallotti nel cimitero di Dagnente fu eretto un monumento ad opera di Troubetskoj e di Conconi. Nel luglio del 2008 il comune di Arona ha patrocinato un'iniziativa realizzata in collaborazione con l'associazione Pro Dagnente \"Felice Cavallotti\" e l'azienda Red Tronics di Castelletto Ticino, per la rivalorizzazione del monumento. Il monumento \u00e8 stato illuminato con un impianto a led di ultima generazione, donando cos\u00ec al monumento ed alla memoria del \"Bardo\" nuova vita.\nDagnente ospita una chiesa in onore di San Giovanni Battista, conosciuta sin dal 1159, che si caratterizza per il proprio sagrato, risalente agli anni 1917-18, e per le opere raffiguranti alcune scene tratte dalla vita del santo. Il campanile della chiesa \u00e8 staccato dall'edificio principale. La chiesa, collocata in prossimit\u00e0 del cimitero, fu oggetto di lavori di ampliamento tra il 1714 ed il 1719 e poi ancora nel 1839, quando vi vennero erette accanto le quattordici stazioni della Via Crucis. Oggi ne restano solo quattro."}
{"id": "1458535", "revid": "767487", "url": "https://it.wikipedia.org/wiki?curid=1458535", "title": "Topolino e i pirati", "text": "Topolino e i pirati (\"Shanghaied\"), anche conosciuto in Italia come Imbarco forzato, titolo delle riedizioni home video, \u00e8 il titolo di un cortometraggio di Topolino del 1934, uscito il 13 gennaio 1934.\nNel marzo 2000 il cortometraggio \u00e8 stato incluso nello speciale in VHS \"I capolavori di Minni\", senza i titoli di testa e di coda e in una nuova edizione italiana colorata al computer.\nTrama.\nIn questo cortometraggio Pietro Gambadilegno \u00e8 il comandante di una nave e ha catturato Topolino e Minni, che sono prigionieri in una cabina legati e imbavagliati.\nMentre il criminale tenta di baciare Minni, Topolino riesce a liberarsi e salva la sua amata.\nDopo una lotta con Gambadilegno e i suoi uomini, Topolino e Minni hanno la meglio e prendono il controllo della nave.\nIl cortometraggio termina con i due che si scambiano un appassionato bacio.\nEdizioni home video.\nDVD.\nIl cortometraggio \u00e8 stato incluso come contenuto speciale nel DVD del film \"L'isola del tesoro\"."}
{"id": "1458536", "revid": "92723", "url": "https://it.wikipedia.org/wiki?curid=1458536", "title": "Valle del Messico", "text": "\u00c8 tradizionalmente considerata Valle del Messico o Valle di An\u00e1huac quella regione geografica dell'America del Nord alimentata da un esteso sistema di fiumi e laghi - il pi\u00f9 grande dei quali era il Lago Texcoco - nella cui conca si estende attualmente Citt\u00e0 del Messico e gran parte della sua cintura urbana.\nQuesta regione si caratterizza per essere relativamente pianeggiante ed essere circondata quasi completamente da diverse catene montuose, tra cui la Sierra Nevada che comprende le vette pi\u00f9 alte del Messico: il Pico de Orizaba (5.610 m s.l.m.), il Popocat\u00e9petl (5.465 m s.l.m.), il Nevado de Toluca (4.690 m s.l.m.) e il Iztacc\u00edhuatl (5.230 m s.l.m.). La regione \u00e8 stata abitata sin da epoche remote, al suo interno fiorirono civilt\u00e0 come quella di Teotihuacan (dalla quale deriva il nome n\u00e1huatl di An\u00e1huac) e quella azteca. "}
{"id": "1458538", "revid": "1870933", "url": "https://it.wikipedia.org/wiki?curid=1458538", "title": "David Nugent", "text": "Carriera.\nClub.\nCresciuto nel Liverpool, lasci\u00f2 la squadra nel 2002, all'eta di 15 anni, firmando un contratto professionistico con il Bury. Nel mercato di gennaio del 2005 decide di trasferirsi al Preston North End per 125.000 euro. Nella stagione 2005-2006 diventa, grazie a 21 gol, capocannoniere della Football League Championship. Nel 2007 passa al Portsmouth per 9 milioni di euro, mentre il 6 luglio 2011 viene ceduto al Leicester City, con il quale firma un contratto triennale.\nNazionale.\nDal 2005 al 2007 ha collezionato 14 presenze e 4 gol con la Nazionale inglese U-21, con la quale partecipa anche agli Europei di categoria del 2007.\nNel marzo del 2007 viene chiamato da Steve McClaren nella Nazionale maggiore, con la quale esordisce lo stesso giorno contro l', segnando anche un gol al 90'; diviene cos\u00ec il secondo giocatore nella storia del Preston North End a giocare in Nazionale, dopo Tom Finney 49 anni prima, ed il secondo giocatore, dopo David James del West Ham nel 2003, ad essere convocato e ad esordire in Nazionale nonostante la propria squadra non giochi nella massima divisione inglese.\nStatistiche.\nPresenze e reti nei club.\n\"Statistiche aggiornate al 30 giugno 2015.\""}
{"id": "1458539", "revid": "851901", "url": "https://it.wikipedia.org/wiki?curid=1458539", "title": "Gran Premio motociclistico del Qatar 2007", "text": "Il Gran Premio motociclistico del Qatar 2007 corso il 10 marzo, \u00e8 stato il primo Gran Premio della stagione 2007 del motomondiale e ha visto vincere: la Ducati di Casey Stoner in MotoGP, Jorge Lorenzo nella classe 250 ed H\u00e9ctor Faubel nella classe 125.\nCome gli anni precedenti la gara si \u00e8 disputata, contrariamente all'abitudine delle altre gare, il sabato.\nMotoGP.\nQualifiche.\nValentino Rossi conquista la pole position per soli 5 millesimi di secondo su Casey Stoner.\nGara.\nCasey Stoner vince la prima gara, combattuta giro dopo giro con Valentino Rossi. Pedrosa arriva terzo."}
{"id": "1458546", "revid": "767487", "url": "https://it.wikipedia.org/wiki?curid=1458546", "title": "Topolino in vacanza", "text": "Topolino in vacanza (\"Camping Out\"), anche conosciuto in Italia come Un vivace campeggio, titolo della riedizione, \u00e8 un film del 1934 diretto da David Hand. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito negli Stati Uniti il 17 febbraio 1934, distribuito dalla United Artists. Il film \u00e8 stato distribuito in DVD col titolo Topolino e le zanzare.\nTrama.\nTopolino, Minni, Orazio Cavezza e Clarabella sono seduti attorno a loro campeggio quando una zanzara rovina il loro divertimento. Colpita da Orazio, essa va a chiamare centinaia di altre zanzare che causano dei veri problemi. I quattro amici cercano di contrastarle tirando loro del cibo, e poi si chiudono nella tenda. Dopo essere riusciti a bloccare alcune zanzare, intrappolano le altre in un paio di pantaloni e le cacciano via.\nDistribuzione.\nEdizione italiana.\nIl film usc\u00ec nelle sale italiane tra il 1934 e il 1935 distribuito dalla United Artists col titolo \"Topolino in vacanza\"; \u00e8 stato distribuito in VHS doppiato in italiano e colorato al computer. Su DVD \u00e8 invece presente l'edizione originale, senza doppiaggio italiano, col titolo \"Topolino e le zanzare\"."}
{"id": "1458558", "revid": "729019", "url": "https://it.wikipedia.org/wiki?curid=1458558", "title": "Stazione di Cerignola Campagna", "text": "La stazione di Cerignola Campagna \u00e8 lo scalo ferroviario della citt\u00e0 di Cerignola. \u00c8 situata a circa 5 chilometri dal centro cittadino nell'omonima frazione, lungo la ferrovia Adriatica.\nStoria.\nUna prima stazione di Cerignola rientrava nel progetto di realizzazione di una linea ferroviaria Roma-Gallipoli. Il progetto originale prevedeva la realizzazione di una stazione ferroviaria ubicata nel centro abitato, a ridosso di piazza Duomo. Dopo Cerignola, la tratta ferroviaria avrebbe dovuto subire una deviazione in direzione nord-ovest verso Barletta.\nTale progetto per\u00f2 fu stravolto a causa dell'influenza di alcuni proprietari terrieri, per cui il trasporto su ferro rappresentava un modo veloce per consegnare le loro merci dai luoghi di produzione ai mercati dell'Italia Settentrionale; di conseguenza la tratta in costruzione sub\u00ec una variazione in base alla quale la deviazione verso nord-ovest avveniva subito dopo Orta Nova. Questo fece in modo che i binari passassero a 5 chilometri dalla citt\u00e0, in contrada San Michele delle Vigne, ove venne appunto realizzata la stazione.\nPer ovviare a tale situazione l'amministrazione comunale decise quindi di realizzare la ferrovia Cerignola Citt\u00e0-Cerignola Campagna che unisse il centro alla fermata di Cerignola Campagna, fu cos\u00ec realizzata la stazione di Cerignola Citt\u00e0 (ubicata in quella che poi divenne piazza della Repubblica). Dal 1891 Cerignola Campagna divenne dunque localit\u00e0 di diramazione e tale situazione si protrasse fino al 1956, anno in cui la linea fu soppressa.\nStrutture e impianti.\nL'impianto presenta un fabbricato viaggiatori che ospita la biglietteria self-service e la sala d'attesa.\nDei quattro binari di cui dispone lo scalo, i primi tre sono utilizzati per il servizio viaggiatori, mentre l'ultimo binario \u00e8 di servizio. I binari sono serviti da due marciapiedi con pensiline e sottopassaggi.\nLa gestione \u00e8 affidata a Rete Ferroviaria Italiana.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con la Regione Puglia."}
{"id": "1458560", "revid": "1718925", "url": "https://it.wikipedia.org/wiki?curid=1458560", "title": "Gentilizio", "text": "Gentilizio deriva dal latino \"gentilicius\", cio\u00e8 \"che concerne la \"gens\"\", ovvero la stirpe.\nIn linguistica.\nIn linguistica, e pi\u00f9 precisamente in onomastica, indica correntemente il nome di una famiglia o di una stirpe. Ad esempio \"Rossi\", \"Biagi\", \"di Savoia\", \"Saxe-Coburg-Gotha\" e \"Moln\u00e1r\" sono tutti gentilizi (sebbene quelli nobiliari possano anche non essere considerati cognomi in senso stretto). I cosiddetti \"cognomi\" islandesi in \"-son\" e \"-d\u00f3ttir\" non sono invece gentilizi in quanto patronimici.\nNell'onomastica latina.\nNell'onomastica latina antica, viene chiamato \"gentilizio\" il secondo dei tre elementi del nome personale costituito dal \"praenomen\" (imposto dai genitori pochi giorni dopo la nascita), dal \"nomen\" o \"gentilizio\" e dal \"cognomen\" o \"soprannome\": ad esempio, nel caso di Gaius Iulius Caesar, il gentilizio \"Iulius\" sta ad indicare l'appartenenza alla \"gens Iulia\".\nUso come aggettivo.\nIn italiano gentilizio si usa anche come aggettivo, nello stesso senso di \"nobiliare\" o \"aristocratico\", per esempio nelle espressioni \"stemmi gentilizi\" o \"armi gentilizie\", a significare stemmi e armi appartenenti a famiglie con titoli nobiliari.\nFalsi amici in lingua francese e spagnola.\nIn tutta l'area galloromanza e iberoromanza parole derivate da \"gentilicius\" indicano il nome degli abitanti della citt\u00e0 (quello che nella letteratura linguistica e onomastica italiana \u00e8 invece l'etnico). La voce spagnola \"gentilicio\" (IPA: ), cos\u00ec come il francese \"gentil\u00e9\", sono in realt\u00e0 dei \"falsi amici\", poich\u00e9 appunto si usano per indicare gli abitanti di una stessa localit\u00e0."}
{"id": "1458561", "revid": "287204", "url": "https://it.wikipedia.org/wiki?curid=1458561", "title": "Etnonimo", "text": "Letnonimo (dal greco \u1f14\u03b8\u03bd\u03bf\u03c2 \"\u00e9thnos\", \"trib\u00f9\", + \u1f44\u03bd\u03c5\u03bc\u03b1 \"\u00f3nyma\", variante dorico-eolica dell'attico \u1f44\u03bd\u03bf\u03bc\u03b1, \"nome\") \u00e8 il nome di un popolo. Viene usato anche come sinonimo di etnico, potendo designare quindi il nome degli abitanti di un Paese, di una regione o di una citt\u00e0.\nEndoetnonimi ed esoetnonimi.\nL'etnonimo pu\u00f2 essere di due tipi:\nPer esempio, \"tedesco\" \u00e8 un esoetnonimo, mentre \"Deutsche/die Deutschen\" \u00e8 l'endoetnonimo. In questo caso l'origine \u00e8 comune (germanico *\"thiodisk-\"); non \u00e8 cos\u00ec nel caso del polacco \"Niemiec\", probabilmente dalla trib\u00f9 germanica dei \"Nemeti\", o da \"niemy\" (muto, per estensione \"che non parla polacco\"). Analogamente \"ungherese\" (cos\u00ec come \"Hungarian\" e \"Ungarer\", probabilmente dal bulgaro \"Onogur\", nome di una trib\u00f9 turca) \u00e8 l'esoetnonimo, mentre \"magyar\" \u00e8 l'endoetnonimo; stessa cosa per \"armeno\" (endoetnonimo \"hay\"), \"albanese\" (endoetnonimo \"shqiptar\") e \"berbero\" (endoetnonimo \"amazigh\")."}
{"id": "1458563", "revid": "339392", "url": "https://it.wikipedia.org/wiki?curid=1458563", "title": "Demonimo", "text": ""}
{"id": "1458565", "revid": "1305772", "url": "https://it.wikipedia.org/wiki?curid=1458565", "title": "Pole Position (videogioco)", "text": " \u00e8 un videogioco arcade di guida automobilistica, pubblicato nel 1982 da Namco. Fu uno dei maggiori successi dei suoi tempi, restando in cima alle classifiche arcade mondiali per quasi due anni.\nIl gioco \u00e8 stato distribuito da Atari negli Stati Uniti. Namco propose il gioco insieme a \"Mappy\" anche a Bally Midway, che prefer\u00ec l'altro titolo.\nModalit\u00e0 di gioco.\nLa visuale \u00e8 in prospettiva tridimensionale, da un punto rialzato alle spalle della propria vettura, ma piuttosto vicino alla stessa. La guida avviene con volante, acceleratore, freno e due marce. \u00c8 possibile anche il controsterzo.\nIl gioco \u00e8 composto da due fasi distinte. Occorre prima completare un giro del circuito di Fuji entro un certo tempo limite, altrimenti la partita termina. Poi ci sar\u00e0 da affrontare altre auto controllate dall'intelligenza artificiale in una gara vera e propria, con una posizione nella griglia di partenza che dipende dal tempo che si \u00e8 riusciti a totalizzare nella prima fase. Anche in gara si ha un limite di tempo da rispettare a ogni giro per poter continuare la partita.\nGli incidenti causano solo perdite di tempo e non interrompono la gara. Sulla strada gli ostacoli sono costituiti dalle altre vetture, contro cui si pu\u00f2 sbattere, e da pozzanghere che fanno slittare. Uscire di strada causa solo un forte rallentamento, a meno che si sbatta contro un cartellone.\nIl cabinato della versione arcade era prodotto in versione semplice verticale oppure \"deluxe\" con abitacolo con tettoia.\nAltre versioni.\n\"Pole Position\" fu convertito per la maggior parte delle piattaforme dell'epoca, sia console che home computer, dalla Atarisoft, etichetta della Atari per lo sviluppo di software su sistemi casalinghi.\nIn seguito \u00e8 apparso in diverse compilation, come in \"Microsoft Return of Arcade\" (insieme a \"Pac-Man\", \"Dig Dug\" e \"Galaxian\") e nella serie \"Namco Museum\", uscita per svariati sistemi. Esiste anche una versione per iPod, pubblicata il 21 gennaio 2008 e seguita da un remake intitolato \"Pole Position: Remix\" per iPhone.\nSequel.\n\"Pole Position II\" venne pubblicato nel 1983; sono presenti anche altri tre circuiti, inoltre la grafica \u00e8 migliorata e le musiche sono differenti. Nel 1987 venne pubblicato, sempre da Namco, \"Final Lap\", che pu\u00f2 essere considerato il terzo capitolo di \"Pole Position\"."}
{"id": "1458566", "revid": "1543377", "url": "https://it.wikipedia.org/wiki?curid=1458566", "title": "Irlanda pre-cristiana", "text": "La prima fase della storia irlandese pu\u00f2 essere delimitata in fasce di tempo decisamente lunghe, tutte caratterizzate da una lenta evoluzione della specie umana, partendo da ere preistoriche decisamente pi\u00f9 lunghe rispetto all'Europa continentale fino all'arrivo brusco delle popolazioni celtiche e in seguito del Cristianesimo, vero fattore di svolta verso il Medioevo: \u00e8 possibile parlare pertanto di storia dell'Irlanda pre-cristiana. \u00c8 interessante notare che l'Irlanda mai conobbe un'epoca classica, ben presente invece nella storia delle popolazioni asiatiche, mediterranee, nordafricane e, di riflesso a causa delle invasioni macedoni e romane, centro-europee: questo perch\u00e9 durante il fiorire delle civilt\u00e0 classiche come Fenici, Persiani, Greci e Romani, in Irlanda le popolazioni erano ancora nell'Et\u00e0 del bronzo o poco oltre.\nPreistoria.\nIl mesolitico (8000 a.C. - 4500 a.C.).\nCi\u00f2 del poco che si sa dell'Irlanda pre-cristiana deriva da poche fonti come gli scritti di epoca romana, la poesia e la mitologia irlandese, oltre che ovviamente l'archeologia.\nDurante l'era glaciale del Pleistocene, l'Irlanda era quasi interamente ghiacciata: il paesaggio era contrassegnato da pezzi di ghiaccio alti anche 300 metri che non lasciarono tracce evidenti di rocce ed ossa ed anzi estirparono ogni evidenza di tracce umane. Durante l'ultimo massimo glaciale (16.000 a.C. circa), l'isola era un deserto artico, probabilmente una tundra, per due terzi ricoperto di ghiaccio mobile. \u00c8 altamente improbabile che ci fossero esseri umani al tempo in quella zona, anche se non \u00e8 stato escluso in maniera certa.\nLa primissima traccia della presenza umana ci giunge tra il IX e l'VIII millennio a.C., da insediamenti di cacciatori del mesolitico dei quali sono rimasti neanche una dozzina: Mount Sandel a Londonderry (vicino Coleraine); Woodpark nella Contea di Sligo; l'estuario dello Shannon; il Lough Boora nell'Offaly; il Curran in Antrim, pi\u00f9 infine vari siti nel Munster. Si pensa che questi nuovi abitatori colonizzarono prima il nord-est provenendo dalla vicina Scozia: sebbene il livello del mare fosse molto pi\u00f9 basso di oggi, l'Irlanda era con ogni probabilit\u00e0 gi\u00e0 un'isola al tempo, quindi vi giunsero con imbarcazioni. Ci\u00f2 non \u00e8 molto sorprendente, anche perch\u00e9 gran parte degli insediamenti del periodo in Irlanda erano tutti porti costieri. Chiaramente i primissimi abitanti della regione erano marinai che sopravvivevano grazie al mare. Ad ogni modo questa economia fu loro imposta per molti secoli, fino a che il permafrost senza alberi venne a trasformarsi in una terra fertile e densamente boscosa.\nQuesti cacciatori del Mesolitico sopravvivevano grazie ad una dieta di pesce di mare, uccelli, selvaggina e nocciole. Non c'\u00e8 traccia del cervo nell'Irlanda mesolitica e con buone probabilit\u00e0 il primo cervo rosso fu introdotto nell'area nei primi periodi del Neolitico. La popolazione umana cacciava con lance, frecce e armi rudimentali in pietra chiamati microliti, integrando la sua dieta con frutta, bacche e noci. Viveva in abitazioni rudimentali stagionali, costruite applicando pelli animali su semplici impalcature lignee, mentre cucinava la cacciagione su fuochi esterni. Durante il Mesolitico la popolazione irlandese non doveva superare probabilmente qualche migliaio di individui.\nIl Neolitico (4500 a.C. - 2500 a.C.).\nIl Neolitico vide l'introduzione dell'allevamento, dell'agricoltura e della produzione di vasellame, oltre che di una lavorazione molto pi\u00f9 avanzata della pietra. Una volta si pensava che queste innovazioni fossero portate da una nuova ondata di colonizzatori, ma non ci sono tracce evidenti di un'invasione in larga scala in questo periodo della storia irlandese. \u00c8 molto pi\u00f9 probabile che il passaggio al Neolitico sia dovuto ad una lenta evoluzione causata dai commerci e dai contatti d'oltremare con le comunit\u00e0 agricole dell'Europa continentale e della Gran Bretagna.\nL'utilizzo delle tecniche agricole inizi\u00f2 intorno al 4500 a.C. Pecore, capre, bovini e cereali furono introdotti dall'Europa continentale sud-occidentale, causando un aumento significativo della popolazione. Ai C\u00e9ide Fields, in County Mayo, un esteso sistema di campi murati del Neolitico - con buone probabilit\u00e0 il pi\u00f9 vecchio del mondo - \u00e8 stato mantenuto integro da uno strato di torba depositatosi successivamente: consiste in vari piccoli campi separati da muri di pietra essiccata, i quali erano coltivati ed adibiti al pascolo tra il 3500 ed il 3000 a.C. Grano ed orzo erano i principali cereali coltivati.\nLa lavorazione del vasellame fece la sua apparizione all'incirca assieme all'agricoltura. Oggetti in ceramica simili a quelli trovati nelle regioni settentrionali della Gran Bretagna sono stati rinvenuti nell'Ulster (reperti conosciuti come \"Lyle's Hill pottery\") e a Limerick. Sono oggetti tipici con imboccature larghe e forme rotonde.\nMa la caratteristica pi\u00f9 evidente del Neolitico in Irlanda fu l'improvvisa ed estesa apparizione di monumenti megalitici. La grande maggioranza di questi monumenti facevano parte di luoghi di importanza religiosa e cerimoniale, tanto che in molti di essi sono stati rinvenuti resti umani, spesso cremati, ma anche beni seppelliti con cadaveri: ceramiche, frecce, assi, armi etc.\nQueste tombe megalitiche, giunte in circa 1.200 esemplari ai giorni d'oggi, possono essere divise per gran parte in quattro vasti gruppi:\nLa teoria che questi quattro gruppi di monumenti siano associati a quattro distinte ondate di invasori trova a tutt'oggi adesioni, ma gli studi archeologici non sostengono quest'impostazione. \u00c8 pi\u00f9 probabile che l'aumento di popolazione che ne rese possibile la costruzione non sia stato dovuto a colonizzazioni di massa ma molto pi\u00f9 semplicemente all'introduzione dell'agricoltura.\nNel periodo neolitico la popolazione dell'isola era superiore ai 100.000, e forse vicina anche ai 200.000 abitanti. Vi fu una certa diminuzione intorno al 2500 a.C. a causa di un collasso economico, tuttavia proprio a quegli anni si pu\u00f2 far risalire l'inizio dell'et\u00e0 del rame.\nEt\u00e0 del Bronzo (2.500 a.C. - 700 a.C.).\nL'Et\u00e0 del bronzo viene fatta iniziare storicamente quando le popolazioni cominciarono a legare rame e stagno per creare appunto il bronzo, e questo in Irlanda accadde intorno al 2.000 a.C., come dimostrano alcune assi rinvenute a Ballybeg. Il periodo precedente a questi ritrovamenti del Lough Ravel e di Ballybeg \u00e8 conosciuto come Et\u00e0 del Rame o Calcolitico ed inizi\u00f2 all'incirca nel 2.500 a.C. Il bronzo era impiegato per la produzione sia di armi che di oggetti vari. Spade, asce, pugnali, accette ma anche utensili per bere e trombette a forma di corno sono solo alcuni tra i vari oggetti di cui oggi abbiamo traccia. Gli artigiani irlandesi divennero presto noti per le trombette a forma di corno, che erano prodotte con il processo \"cire perdue\", o della cera persa. Questi oggetti sono stati trovati in vari luoghi europei ed uno \u00e8 stato anche riprodotto dallo scultore greco Epigono nella sua famosissima opera conservata a Roma chiamata \"Galata morente\".\nIl rame usato per produrre il bronzo era estratto in Irlanda, principalmente nel sud-ovest del Paese, mentre lo stagno veniva importato dalla Cornovaglia. La pi\u00f9 antica miniera di rame della quale si ha conoscenza in queste isole \u00e8 quella di \"Ross Island\", in uno dei Laghi di Killarney, nel Kerry; l'estrazione e la lavorazione dei metalli nell'area avvenne verosimilmente tra il 2.400 ed il 1800 a.C. Un'altra miniera di rame molto importante, una delle pi\u00f9 antiche in tutta Europa, \u00e8 stata rinvenuta sul Mount Gabriel, nel Cork, che fu in attivit\u00e0 per vari secoli nella met\u00e0 del secondo millennio. Le miniere di Cork e Kerry dovrebbero aver prodotto pi\u00f9 di 370 tonnellate di rame durante l'Et\u00e0 del Bronzo. Dato che soltanto lo 0,2% di questo fu effettivamente utilizzato per opere od oggetti in bronzo, si suppone che l'Irlanda sia stato all'epoca un grande esportatore.\nL'Irlanda \u00e8 anche abbastanza ricca di oro grezzo, e fu proprio in questo periodo che gli artigiani irlandesi cominciarono a lavorarlo intensamente. Del resto sono stati trovati tesori nascosti in oro pi\u00f9 in Irlanda che in ogni altro luogo europeo. Gli ornamenti in oro irlandesi sono stati ritrovati in posti lontani come Germania e Scandinavia, e consistevano all'inizio in semplici mezze lune o dischi di oro sottile, sostituiti successivamente da ornamenti tipici circolari a collare, con una barra o un fiocco di metallo fissati con una vite e sostenuti da una corda. Altri oggetti notevoli sono orecchini d'oro, dischi solari e lunulas (dischi di luna crescente indossati al collo).\nUno dei tipi di ceramica pi\u00f9 particolari in Europa, le \"ampolle a campana\", fece la sua apparizione in Irlanda durante l'Et\u00e0 del Bronzo e si differenzi\u00f2 molto dalle produzioni curate e tondeggianti del Neolitico. Si tende ad associarle ad una cultura particolare - oggi conosciuta come \"Beaker Folk\" - probabilmente coincidente con l'arrivo della metallurgia, ma questa impostazione storica non \u00e8 attendibile in quanto non ci sono tracce evidenti di una cultura di tendenza, oltre al fatto che la metallurgia giunse molto prima: con ogni probabilit\u00e0 fu una modalit\u00e0 locale di manifattura con mera influenza esterna senza invasioni di alcun tipo.\nTombe ad incastro, anche se pi\u00f9 piccole, vennero costruite ancora durante l'era ma le tombe pi\u00f9 grandiose a passaggio vennero abbandonate. Attraverso l'Et\u00e0 del Bronzo apparve una tomba pi\u00f9 semplice a lapide, consistente in una piccola pietr\u00e0 rettangolare ricoperta da un'iscrizione in pietra e sotterrata a breve distanza sotto la superficie. Anche circoli di pietre vennero eretti al tempo, principalmente in Ulster e Munster.\nDurante quest'era, il clima in Irlanda peggior\u00f2 e avvenne una sensibile deforestazione. La popolazione doveva superare i 100.000 abitanti e toccare forse i 200.000, quindi non molta pi\u00f9 del Neolitico.\nI Celti.\nTeorie sull'influenza celtica.\nIn Irlanda l'Et\u00e0 del Ferro coincide con la presenza di un popolo collegato ai Celti. Questa popolazione, secondo T. F. O'Rahilly si distingueva dai popoli antecedenti per l'uso del ferro e per una serie di altri tratti culturali in comune con le popolazioni celtiche presenti nell'Europa centrale ed occidentale. Se queste connessioni tra popoli cos\u00ec distanti siano derivate da un'invasione o attraverso particolari processi culturali \u00e8 ancora oggi oggetto di accesa disputa. Tradizionalmente si \u00e8 pensato che degli invasori celtici portarono la lingua celtica in Irlanda, ma recenti studi genetici ed archeologici mostrano che l'adozione dei tratti culturali e linguistici celtici nell'isola sono frutto di una lenta evoluzione, portata probabilmente da scambi culturali con i gruppi di popolazioni celtiche dell'Europa continentale.\nIl campo di ricerca risente del fatto che \u00e8 interesse di numerose discipline accademiche, le quali spesso giungono a soluzioni in contrasto tra loro. In relazione a questo, la soluzione storica tradizionale accettata molto tempo fa si basa principalmente sulla mitologia irlandese e sugli studi linguistici, che sono comunque oggi ritenuti discretamente attendibili, anche laddove punti di vista pi\u00f9 moderni accetterebbero interpretazioni pi\u00f9 ampie o quando l'evidenza genetica ed archeologica della stessa materia tenderebbe ad escludere certe soluzioni.\nA complicare la situazione c'\u00e8 anche la complessa relazione tra le varie teorie sulla preistoria irlandese e l'identit\u00e0 nazionale irlandese.\nLe lingue celtiche di Gran Bretagna ed Irlanda possono essere divise in due gruppi: \"celtiche-P\" e \"celtiche-Q\". Quando i primi documenti scritti apparvero nel V secolo, il gaelico o goidelico (un linguaggio \"celtico-Q\") era quello presente in Irlanda, mentre il britonico (\"celtico-P\") era diffuso nella Gran Bretagna. Un tempo si giungeva facilmente alla soluzione che l'Irlanda fosse stata invasa dai Celti-Q e la Gran Bretagna dai Celti-P. Tuttavia oggi non \u00e8 raro ascoltare che l'Irlanda in realt\u00e0 fu soggetta non ad una, ma a svariate invasioni. Secondo la prima teoria, intorno al 350 a.C. dei popoli chiamati Milesiani introdussero cultura e lingua celtici, soggiogando le popolazioni pre-celtiche, grazie alle loro armi superiori ed ai loro tratti genetici dai capelli rossi: questa teoria si basa, come \u00e8 facile notare, essenzialmente sull'aspetto mitologico.\nLa verit\u00e0 sembrerebbe decisamente pi\u00f9 complessa. Per iniziare, gli studi recenti sul DNA suggeriscono che le popolazioni che introdussero la lingua celtica nell'arcipelago britannico potevano benissimo parlare quel tipo di idioma, senza per\u00f2 essere di razza celtica. Etnicamente erano infatti indistinguibili dagli abitanti pre-indo-europei che li precedettero. Il piccolo impatto genetico che questa popolazione ha portato nell'isola al tempo ha indotto alcuni studiosi a credere che non fossero superiori alle poche migliaia.\nI cromosomi Y degli irlandesi, caratterizzati dalla mutazione M343 che definisce l'aplogruppo R1b (dominante, in varie gradazioni, dalla penisola Iberica alla Scandinavia), sono strettamente collegati alle popolazioni iberiche, particolarmente al popolo basco, cosa che ha portato alcuni antropologi a sostenere che i Baschi siano la popolazione rimanente dei pre-indo-europei dell'Europa occidentale e che il linguaggio pre-celtico dell'Irlanda potrebbe essere collegato alla lingua basca.\nIl modello storico di O'Rahilly.\nLo studioso della cultura celtica T. F. O'Rahilly propose un modello della preistoria irlandese, basato sui suoi studi tra le influenze della lingua irlandese ed un'analisi critica della mitologia dell'isola e la sua pseudo-storia.\nLe sue idee, nonostante siano ancora molto influenti, non sono pi\u00f9 universalmente accettate. Comunque, egli distinse quattro separate ondate di invasori celtici:\nLa conquista gaelica dell'Ulster.\nIn Irlanda gli scritti autentici che possediamo risalgono al massimo al 431 d.C., tempo in cui viene indicato come re di Tara il gaelico \"Niall No\u00edgiallach\", meglio conosciuto come Niall dei nove ostaggi, la prima figura storica di cui abbiamo traccia, anche se la sua autenticit\u00e0 \u00e8 oggetto di disputa, tralasciando che comunque poco sappiamo dalle fonti giunte ai giorni nostri. Secondo i residui scritti, suo padre Eochaid Mugmedon era re di Tara e signore del Regno di Meath (sebbene il territorio della \"Midland Gael\" venne chiamato cos\u00ec solo secoli dopo).\nNiall successe al padre intorno al 400 e si tramanda abbia regnato per 27 anni. Il suo regno marca l'ascesa di Tara come potere dominante dell'isola. L'origine di questa signoria fu la conquista dell'Ulster, scaturita da secoli di conflitti tra i Gaelici di Tara, appunto, e gli Ulaid di Emain Macha. Questa guerra \u00e8 decantata nel ciclo mitologico conosciuto come \"Ulster Cycle\", che include l'epica nazionale irlandese, \"T\u00e1in B\u00f3 C\u00faailnge\".\nLa conquista gaelica dell'Ulster fu effettuata essenzialmente da tre dei figli di Niall, Conall Gulban, E\u00f3gan ed \u00c9nda, che furono ricompensati con tre sotto-regni nell'ovest della nuova provincia soggiogata. Come diretto risultato della conquista, l'Ulster fu riorganizzato quindi in:\nDopo la sua morte Niall fu succeduto come re di Tara dal figlio L\u00f3egaire mac N\u00e9ill. Durante il suo regno avvenne una svolta fondamentale in Irlanda, ovvero l'introduzione ufficiale della religione cristiana nell'isola. Niall dei Nove Ostaggi viene indicato come l'antenato delle due linee dei re supremi d'Irlanda."}
{"id": "1458567", "revid": "165446", "url": "https://it.wikipedia.org/wiki?curid=1458567", "title": "Cerignola Campagna", "text": ""}
{"id": "1458569", "revid": "6923", "url": "https://it.wikipedia.org/wiki?curid=1458569", "title": "Nota di variazione", "text": "Nel diritto italiano, la nota di variazione \u00e8 un disegno di legge che il governo, dopo l'approvazione della legge finanziaria, presenta al Parlamento.\nTale disegno di legge prevede l'adattamento del Bilancio dello Stato secondo le modifiche imposte dalla legge finanziaria.\nAnch'esso, cos\u00ec come la legge finanziaria e il Bilancio, viene inizialmente esaminato dalle Commissioni di Bilancio; passa poi all'Assemblea per la votazione (sui singoli articoli e sul testo in generale).\nL'approvazione di tale nota comporta l'automatica modifica del Bilancio dello Stato."}
{"id": "1458570", "revid": "729019", "url": "https://it.wikipedia.org/wiki?curid=1458570", "title": "Psammodromus algirus", "text": "La lucertola striata comune o psammodromo algerino (\"Psammodromus algirus\" ) \u00e8 un lacertide appartenente alla sottofamiglia Gallotiinae.\nDistribuzione.\nIl suo areale comprende Marocco, Algeria, Tunisia, Penisola Iberica e la costa mediterranea della Francia.\nSul territorio italiano \u00e8 l'unico rappresentante del suo genere e lo si pu\u00f2 trovare esclusivamente sulla piccola Isola dei Conigli a Lampedusa dove \u00e8 stato segnalato per la prima volta da Edoardo Zavattari nel 1954."}
{"id": "1458574", "revid": "123230920", "url": "https://it.wikipedia.org/wiki?curid=1458574", "title": "Societ\u00e0 Podistica Lazio 1906-1907", "text": "Questa voce raccoglie le informazioni riguardanti la Societ\u00e0 Podistica Lazio nelle competizioni ufficiali della stagione 1906-1907.\nStagione.\nAllenata da Sante Ancherani e Guido Baccani, la Lazio organizza un Campionato Romano a cui prendono parte anche e . Il torneo viene riconosciuto dalla Federazione Italiana Foot-ball ed ha quindi carattere ufficiale. Lo svolgimento \u00e8 previsto per la primavera 1907 e quindi la Lazio si tiene in forma giocando numerose amichevoli con il Collegio scozzese. I biancocelesti diventano Campioni di Roma. La rosa di questa stagione \u00e8 composta da: Bompiani; Marrajeni, Federici, Pellegrini, Omodei, Dos Santos, Faccani, F. Saraceni (I), Ancherani, Bottaliga, Mariotti, Della Longa, Pellicciari, Zaccagna.\nMaglie.\nL'uniforme \u00e8 una maglia a quarti bianchi e celesti con calzoncini e calzettoni neri.\nOrganigramma societario.\nArea direttiva\nArea tecnica"}
{"id": "1458575", "revid": "767487", "url": "https://it.wikipedia.org/wiki?curid=1458575", "title": "Pluto si diverte", "text": "Pluto si diverte conosciuto anche come \"Quel giocherellone di Pluto\" (\"Playful Pluto\") \u00e8 il titolo di un cortometraggio di Topolino del 1934. \u00c8 incluso nei contenuti speciali del blu-ray disc di Biancaneve e i sette nani uscito il 2 dic. 2009.\nUscito il 3 marzo 1934."}
{"id": "1458578", "revid": "767487", "url": "https://it.wikipedia.org/wiki?curid=1458578", "title": "Nascosto nel buio", "text": "Nascosto nel buio (\"Hide and Seek\") \u00e8 un film del 2005 diretto da John Polson.\nIl titolo originale fa riferimento al gioco del nascondino (in inglese \"hide and seek\"), il preferito da Emily, la bambina protagonista interpretata da Dakota Fanning.\nTrama.\nDopo l'improvviso suicidio della moglie Allison, David Callaway, psicologo residente a New York, decide di trasferirsi in un tranquillo paesino del nord isolato dal resto della citt\u00e0 con lo scopo di dare un senso di tranquillit\u00e0 a sua figlia Emily, fortemente traumatizzata dalla morte della madre. Ben presto Emily, sempre pi\u00f9 chiusa in se stessa, fa amicizia con \"Charlie\", e David crede che Emily, per via del forte trauma che sta vivendo, si sia fatta un amico immaginario. Proprio per questo, conosce e fa amicizia con Elisabeth, conosciuta in una stazione di servizio, che li va a trovare l'indomani con sua nipote Amy. Sfortunatamente per\u00f2 Emily si rifiuta di stringere un rapporto d'amicizia con la bambina, e la manda via rovinando una bambola che quest'ultima le aveva portato per giocare.\nLa situazione peggiora ulteriormente quando \"Charlie\" accusa David della morte della moglie, attraverso una frase scritta da Emily nel bagno, che David trova in seguito ad uno dei suoi incubi confusi che giornalmente ha. David chiede cos\u00ec a Katherine, una sua collega psicologa di cui sia lui sia Emily sono piuttosto amici, di venirla a trovare sperando in un miglioramento. Emily, per\u00f2, sembra non fare progressi, rifiutando di stringere rapporti di amicizia con altre persone e preferendo rinchiudersi nel suo mondo con \"Charlie\" con cui gioca spesso a nascondino. Katherine consiglia a David di lasciare che porti con s\u00e9 Emily a New York, con lo scopo di visitarla ed aiutarla al meglio. David, che non vuole perdere anche sua figlia, si prende ancora due settimane con l'intenzione di aiutare sua figlia, dopodich\u00e9, se non ci saranno miglioramenti, conceder\u00e0 a Katherine di portarla a New York. Nei giorni successivi Elisabeth, che ha stretto nel contempo un leggero legame sentimentale con David, va a fare visita ad Emily con l'intento di rappacificarsi con la bambina, in seguito ad una litigata avvenuta qualche sera prima, e sperando di avere un rapporto civile con lei. Elisabeth trova Emily in camera da sola, che sta giocando a nascondino con \"Charlie\". Elisabeth si introduce nel gioco e, aprendo le spranghe dell'armadio, si spaventa alla vista di qualcuno o qualcosa e precipita dalla finestra morendo brutalmente. La sera lo sceriffo del paesino, con cui David ed Emily hanno avuto gi\u00e0 a che fare, va a chiedere loro se sanno qualcosa della morte di Elisabeth, ma non ottenendo risultati, se ne va rimanendo comunque nei dintorni. David capisce che \"Charlie\" ha obbligato Emily a fargli da complice e, preoccupato per via di una serie di eventi che l'hanno turbato molto, come la morte del loro gatto trovato dopo essersi svegliato da uno dei suoi soliti incubi, ritrova il cadavere di Elisabeth nella vasca da bagno.\nIntenzionato a salvare sua figlia da quella che ormai sembra essere una persona reale ma pericolosa, David si scontra con il suo vicino di casa, la cui perdita della figlia lo rende alquanto strano e misterioso, e da questo scaturisce il successivo intervento dello sceriffo. Emily intanto contatta Katherine, chiedendole aiuto. David, mentre abbraccia sua figlia sperando che l'incubo che stanno vivendo passi al pi\u00f9 presto, nota che tutti i mobili che aveva scartato precedentemente, sono ancora tutti dentro gli scatoloni e fa la scoperta della terribile e cruda realt\u00e0: \"Charlie\" non \u00e8 che lui stesso; l'anno precedente Allison aveva tradito David con un loro amico comune, inconsapevolmente sotto gli stessi occhi del marito. Questo fatto ha causato in David uno sdoppiamento di personalit\u00e0, che gli viene quando assume l'identit\u00e0 di \"Charlie\". Si scopre che \u00e8 stato David stesso ad aver ucciso sua moglie facendolo passare per un suicidio, il suo gatto ed Elisabeth e, che per via del terribile trauma, ha incubi ricorrenti. Ormai completamente impazzito, David, che \u00e8 divenuto definitivamente \"Charlie\", inizia a giocare a nascondino con sua figlia, che si nasconde per la casa sperando di non morire. Frattanto lo sceriffo, chiamato dal vicino di casa di David, spaventato per averlo visto con un coltello in mano fuori dall'abitacolo, penetra dentro l'abitazione di Callaway, ma viene ammazzato dallo stesso con una pala. Pi\u00f9 tardi anche Katherine raggiunge l'abitazione intenzionata a salvare Emily, ma viene tramortita da David e chiusa da quest'ultimo nello scantinato. Contemporaneamente Emily riesce a scappare e si nasconde all'interno di una grotta situata nella foresta che circonda l'abitazione, luogo dove ha conosciuto per la prima volta \"Charlie\". Quest'ultimo raggiunge la bambina ma, quando sta per avvicinarsi a lei con l'intenzione di ucciderla, viene ammazzato con dei colpi di pistola da Katherine che riesce, fortunatamente, a trarre in salvo Emily.\nL'ospedale.\nNel primo finale, Emily viene ricoverata nell'ospedale psichiatrico dove lavora Katherine, venendo guardata da quest'ultima giornalmente. Sembrerebbe che la bambina stia facendo progressi ma, non appena Katherine se ne va dalla stanza di Emily, quest'ultima inizia a giocare a nascondino, aprendo un mobile e rivelando la sua immagine riflessa in uno specchio, facendo capire molto probabilmente che anche Emily ha ormai uno sdoppiamento di personalit\u00e0 e che presto anche lei diventer\u00e0 come suo padre David per via del trauma vissuto.\nIl disegno.\nNel secondo finale, Emily viene presa sotto custodia da Katherine, tornando a New York a vivere con lei. Quando le due escono di casa, Emily lascia un disegno sul tavolo della cucina, che ritrae Katherine insieme a lei raffigurata con due teste. Ci\u00f2 sta ad indicare che Emily non sta guarendo come sembra, ma sta peggiorando lentamente e che quindi anche lei ha lo sdoppiamento di personalit\u00e0, per via del trauma che ha vissuto con la morte di entrambi i genitori, e divenendo di fatto come suo padre.\nProduzione.\nGirato dal gennaio al marzo del 2004 con un budget di 25 milioni di dollari, ha incassato oltre 122 milioni di dollari (51 dal solo mercato statunitense). Le riprese si sono svolte tra New York e localit\u00e0 circostanti degli Stati di New Jersey e New York.\nDistribuzione.\nIl film \u00e8 uscito in anteprima nelle sale argentine il 27 febbraio 2005 e il giorno seguente negli Stati Uniti. Tra febbraio e aprile dello stesso anno \u00e8 uscito in tutto il mondo; in Italia a partire dall'11 marzo.\nEdizione Home video.\nNel DVD sono inclusi 4 finali alternativi.\nAccoglienza.\nSecondo l'aggregatore di recensioni Rotten Tomatoes, il film ha ottenuto un indice di apprezzamento del 13% e un voto di 3,85 su 10 sulla base di 158 recensioni. Secondo il commento riportato sul sito, la critica si \u00e8 complimentata con la performance di De Niro e soprattutto con quella dell'allora bambina Fanning, ma ha giudicato in maniera estremamente negativa tutto il resto. Secondo Metacritic, il film ha ottenuto invece un voto di 35 su 100 sulla base di 34 recensioni."}
{"id": "1458579", "revid": "107548299", "url": "https://it.wikipedia.org/wiki?curid=1458579", "title": "Colonia Condesa", "text": "La Colonia Condesa \u00e8 un quartiere residenziale ubicato nella zona centrale di Citt\u00e0 del Messico, appartiene alla delegazione Cuauht\u00e9moc. La zona comunemente conosciuta da abitanti e turisti come \u201cLa Condesa\u201d \u00e8 in effetti costituita da tre \u201ccolonie\u201d, o quartieri: Condesa, Hip\u00f3dromo e Hip\u00f3dromo Condesa.\n\u00c8 conosciuta come la SoHo di Citt\u00e0 del Messico vista la quantit\u00e0 di caff\u00e8, librerie e ristoranti, gallerie d'arte e boutique presenti, e per la vita culturale e notturna del luogo. La nomenclatura delle vie \u00e8 molto simile a quella della Colonia Roma, con nomi che fanno riferimento a citt\u00e0 e stati della Repubblica Messicana, con l'eccezione della Calle Amsterdam, una via dalla forma ellittica costruita sull'antico tracciato dell'ippodromo che d\u00e0 nome alla parte di colonia in cui la via \u00e8 ubicata (Colonia Hip\u00f3dromo).\nArchitettura.\nLa Colonia \u00e8 nota per la variet\u00e0 di stili architettonici, dal famoso e storico \u201cEdificio Condesa\u201d, costruito sul finire del XIX secolo, ai vari edifici in stile neoclassico degli inizi del XX secolo, per arrivare ai molti edifici in stile Art d\u00e9co costruiti nella seconda parte del ventesimo secolo.\nNell'ultimo decennio del '900 la Colonia ha conosciuto un boom immobiliare che ha visto la costruzione di edifici in stile avanguardista, tipo loft, per venire incontro alle esigenze della giovane popolazione del quartiere.\nAttrazioni.\nLe tre Colonie che compongono la \u201cCondesa\u201d includono due importanti parchi di Citt\u00e0 del Messico, il \u201cParque M\u00e9xico\u201d \u2013 ufficialmente \u201cParque General San Mart\u00edn\u201d, ideato in stile Art Dec\u00f3 dall'architetto Jos\u00e9 Luis Cuevas, sede di vari eventi culturali e noto per essere stato luogo di atterraggio di Charles Lindbergh (quando il parco non era ancora fortemente alberato come \u00e8 adesso), e il Parque Espa\u00f1a, creato nel 1921 per celebrare il centenario dell'indipendenza e dichiarato \u201cTerritorio di Musica e Poesia\u201d nel 2009.\nAll'interno del Parque M\u00e9xico si trova il \u201cForo Lindbergh\u201d, in onore del celebre aviatore, dove si organizzano con cadenza mensile vari eventi culturali e mercatini etnici con partecipanti provenienti da vari Paesi dell'America Latina e non solo.\nAbitanti celebri.\nTra i personaggi famosi che hanno abitato nella colonia si ricordano Agust\u00edn Lara (cantautore), Mar\u00eda Conesa (cantante), Mario Moreno \"Cantinflas\" (attore), Susana Alexander (attrice), Juan Soriano (artista plastico), Pilar Rioja (ballerina), Ruth D. Lechuga (antropologa)."}
{"id": "1458580", "revid": "125348623", "url": "https://it.wikipedia.org/wiki?curid=1458580", "title": "Stefano Gentile", "text": "Carriera.\nNato a Maddaloni il 20 settembre 1989 \u00e8 il figlio maggiore di Ferdinando Gentile, uno dei playmaker pi\u00f9 forti degli anni '80 e '90. Anche il fratello pi\u00f9 piccolo \u00e8 un cestista: Alessandro Gentile attualmente giocatore di Brindisi\nClub.\nDopo la stagione di esordio tra i professionisti nella Juvecaserta Basket (2005-06), Stefano milita nella stagione successiva nell'Imola e partecipa all'europeo under 18 (2007) con la casacca azzurra. Ha esordito in serie A1 nel 2008 nella prima giornata di campionato, il 30 settembre 2007, giocando 4 minuti contro la Eldo Napoli, in una partita vinta dalla sua Olimpia Milano 69 a 60. Stefano ha poi segnato i suoi primi punti nel massimo campionato italiano il 21 ottobre, contro la Montepaschi Siena, realizzando due tiri liberi, tuttavia la Armani Jeans ha perso quella partita per 95-59.\nAl momento vanta un high di dodici punti in Eurolega e un high di quattro punti nei playoff 2007-08 con i 4 punti realizzati nella vittoria dilagante dell'Olimpia in gara-2 con Montegranaro.\nContestualmente ha condotto la compagine under-19 dell'Armani Jeans alle finali nazionali di categoria del giugno 2008.\nNella stagione 2008-09 viene ceduto all'Ostuni Basket nel campionato di B1, dove terminer\u00e0 la stagione con 26 partite all'attivo, 17 minuti e 6,1 punti di media a partita.\nIl 13 luglio 2009 viene ufficializzato il suo passaggio alla Bitumcalor Trento.\nIl 6 luglio 2010 passa alla Fastweb Casale Monferrato, squadra che milita in Legadue. L'anno dopo approda in Serie A in seguito alla promozione di Casale. La stagione in Serie A termina con la retrocessione in Legadue. A luglio del 2012 viene ufficializzato il suo ritorno a Caserta.\nL'8 luglio 2013 viene ingaggiato dalla Pallacanestro Cant\u00f9, con cui firma un contratto biennale.\nIl 14 luglio 2015 firma un contratto biennale con la Pallacanestro Reggiana. Il 27 settembre 2015 vince la Supercoppa italiana di pallacanestro maschile 2015 con la maglia di Reggio.\nIl 27 aprile passa in A2, firmando un contratto biennale con la Virtus Bologna con opzione di rescissione in caso di mancata promozione. Si aggrega cos\u00ec alla squadra per i Play-off.\nIl 25 giugno 2018 firma un contratto biennale con la Dinamo Sassari.\nL'8 aprile 2019 viene pubblicato un suo video sulle pagine social del Sand Basket (basket sulla sabbia) diventando testimonial della disciplina.\nNazionale.\nIl 16 dicembre 2012 ha esordito in Nazionale maggiore, disputando l'All Star Game contro la selezione dei migliori giocatori stranieri della Serie A e risultando anche l'MVP della partita con 17 punti."}
{"id": "1458585", "revid": "125452307", "url": "https://it.wikipedia.org/wiki?curid=1458585", "title": "Mariusz Pudzianowski", "text": "Ha vinto il titolo di World's Strongest Man per cinque volte (2002, 2003, 2005, 2007 e 2008) diventando l'atleta che ha vinto pi\u00f9 volte, superando J\u00f3n P\u00e1ll Sigmarsson e Magn\u00fas Ver Magn\u00fasson, entrambi islandesi. Per i risultati, il carisma e le doti dimostrate sul campo, viene soprannominato in vari modi: Pudzian, Dominator e Super Mariusz.\nNelle MMA \u00e8 una delle stelle della promozione KSW.\nBiografia.\nMariusz inizi\u00f2 a praticare sport all'et\u00e0 di 11 anni, inizialmente pratic\u00f2 il karate, poi nel 1990, all'et\u00e0 di 13 anni cominci\u00f2 la sua carriera di pesista, durante la sua adolescenza pratic\u00f2 anche il pugilato (dal 1992 al 1999).\nNel 1999 prese parte alla sua prima gara di strongman, disputata in Polonia, solamente un anno dopo nel 2000, termin\u00f2 al quarto posto nel principale evento mondiale, il World's Strongest Man alla prima partecipazione. Successivamente vince nel 2002 e si riconferma nel 2003 il World's Strongest Man. Nel 2004 vince il titolo mondiale di \"Strongman Super Series\", mentre conclude al terzo posto il World's Strongest Man, tuttavia viene in seguito squalificato per uso di sostanze dopanti proibite, costretto a restituire i premi ed escluso per un anno dalla competizione. Nel 2005 torna a gareggiare e vince il titolo per la terza volta. \nAl World's Strongest Man del 2006, dopo una prima parte dominata, Pudzianowski conduce la classifica quando manca solo una prova, \"la pietra di Atlante\" (\"The Atlas Stone\"), viene beffato da un colpo di reni dello statunitense Phil Pfister (ultimo dopo la prima prova), che riesce a sollevare tutte le pietre impiegando mezzo secondo in meno rispetto a Pudzianowski, il titolo finale va quindi all'americano, il primo dal 1982, dai tempi di Bill Kazmaier.\nMariusz si riprende il titolo nel 2007 vincendo per la quarta volta il World's Strongest Man, raggiungendo J\u00f3n P\u00e1ll Sigmarsson e Magn\u00fas Ver Magn\u00fasson a quota quattro vittorie. Vince il titolo con una prova d'anticipo, arrivando primo nella gara di \"Car Walk\". Nel 2008 batte i record di Sigmarsson e Ver Magn\u00fasson, vincendo per la quinta volta il World's Strongest Man, unico atleta ad aver raggiunto questo numero di titoli. La sua vittoria \u00e8 stata decretata nell'ultima prova, le \"Atlas Stones\", conservando il primo posto in classifica e battendo lo Statunitense Derek Poundstone, al suo esordio nel World's Strongest Man.\nAll'inizio di marzo del 2009, nella competizione polacca strongman \"V Duello dei Giganti\" (V Pojedynku Gigant\u00f3w), svoltosi a \u0141\u00f3d\u017a, ha subito un infortunio alla mano destra. Dopo la prima prova vinta, accusava un dolore al palmo, ma non ha voluto ritirarsi. Dopo la Hercules Hold, prova che prevede di trattenere la caduta di due colonne con la sola forza delle braccia, \u00e8 stato costretto a ritirarsi per la rottura dei tendini della mano. Operatosi immediatamente, tenter\u00e0 ugualmente di partecipare alle prossime competizioni europee e mondiali, riabilitazione permettendo.\nProfilo.\nDi seguito vengono indicate le misure fisiche principali dichiarate, tratte dal sito ufficiale di Pudzianowski:"}
{"id": "1458586", "revid": "121385680", "url": "https://it.wikipedia.org/wiki?curid=1458586", "title": "Telaio (meccanica)", "text": "Il telaio \u00e8 la struttura portante delle varie parti che costituiscono una macchina ovvero il componente essenziale per qualsiasi mezzo di trasporto, macchinario da lavoro o semplice macchina utensile: \u00e8 l'elemento fondamentale di tutti gli apparecchi dotati di meccanica, come autoveicoli ed elettrodomestici, sul quale sono montati tutti gli altri componenti caratteristici.\nTipi di telaio.\nI telai possono essere di vari tipi:\nTelaio a traliccio o a tubi.\nIl telaio a tubi ha la caratteristica d'essere molto flessibile e resistente, mantenendo un ingombro minore rispetto agli altri tipi di telaio, per questo \u00e8 molto utilizzato su moto da fuoristrada, fuoristrada e camion, perch\u00e9 richiedono telai molto resistenti alle sollecitazioni.\nIl telaio a tubi \u00e8 composto da pochi tubi principali: questa disposizione ne conferisce un aspetto pulito e liscio.\nNel telaio a traliccio, invece, i tubi principali di cui \u00e8 composto sono interconnessi tramite altri piccoli tubi, formando una struttura intrecciata a triangoli che aumenta la resistenza e la rigidezza del telaio.\nTelaio stampato.\nQuesto tipo di telaio viene generalmente utilizzato per le moto, dato il costo finale generalmente inferiore, come anche il peso.\nIl telaio a tubi, invece, \u00e8 tendenzialmente pi\u00f9 costoso, soprattutto se deve essere il pi\u00f9 leggero possibile, inoltre risulta pi\u00f9 difficile realizzare un telaio rigido con questa tecnologia.\nTelaio monoscocca.\nI telai monoscocca si chiamano cos\u00ec perch\u00e9 sono un elemento unico con funzione portante e possono inglobare parte della carrozzeria; vengono utilizzati per il loro minor costo e peso rispetto a un telaio tradizionale, ma richiedono una sostituzione pi\u00f9 frequente, in quanto pi\u00f9 fragili e difficili da riparare. Date queste criticit\u00e0, vengono utilizzati solo su autovetture e piccoli autocarri e dal 1980 circa, anche su qualche fuoristrada, come la russa Niva e l'Americana Cherokee, mentre hanno scarsissima applicazione in moto e scooter (il primo mezzo a due ruote ad utilizzarlo su larga scala \u00e8 stato la Vespa della Piaggio).\nTelaio misto/scomponibile.\nQuesto telaio \u00e8 costituito da una parte puramente in tubi e una parte in piastre stampate o ricavate dal pieno, unite tra loro tramite dei bulloni.\nIl telaio misto ha avuto la sua prima applicazione nel 2005, con la Bimota DB5, esso riesce a coniugare i vantaggi di entrambi i sistemi, risultando per\u00f2 meno costoso rispetto al telaio a tubi, anche se pi\u00f9 complesso da studiare.\nStruttura del telaio e del motore.\nIl telaio, a seconda di come \u00e8 fatto, pu\u00f2 essere:\nIl motore, a seconda della relazione con il telaio, pu\u00f2 essere:\nCostruzione.\nLa costruzione del telaio ne determina le caratteristiche, quali:\nAccorgimenti.\nQuesti accorgimenti riguardano in particolar modo le motociclette, dove per proteggere il telaio o le strutture a lui fissate si usano:\nEsistono altri accorgimenti per aumentare la funzionalit\u00e0 del telaio:\nMateriali utilizzati.\nI materiali di cui pu\u00f2 essere composto il telaio sono:\nBurocrazia.\nI telai dei mezzi di trasporto devono avere tutti un numero identificativo specifico, che deve rispondere a determinate leggi, in modo da identificarne la provenienza, l'applicazione e le caratteristiche del veicolo.\nSul telaio possono essere presenti altri codici, come ad esempio il codice ricambio della casa produttrice."}
{"id": "1458591", "revid": "547034", "url": "https://it.wikipedia.org/wiki?curid=1458591", "title": "Teodoro da Sovico", "text": "Biografia.\nTeodoro da Sovico, predicatore e professore di Sacra Teologia, visse a cavallo tra il XV secolo e il XVI secolo, nella Milano Sforzesca della prima dominazione straniera francese. In questo periodo la Lombardia era priva di una propria forza politica e militare ed era diventata teatro di guerre e di lunghe occupazioni di truppe le cui operazioni militari portavano saccheggi, distruzioni e taglieggiamanti da parte delle soldatesche. Fu quello uno dei periodi fra i pi\u00f9 travagliati della storia della citt\u00e0, con gravi carestie e tumulti.\nL'opera di Teodoro \"Confessionario utilissimo a ogni persona\" ..., fu scritta al tempo di Ludovico il Moro e Beatrice d'Este, in una delle corti pi\u00f9 ricche d'Italia, in cui da una parte imperversavano abuso di potere, dissolutezza e superstizione, mentre dall'altra fiorivano personaggi come il grande predicatore Bernardino da Feltre e la beata Veronica Negroni da Binasco, che per la fede erano pronti a fronteggiare duchi e papi\nLa prima formazione di Teodoro avvenne nel Convento domenicano presso la Chiesa di Santa Maria delle Grazie (Milano), sorto da pochi anni, sotto la guida di teologi della levatura di Priero (Silvestro Mazzolini), che fu uno dei primi oppositori della Riforma.\nL'Ordine dei Domenicani definiva l'identit\u00e0 dei propri membri come \"umili ministri della predicazione, completamente impegnati ad annunciare la parola di Dio\" in tutte le sue forme, vivendo la vita comune con un cuore e un'anima sola, fedeli nell'osservanza dei consigli evangelici, fervorosi nella celebrazione comune della liturgia, specialmente dell'Eucaristia e dell'ufficio divino, assidui nell'orazione privata e nello studio, perseveranti nella regolare osservanza. Per questo motivo l'Ordine vuole che le sue leggi non impongano obblighi sotto pena di peccato, in modo che i frati le abbraccino saggiamente \u00abnon come schiavi sottoposti ad una legge, ma come uomini liberi per grazia\u00bb.\nTeodoro ottenne il titolo di \"maestro\" nel 1474, nel capitolo generale domenicano svoltosi in Santa Maria sopra Minerva a Roma, con altri suoi confratelli (Lorenzo da Vercelli, Franceschino da Desio, ecc).\nIl titolo di maestro veniva conferito a coloro che erano gi\u00e0 preti, dopo aver terminati gli studi di teologia e con una certa esperienza. Quindi si presume che Teodoro sia nato poco prima del 1450.\nNel 1478 egli partecipa alla stesura dell'inventario dei libri della biblioteca del Convento di Sant'Eustorgio, la cui basilica era una delle pi\u00f9 importanti di Milano, dove per antica tradizione le autorit\u00e0 e il popolo milanese accoglievano i nuovi arcivescovi. In quel periodo il priore era Franceschino da Desio.\nTeodoro divenne priore di S. Eustorgio, dove scrisse la sua opera teologica all'incirca all'et\u00e0 di cinquanta anni. La prima edizione del \"Confessionario\" usc\u00ec nel 1496.\nSe le ristampe del suo Confessionario furono fatte quando Teodoro era vivente, possiamo dedurre che visse tra i settantacinque e gli ottanta anni di vita.\nConfessionario.\nL'opera teologica \"Il Confessionario...\" di Teodoro da Sovico \u00e8 scritta con l'intento di offrire ai confessori un aiuto per il loro ministero. Il trattato suddiviso in 158 capitoli, riassume ogni genere di peccato, cos\u00ec che chi amministra il Sacramento della Penitenza pu\u00f2 trovarvi indicazioni utili. Molteplici sono le considerazioni fatte e le indicazioni offerte, che dimostrano con quale seriet\u00e0 e competenza l'autore ha affrontato l'argomento.\nIn sintesi questi sono i temi che vengono trattati:\nE ancora: quante volte si \u00e8 ripetutamente commesso lo stesso peccato; in che modo \u00e8 stato commesso; quando si \u00e8 verificato: se nei giorni festivi, o durante il tempo della quaresima o in altra occasione.\nIl numero dei peccati e delle colpe che vengono presi in considerazione \u00e8 veramente ampio. L'elenco principale \u00e8 il seguente: Peccati Capitali: Superbia, Ira, Invidia, Accidia, Avarizia, Gola, Lussuria. Primo Comandamento unico Dio; Non giurare vanamente Dio; Santifica le feste; Della venerazione che si deve fare ai genitori; Non rendere falsa testimonianza; Interrogazioni e Domande. Formula sacramentale composta dal Reverendissimo Teologo e Professore Teodoro da Sovico. Ad ognuno di questi argomenti viene dedicato un capitolo per illustrarne le peculiarit\u00e0 e approfondirne i vari aspetti.\nQuest'analisi sintetica dell'opera di Teodoro da Sovico ci dimostra quanto siano attuali i contenuti e le indicazioni che in essa si trovano. Non vi \u00e8 dubbio che tale trattato possa costituire un riferimento e un sussidio per il confessore odierno, per il teologo morale e per chiunque intenda fare un'autoanalisi ed una riflessione sui propri comportamenti."}
{"id": "1458593", "revid": "16066", "url": "https://it.wikipedia.org/wiki?curid=1458593", "title": "Associazione Nazionale dei Comuni Italiani", "text": ""}
{"id": "1458595", "revid": "1727793", "url": "https://it.wikipedia.org/wiki?curid=1458595", "title": "Diceros bicornis bicornis", "text": "Il rinoceronte nero sud-occidentale (\"Diceros bicornis bicornis\", Linnaeus 1758) \u00e8 una sottospecie di rinoceronte nero. Viene attualmente classificato come vulnerabile dalla lista rossa della IUCN. La maggiore minaccia per la sottospecie \"Diceros bicornis bicornis\" \u00e8 il bracconaggio illegale.\nDescrizione.\nIl rinoceronte nero sud-occidentale, come tutte le sottospecie di rinoceronte nero, ha un caratteristico labbro prensile ed \u00e8 un brucatore. Differisce dalle altre per avere un corno pi\u00f9 grande e pi\u00f9 dritto. \u00c8 inoltre quella meglio adattata ad habitat aridi. Pu\u00f2 vivere, infatti, nelle savane aride e nel deserto.\nPopolazione e minaccia.\nIn passato era diffuso in Botswana, Sudafrica, Angola e Namibia. A causa del bracconaggio, tuttavia, il suo areale si \u00e8 ridotto. Ora il numero maggiore di esemplari, 893, il 94,7% della popolazione totale, vive in Namibia. \u00c8 stato reintrodotto recentemente anche in Sudafrica. A partire dai 300 esemplari rimasti nel 1980 la sua popolazione \u00e8 pi\u00f9 che raddoppiata. Secondo l'ultimo censimento del 2001 vi sono 943 rinoceronti, ma nemmeno uno in cattivit\u00e0. Poich\u00e9 il bracconaggio illegale nei confronti di questa specie \u00e8 diminuito, il loro numero, fortunatamente, \u00e8 aumentato."}
{"id": "1458596", "revid": "767487", "url": "https://it.wikipedia.org/wiki?curid=1458596", "title": "Pervis Pasco", "text": "Carriera.\nNel 2000 frequenta lo junior college Pensacola e poi gioca due anni nella NCAA a Kansas State. Disputa delle discrete stagioni ma la sua avventura con i Wildcats termina nel modo peggiore, contro Colorado, nella partita di apertura del torneo della Big 12, con la sua squadra avanti di due punti a tre secondi dalla fine, intercetta un lungo passaggio ma credendo che il tempo fosse finito corre festeggiando con la palla in mano, gli arbitri fischiano infrazione di passi e Colorado vince la partita con un tiro da tre all'ultimo secondo.\nDopo la delusione al college, gioca in Bahrain, dove vince il campionato e l'anno successivo si sposta in Turchia. Nel 2005 la sua prima esperienza in Italia con Teramo, si mette in luce nell'all-star game vincendo la gara delle schiacciate. Una parentesi in Corea, dove rivince la gara delle schiacciate ma viene espulso dalla lega per aver spintonato un arbitro, e torna in Italia alla Scavolini Pesaro. Il suo rendimento non convince la dirigenza pesarese e quindi lascia le Marche per approdare alla Nuova Sebastiani. La stagione successiva Pasco lascia Rieti per volare in Francia giocando per lo Strasburgo.\nNote tecniche.\nAlto 206 cm per 104 kg, occupa il ruolo di centro.\nEccellenti doti fisiche gli permettono di schiacciare, stoppare e prendere rimbalzi con continuit\u00e0, difetta nel tiro fronte a canestro e nei tiri liberi."}
{"id": "1458597", "revid": "120095020", "url": "https://it.wikipedia.org/wiki?curid=1458597", "title": "Avvocato generale per la Scozia", "text": "L'avvocato generale per la Scozia di sua maest\u00e0 (\"Her Majesty's Advocate General for Scotland\" in inglese; \"\u00c0rd-neach-tagraidh na B\u00e0nrighe airson Alba\" in gaelico) \u00e8 uno degli ufficiali di giustizia della Corona, il cui compito \u00e8 quello di consigliare il governo britannico e la corona sulle questioni concernenti la legge scozzese.\nL'ufficio di avvocato generale per la Scozia \u00e8 stato istituito nel 1999, in seguito all'emanazione dello Scotland Act 1998, per rimpiazzare il lord avvocato e il procuratore generale di Scozia (che erano stati accorpati nell'esecutivo scozzese) nella funzione consultiva in materia legale scozzese presso il governo del Regno Unito.\nL'ufficio dell'avvocato generale per la Scozia non deve essere confuso con quello di \"avvocato di sua maest\u00e0\" (\"Her Majesty's Advocate\"), che \u00e8 la denominazione assunta dal lord avvocato nei procedimenti giudiziari di tipo penale.\nLa prima ad assumere l'incarico di avvocato generale \u00e8 stata la dottoressa Lynda Clark, giudice gi\u00e0 eletta alla Camera dei Comuni per il collegio di \"Edimburgo Pentlands\" ed attualmente pari vitalizia alla Camera dei Lord con il titolo di baronessa Clark di Calton. Il 18 gennaio 2006 la Clark si \u00e8 per\u00f2 dimessa per assumere l'incarico di \"Senator of the College of Justice\".\nIl 15 marzo l'incarico \u00e8 stato attribuito, in via temporanea, al segretario di stato per la Scozia Alistair Darling, sulla base dei dettami dello Scotland Act del 1998; numerose critiche sono giunte da ambienti giudiziari e politici per l'eccessiva durata della vacanza dell'ufficio.\nIl 21 marzo dello stesso anno, tuttavia, Neil Davidson QC, precedente procuratore generale di Scozia, \u00e8 stato nominato avvocato generale. A Neil Davidson \u00e8 stato conferito un vitalizio e il titolo di barone Davidson di Glen Clova il 22 marzo 2006. Il 14 maggio 2010 il nuovo governo di coalizione fra liberal democratici e conservatori ha nominato come nuovo avvocato generale Jim Wallace, barone Wallace di Tankerness, pari liberaldemocratico alla Camera dei lord ed ex vice-primo ministro di Scozia.\nDal 29 maggio 2015 l'incarico \u00e8 ricoperto da Richard Keen, Barone Keen di Elie."}
{"id": "1458603", "revid": "767487", "url": "https://it.wikipedia.org/wiki?curid=1458603", "title": "Foot Ball Club Brescia 1928-1929", "text": "Questa pagina raccoglie i dati riguardanti il Foot Ball Club Brescia nelle competizioni ufficiali della stagione 1928-1929.\nStagione.\nLa stagione 1928-1929 del Brescia termin\u00f2 al secondo posto (\"ex aequo\") con la ) nel girone B della Divisione Nazionale.\nPur non venendo ammesso alle finali nazionali (ridotte quell'anno alle sole vincitrici dei gironi) il Brescia riusc\u00ec a chiudere il campionato davanti a squadre pi\u00f9 blasonate (arriv\u00f2 infatti davanti all', al e alla Pro Vercelli).\nGrazie a questo risultato il Brescia fu ammesso nella nuova Serie A.\nDurante questo campionato la squadra ottenne anche la sua miglior vittoria di sempre in un campionato nazionale prima dell'avvento della Serie A: all'ultima giornata il , sicuro della qualificazione, si lasci\u00f2 superare per 10-0 permettendo cos\u00ec ai lombardi la sicurezza del secondo posto assieme alla ."}
{"id": "1458608", "revid": "281901", "url": "https://it.wikipedia.org/wiki?curid=1458608", "title": "Anser indicus", "text": "L'oca indiana (Anser indicus) \u00e8 un'oca che nidifica in Asia centrale in colonie di migliaia di esemplari nei pressi dei laghi montani. Depone 3-8 uova in un nido sul suolo.\nDescrizione.\nQuesto uccello \u00e8 generalmente di colore grigio pallido e si distingue facilmente da ogni altra oca grigia del genere \"Anser\" per le caratteristiche barre sulla testa, da cui deriva il nome in inglese (\"Bar-headed Goose\"). In volo, emette un richiamo simile al suono di un clacson, verso tipico delle oche.\nQualche volta \u00e8 stata separata dal genere \"Anser\", che non ha nessun membro endemico nella regione indiana e nemmeno nelle regioni etiopica, australiana o neotropicale, ed \u00e8 stata classificata nel genere monotipico Eulabeia.\nL'habitat estivo preferito \u00e8 quello degli elevati laghi d'altitudine, dove gli uccelli pascolano tra l'erba bassa. Subiscono la predazione delle cornacchie, delle volpi, dei corvi, delle aquile di mare e di altri predatori. La popolazione totale, comunque, sta aumentando di numero.\nL'oca indiana migra oltre l'Himalaya per trascorrere l'inverno in India, Assam, Birmania settentrionale e negli acquitrini del Pakistan. L'habitat invernale dell'oca indiana sono i terreni coltivati, dove questi uccelli si nutrono di orzo, riso e frumento, danneggiando le colture.\nL'oca indiana \u00e8 ritenuta l'uccello che vola pi\u00f9 in alto. Secondo alcune voci \u00e8 stata avvistata in volo sopra le pi\u00f9 alte vette dell'Himalaya, cio\u00e8 oltre gli 8.800 metri. Uno studio della Royal Society condotto nel 2012 ha per\u00f2 accertato un'altezza massima di 7.290 m (durante la migrazione verso sud) e nel 95% dei casi l'altezza rimaneva al di sotto dei 5.490 metri. Uno studio del 2019 ha per\u00f2 dimostrato la capacit\u00e0 fisiologica dell'oca indiana di volare in condizioni di ipossia simili a quelle rilevabili sull'Himalaya, tramite esperimenti in galleria del vento: l'animale \u00e8 in grado di alterare il proprio metabolismo e di abbassare la propria temperatura venosa per sopperire alla scarsit\u00e0 d'ossigeno. \nQueste altitudini sono comunque molto notevoli, considerando che alla quota di 7.000 m la densit\u00e0 atmosferica \u00e8 meno della met\u00e0 di quella al livello del mare, e la temperatura \u00e8 molto bassa. Queste prestazioni sono rese possibili principalmente da due fattori: l'estensione delle ali (l'oca indiana ha un'apertura alare pi\u00f9 grande di quella di altre oche di pari peso) e la concentrazione di emoglobina nel sangue (anch'essa maggiore nell'oca indiana rispetto alle altre oche), che consente un pi\u00f9 efficiente trasporto di ossigeno nei tessuti muscolari.\nL'oca indiana \u00e8 considerata un bellissimo uccello ornamentale, e viene spesso allevata in cattivit\u00e0, dove si riproduce facilmente e dalla quale, qualche volta, fugge. Gli avvistamenti in Gran Bretagna sono frequenti, e quasi certamente sono in relazione con queste fughe; comunque, in anni recenti la specie si \u00e8 riprodotta in alcune occasioni e nel 2002 (anno del pi\u00f9 recente rapporto disponibile del Rare Birds Breeding Panel) vennero registrate circa cinque coppie. \u00c8 probabile che la specie si stia gradualmente stabilendo in questo Paese. Questi uccelli sono socievoli e non causano alcun problema agli altri uccelli. Si crede che la popolazione selvatica stia diminuendo a causa della caccia indiscriminata."}
{"id": "1458610", "revid": "1610933", "url": "https://it.wikipedia.org/wiki?curid=1458610", "title": "Oca indiana", "text": ""}
{"id": "1458611", "revid": "125294368", "url": "https://it.wikipedia.org/wiki?curid=1458611", "title": "Emmi Pikler", "text": "Diplomata alla facolt\u00e0 di medicina di Vienna, parte per vivere a Budapest.\nNel 1946, le propongono di prendere la direzione dell'orfanotrofio di L\u00f3czy, creato per gli orfani di guerra. Realizza allora un approccio educativo e medico innovativo, ponendo come principi la libera attivit\u00e0 del bambino, il suo benessere corporale, la qualit\u00e0 della cura e la relazione privilegiata con l'adulto che se ne occupa (\u201cr\u00e9ferente\u201e). Molto rapidamente, il successo rapido di L\u00f3czy ha fatto scuola. Ed oggi ancora, la filosofia di Emmi Pikler riscuote un interesse crescente."}
{"id": "1458612", "revid": "61051", "url": "https://it.wikipedia.org/wiki?curid=1458612", "title": "Sifar", "text": ""}
