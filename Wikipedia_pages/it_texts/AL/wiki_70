{"id": "1538883", "revid": "228587", "url": "https://it.wikipedia.org/wiki?curid=1538883", "title": "Di rabbia e di stelle", "text": "Di rabbia e di stelle (2007) \u00e8 un album del cantautore Roberto Vecchioni.\nIl disco.\nIl disco \u00e8 saturo di dolore e disillusione e, dopo l'ascolto, la sensazione \u00e8 che, nella quotidianit\u00e0, la visione della realt\u00e0 sia troppo ottimistica ovvero che ci sia la voglia di non soffermarci troppo sugli eventi negativi del nostro tempo. Il tentativo quindi \u00e8 quello di illuminare la realt\u00e0 per essere pi\u00f9 sinceri, prima di tutto con se stessi.\nIl dito \u00e8 puntato oltre che sulle ingiustizie del tempo anche al rapporto con i figli e all'amore. Questa volta per\u00f2 l'amore \u00e8 un amore in declino, un amore che sconta le illusioni della giovent\u00f9, un amore che vive una realt\u00e0 pensata diversa alla sua nascita.\nIl disco per\u00f2 non \u00e8 \"triste\" ma risulta \"vivo\" e, tra filastrocche, spunti romantici e invenzioni, si fa ascoltare. Gli arrangiamenti sono di Lucio Fabbri tranne \"Amico mio\", \"Il cielo di Austerlitz\" e \"Le rose blu\", arrangiate da Patrizio Fariselli.\nLa ragazza col filo d'argento.\nNe \"La ragazza col filo d'argento\" si apprezza la capacit\u00e0 di Vecchioni di scrivere testi che possono essere interpretati in pi\u00f9 modi nella migliore tradizione di Bob Dylan e di Francesco De Gregori. La ragazza, come affermato da Vecchioni durante il tour 2008, \u00e8 sua moglie con il \"suo\" filo d'argento sulla fronte che indossava il giorno che si sono conosciuti.\nNon lasciarmi andare via.\nIn \"Non lasciarmi andare via\" ,uno dei pezzi \"importanti\" dell'opera, il testo \u00e8 struggente la musica \u00e8 appropriata e le spiegazioni sono superflue.\nNeanche se piangi in cinese.\nCon \"Neanche se piangi in cinese\" si riprende fiato, il pezzo \u00e8 scanzonato e ironico, vi si sottolinea tutta la diversit\u00e0 maschile e la voglia di autonomia ma con una chiusura, forse un po' annunciata, ma apprezzabile.\nO amore amore amore.\n\"O amore amore amore\" \u00e8 la tipica canzone di Vecchioni. Melodica, con spunti francesi poco di \"testa\" e molto di \"pancia\".\nComici spaventati guerrieri.\n\"Comici spaventati guerrieri\" (dall'omonimo romanzo di Stefano Benni), \u00e8 dedicata ai giovani. Con la loro forza, i loro dubbi, le loro domande e con genitori che troppo spesso hanno come risposta il loro modo di aver usato il mondo: \u201cUn mondo che avete storpiato/ingannato, tradito, massacrato\u201d. Con Vecchioni che, ovviamente, si schiera dalla parte dei primi.\nAmico mio.\n\"Amico mio\" \u00e8 una canzone dedicata a un amico che non c'\u00e8 pi\u00f9.\nQuesti fantasmi.\n\"Questi fantasmi\" potrebbe essere chiamata \u201cL'avvelenata\u201d di Vecchioni.\nNon amo pi\u00f9.\n\"Non amo pi\u00f9\" \u00e8 un altro pezzo \"importante\"; la musica \u00e8 supportata dalla sola chitarra acustica con un Vecchioni disilluso e stanco.\nMond lader (mondo ladro).\n\"Mond lader (mondo ladro)\", tra il reggae e il rock, tra il serio e il faceto, ci ricorda che Vecchioni \u00e8 milanese, almeno d'adozione. La storia, come affermato da Vecchioni durante il tour 2008, \u00e8 quella di un operaio che impreca perch\u00e9 non riesce ad arrivare alla fine del mese.\nTu, quanto tempo hai?\n\"Tu, quanto tempo hai?\" \u00e8 un altro \"pezzo forte\" dell'album. L'alternanza del pianoforte, archi e batteria induce nell'ascoltatore un'emozione e la consapevolezza della raggiunta maturit\u00e0 dell'artista. Il tema della canzone \u00e8 gi\u00e0 annunciato nel titolo e completato con la strofa:\n\u201cE tu, quanto tempo hai?/tu, quanto amore hai?\u201d.\nIl cielo di Austerlitz.\nIn \"Il cielo di Austerlitz\" si rivede, come in altre canzoni, la capacit\u00e0 di Vecchioni di raccontare la vita di un personaggio storico (qui il principe Andrei Bolkonsky, protagonista di \u201cGuerra e pace\u201d) in realt\u00e0 parlando di se stesso. Emblematiche le parole del principe \u201cCome \u00e8 lontano, Dio, lontano il cielo/da tutto quello che ho creduto vero\u201d.\nIl violinista sul tetto.\n\"Il violinista sul tetto\" introduce nell'album un momento di ironia. Vecchioni, con un uso attento della lingua italiana, si rif\u00e0 alla canzone popolare. Teresa De Sio presta la voce alla madre mostrando tutta l'irruenza e l'allegria tipica del popolo napoletano.\nLe rose blu.\n\"Le rose blu\": solo corno e archi. \u00c8 il pezzo, scritto in un momento di difficolt\u00e0 di uno dei figli, dove la voce di Vecchioni si \"fa sentire\" pi\u00f9 che in ogni altro, un'invocazione al destino, o meglio a Dio, affinch\u00e9 possa darci una mano. In cambio non \u00e8 possibile donare la vita, che Dio pu\u00f2 riprendersi quando vuole, ma piuttosto i propri ricordi e il proprio passato, i giorni in cui si \u00e8 bestemmiato quel Dio che pare cos\u00ec lontano, cos\u00ec indifferente alle sofferenze, cos\u00ec restio a donarci le rose blu. Eppure, questo stesso Dio labile, sconosciuto, invisibile, \u00e8 l'ultima possibilit\u00e0, l'estremo rimedio per chiedere quanto si sta cercando."}
{"id": "1538885", "revid": "287204", "url": "https://it.wikipedia.org/wiki?curid=1538885", "title": "Bandiera dell'Australia Meridionale", "text": "La bandiera dellAustralia Meridionale \u00e8 una Blue Ensign con a destra lo stemma dello stato.\nLo stemma ha forma circolare, \u00e8 di colore oro con al centro una gazza (Piping Shrike) con le ali spiegate. L'autore dello stemma si presume sia stato Robert Craig.\nL'attuale bandiera \u00e8 stata adottata dal governo dell'Australia Meridionale nel 1904.\nBandiere Precedenti.\nLa prima bandiera fu adottata nel 1870. Era anch'essa una Blue Ensign, ma a destra aveva un cerchio con sfondo nero contenente la Croce del Sud \nL'Australia Meridionale adott\u00f2 una seconda bandiera nel 1876. Essa era una Blue Ensign e a destra lo stemma era una rappresentazione artistica dell'arrivo del Brittania (una donna con l'abito sventolante e con uno scudo, che incontrava un aborigeno con una lancia e seduto su una roccia della costa e un canguro appare scolpito nella roccia dietro l'aborigeno).\nQuesta bandiera fu adottata dopo la richiesta del British Colonial Office a causa della somiglianza della bandiera a quelle del Queensland e della Nuova Zelanda"}
{"id": "1538897", "revid": "1516087", "url": "https://it.wikipedia.org/wiki?curid=1538897", "title": "Brabham BT52", "text": "La Brabham BT52 (con la sua evoluzione BT52B) \u00e8 stata una monoposto di Formula 1 realizzata dal team inglese Brabham e ha preso parte al campionato mondiale del 1983.\nNel 1982, la Brabham aveva installato sulle proprie vetture il motore BMW, realizzando una vettura, la BT50, adattamento della BT49D che calcava le piste dalla fine del 1979. Fu avviato il progetto di una vettura completamente nuova, la BT51 che non vide mai le gare, scendendo in pista solo per alcuni test nell'autunno 1982, a causa del cambio di regolamenti, con il divieto di utilizzo delle minigonne, l'adozione del fondo piatto e la conseguente messa al bando delle vetture ad effetto suolo. Con l'introduzione di un nuovo regolamento tecnico, la squadra realizz\u00f2 quindi una nuova monoposto, ribattezzata con la sigla \"BT52\".\nI piloti erano Nelson Piquet (N\u00b05) e Riccardo Patrese (N\u00b06). La vettura nel corso della stagione 1983 ha vinto 4 gare su 15 conquistando 2 pole position e facendo segnare il giro pi\u00f9 veloce in ben 5 gran premi. Al termine della stagione Piquet vinse il campionato mondiale con 59 punti mentre il titolo costruttori and\u00f2 alla Scuderia Ferrari.\nSviluppo.\nLa vettura presentava come principale caratteristica l'utilizzo della fibra di carbonio per la realizzazione del telaio, soluzione adottata dalla McLaren sin dal 1981. A differenza del team anglo-neozelandese, il progettista Gordon Murray utilizz\u00f2 la fibra di carbonio solo per la parte superiore del telaio, lasciando la parte inferiore in alluminio a nido d'ape, copiando letteralmente la soluzione adottata dalla Ensign nel 1982. Ma anche esternamente, la monoposto era molto diversa rispetto a quella dell'anno precedente: le fiancate erano ora molto corte con una disposizione detta \"a freccia\" che offriva oltre ad una bassa portanza, anche un arretramento dei pesi verso il posteriore e le sospensioni anteriori presentavano un nuovo schema, a quadrilateri deformabili con puntone diagonale (in inglese detto \"push-rod\") ancorato alla parte bassa del mozzo ruote, che spingeva un bilanciere nel telaio per comprimere la molla-ammortizzatore. La monoposto montava poi pneumatici Michelin.\nMotore.\nIl motore era un 4 cilindri in linea BMW denominato M12/13, montato in posizione posteriore longitudinale, la cilindrata era di 1.499 cm\u00b3 e sovralimentato mediante singolo turbocompressore, era capace di sviluppare in gara una potenza di 740 cv con sovrappressione di 3 bar e accreditato della potenza di circa 800 cv durante le qualifiche con una pressione di 3,2 bar.\nCarriera agonistica.\nLa stagione.\nDopo un primo successo all'esordio in Brasile, la vettura soffr\u00ec alcuni problemi di affidabilit\u00e0 e pat\u00ec la superiorit\u00e0 della Renault e della Ferrari. Vennero risolti alcuni problemi di raffreddamento, che portavano al surriscaldamento degli ammortizzatori posteriori, troppo vicini ai radiatori e fu adottata una benzina al limite del regolamento per il numero di ottani.\nRisult\u00f2 che la vettura utilizzasse benzina irregolare a causa del numero di ottano superiore alla norma, ma emersero dei dubbi anche sui metodi di verifica delle benzine e sullo stesso regolamento che ammetteva benzine di diverso tipo per le gare extraeuropee. Si arriv\u00f2 al paradosso nel Gran Premio del Sud Africa, in cui si disse che le Brabham usassero benzina con numero di ottano superiore alla norma, mentre altri concorrenti usavano benzina avio, ammessa dal regolamento per quelle gare, con numero di ottano ancora maggiore.\nIn realt\u00e0 la Federazione internazionale dichiar\u00f2 regolare la benzina, in quanto le normative parlavano di 102 ottani di limite, senza specificare una tolleranza di misurazione. Furono inchiestati diversi laboratori internazionali che confermarono che il combustibile era formalmente in tolleranza, anche se risult\u00f2 che essa aveva una peso specifico molto pi\u00f9 alto delle normali benzine."}
{"id": "1538900", "revid": "469391", "url": "https://it.wikipedia.org/wiki?curid=1538900", "title": "Arnold Koller", "text": "Biografia.\nHa frequentato le Universit\u00e0 di Friburgo e Berkeley, conseguendo le lauree in scienze economiche e in giurisprudenza. Insegna all'universit\u00e0 di San Gallo come professore di diritto commerciale ed economico europeo. Dal 1973 al 1983 \u00e8 stato presidente del Tribunale del cantone d'Appenzello.\n\u00c8 stato successivamente eletto al Consiglio federale svizzero il 10 dicembre 1986 come membro del Partito Popolare Democratico dal canton Appenzello Interno. Si \u00e8 dimesso dall'incarico il 30 aprile 1999.\nDurante la sua carriera politica, \u00e8 stato a capo dei seguenti dipartimenti:\n\u00c8 stato infine Presidente della Confederazione elvetica nel 1990 e nel 1997."}
{"id": "1538916", "revid": "1318658", "url": "https://it.wikipedia.org/wiki?curid=1538916", "title": "Teoria del campo dei ligandi", "text": "La teoria del campo dei ligandi (o leganti) descrive in modo accurato l'instaurarsi del legame chimico nei complessi di coordinazione tramite l'utilizzo della teoria degli orbitali molecolari. Introdotta da Griffith e Orgel nel 1957, rappresenta un'estensione e implementazione della teoria del campo cristallino che riesce a rendere conto della grande variet\u00e0 di legami che si possono instaurare in relazione agli svariati leganti con caratteristiche spesso del tutto differenti fra loro. \nIn generale, partendo dai 9 orbitali di un metallo di transizione (uno \"s\", tre \"p\" e cinque \"d\") e N orbitali del ligando (N coincide con il numero di coordinazione) \u00e8 possibile ottenere N orbitali molecolari leganti, 9-N non leganti e N antileganti. Per riempire gli N orbitali molecolari leganti e i 9-N non leganti occorrono in tutto 18 elettroni: questo costituisce la base teorica della \"regola dei 18 elettroni\" (assimilabile alla regola dell'ottetto valida per gli elementi dei blocchi s e p della tavola periodica) e rappresenta la configurazione elettronica dotata di maggiore stabilit\u00e0, anche se sono presenti diverse eccezioni dovute al fatto che gli orbitali non leganti influiscono poco sulla stabilit\u00e0 stessa.\nIn questa trattazione si prender\u00e0 in considerazione il caso inerente alla simmetria ottaedrica, caratteristica del numero di coordinazione 6. Nel caso di altre simmetrie \u00e8 comunque possibile ricavare la suddivisione degli orbitali e altre informazioni quali la degenerazione e la parit\u00e0 facendo riferimento alla letteratura specialistica.\nLegame \u03c3.\nGli orbitali molecolari creati dalla coordinazione possono essere visti come il risultato della donazione di due elettroni da parte di ciascuno dei sei legandi \u03c3-donatori agli orbitali \"d\" del metallo. Nei complessi ottaedrici, i leganti si dispongono lungo gli assi \"x\", \"y\" e \"z\", cosicch\u00e9 i loro orbitali di simmetria \u03c3 formano combinazioni di legame e antilegame con gli orbitali \"d\"\"z\"2 e \"d\"\"x\"2\u2212\"y\"2. Gli orbitali \"d\"\"xy\", \"d\"\"xz\" e \"d\"\"yz\" rimangono di non legame. Avvengono anche deboli interazioni di legame (e antilegame) con gli orbitali \"s\" e \"p\" del metallo che vanno a formare in totale 6 orbitali molecolari di legame (e 6 di antilegame).\nLa simmetria molecolare degli orbitali metallici nel campo ottaedrico \u00e8 riassunta dalla seguente tabella:\nLe combinazioni lineari di simmetria, non normalizzate, in grado di originare il legame \u03c3 tra ligando e metallo sono le seguenti:\nNessuna combinazione di orbitali \u03c3 del ligando ha simmetria compatibile con i t2g metallici.\nL'energia di stabilizzazione del campo dei leganti (LFSE, \"Ligand Field Stabilization Energy\"), \u0394o, coincide in pratica con la differenza di energia tra gli orbitali HOMO e LUMO. La diversa capacit\u00e0 da parte dei leganti di provocare una separazione di maggiore o minore entit\u00e0 \u00e8 ricavabile dalla serie spettrochimica. Quando il valore di \u0394o risulta basso, la configurazione elettronica viene determinata applicando la regola di Hund del semiriempimento, ottenendo in questo modo complessi caratterizzati da elevata molteplicit\u00e0 di spin e per questo definiti ad \"alto spin\". Quando invece il valore di \u0394o \u00e8 grande, in termini energetici risulta conveniente riempire dapprima tutti gli orbitali a minore energia con la conseguenza di ottenere un maggior numero di elettroni appaiati e quindi complessi definiti a \"basso spin\".\nLegame \u03c0.\nGli orbitali t2g del metallo possono instaurare un legame \u03c0 con leganti che possiedono orbitali di tale simmetria rispetto all'asse di legame metallo-ligando. \nI leganti basici \u03c0 (o \u03c0 donatori) non possiedono alcun orbitale p o \u03c0* di energia inferiore vuoto e utilizzano i propri orbitali \u03c0 pieni agendo in pratica da basi di Lewis. Questi orbitali hanno energia inferiore rispetto agli orbitali d del metallo e provocano una diminuzione del \u0394o con gli HOMO t2g che divengono antileganti. Esempi di leganti basici \u03c0 sono H2O, Cl- e SCN-. \nI leganti acidi \u03c0 (o \u03c0 accettori) utilizzano orbitali di simmetria \u03c0 vuoti accettando elettroni dai t2g e agendo quindi da acidi di Lewis. Questi orbitali hanno carattere antilegante ed energia pi\u00f9 elevata degli orbitali d del metallo, quindi gli orbitali t2g contraendo il legame chimico diventano leganti con il risultato di provocare un aumento del \u0394o. Tra i leganti acidi \u03c0 si citano CO e le fosfine sostituite.\nAltro importante legame ben descritto dalla teoria del campo dei leganti \u00e8 la retrodonazione \u03c0, che ha l'effetto di aumentare il \u0394o e la forza del legame metallo-ligando."}
{"id": "1538917", "revid": "81195", "url": "https://it.wikipedia.org/wiki?curid=1538917", "title": "Teoria del campo dei leganti", "text": ""}
{"id": "1538918", "revid": "767487", "url": "https://it.wikipedia.org/wiki?curid=1538918", "title": "Bandiera dell'Australia Occidentale", "text": "La bandiera dell'Australia Occidentale \u00e8 una Blue Ensign con a destra lo stemma dello stato.\nLo stemma ha forma circolare ed \u00e8 di colore oro con al centro un cigno nero, uccello autoctono.\nL'attuale bandiera \u00e8 stata adottata dal governo dell'Australia Occidentale nel 1953.\nIl cigno nero \u00e8 da sempre stato il simbolo dell'Australia Occidentale, infatti l'originale colonia era chiamata Swan River Colony (Colonia del fiume del cigno).\nBandiera precedente.\nLa prima bandiera dell'Australia Occidentale fu adottata nel 1870 ed era piuttosto simile all'attuale. L'unica differenza era che il cigno non era rivolto verso l'asta. La direzione del cigno fu modificata per attenersi ai principi della vessillologia per cui gli animali nelle bandiere devono avere la faccia rivolta verso l'asta. Il cigno rimane in sua direzione originale sullo stemma dell'Australia."}
{"id": "1538919", "revid": "1226", "url": "https://it.wikipedia.org/wiki?curid=1538919", "title": "Video Poker", "text": ""}
{"id": "1538921", "revid": "7", "url": "https://it.wikipedia.org/wiki?curid=1538921", "title": "Studi di registrazione", "text": ""}
{"id": "1538922", "revid": "43530", "url": "https://it.wikipedia.org/wiki?curid=1538922", "title": "Harp", "text": ""}
{"id": "1538926", "revid": "123862709", "url": "https://it.wikipedia.org/wiki?curid=1538926", "title": "HARP", "text": ""}
{"id": "1538930", "revid": "135224", "url": "https://it.wikipedia.org/wiki?curid=1538930", "title": "Rosario Giu\u00e8", "text": "Biografia.\nHa conseguito la laurea in Scienze Politiche presso l'Universit\u00e0 di Palermo e successivamente il dottorato in teologia presso la Pontificia Universit\u00e0 Gregoriana di Roma. Dal 1985 diviene parroco della chiesa di San Gaetano a Brancaccio (Palermo) in cui rimane fino al 1989, venendo sostituito da don Pino Puglisi.\nCollabora con diverse testate giornalistiche, tra cui l'edizione palermitana de La Repubblica e le riviste Mosaico di Pace e Segno. \nIdeologo della teologia della liberazione in chiave antimafia, mutuata dalla pastorale dei sacerdoti sudamericani, nei suoi testi marca i valori di emancipazione culturale, sociale e politica che sono presenti nel messaggio cristiano. Da anni \u00e8 impegnato nello sviluppo di una pratica pastorale e di una riflessione teologica sulla lotta alla mafia. Fa parte della Scuola di formazione etico-politica \"Giovanni Falcone\"."}
{"id": "1538931", "revid": "108347548", "url": "https://it.wikipedia.org/wiki?curid=1538931", "title": "Chima panaca", "text": "Chima panaca \u00e8 il nome attribuito da tutti gli storici, sia spagnoli sia indigeni, alla linea ereditaria di Manco C\u00e1pac, il capostipite della dinastia Inca.\nTale lignaggio che ogni sovrano inca costituiva al suo avvento al trono aveva il nome di panaca, un termine quechua legato al concetto di discendenza.\nIl nome \u201cChima\u201d deriverebbe da quello di un personaggio storico che, per primo, avrebbe diretto le sorti della famiglia ereditaria di Manco alla sua morte. \nQuesta panaca non sembra aver rivestito un importante ruolo politico, almeno negli ultimi tempi della storia incaica, ma il suo prestigio doveva essere comunque notevole se, come tramanda Sarmiento de Gamboa, i suoi componenti adoravano solo la statua di Manco, mentre le altre panaca riservavano le loro devozioni indistintamente a tutte le effigie degli Inca defunti.\nIl territorio su cui Chima panaca esercitava la sua signoria era rappresentato dalla conca idrografica del Huancaro e comprendeva i villaggi di Choco e Cachona.\nBernab\u00e9 Cobo, trattando dei ceque, linee immaginarie che, partendo a raggiera dal Cuzco, univano tra loro i luoghi sacralizzati dell'impero, detti huaca, riconosce il dominio di questa panaca sul quinto \"ceque\", del cammino di \"Cuntisuyo\". Le \"huaca\" di questo ceque erano cinque.\nLa panaca Chima apparteneva alla casata \"Hurin-Cuzco\". Grazie a \"Sarmiento de Gamboa\" conosciamo i nomi dei suoi rappresentanti subito dopo la conquista spagnola. Essi erano: \"don Diego Checo\" e \"don Juan Guargua Chima\"."}
{"id": "1538932", "revid": "1226", "url": "https://it.wikipedia.org/wiki?curid=1538932", "title": "Complesso della SS. Trinit\u00e0 delle Monache", "text": ""}
{"id": "1538935", "revid": "729019", "url": "https://it.wikipedia.org/wiki?curid=1538935", "title": "Carlo Moretti", "text": "Professionista tra il 1929 ed il 1940.\nCarriera.\nCorse per la Bestetti, la Dei e l'Olympia. Dopo aver ottenuto 47 vittorie da dilettante, pass\u00f2 al professionismo a vent'anni, ottenendo il decimo posto alla Milano-Sanremo nella prima stagione. Ottenne il risultato pi\u00f9 prestigioso al Giro d'Italia del 1933, classificandosi sesto a poco pi\u00f9 di 26 minuti dal vincitore, Alfredo Binda, e vincendo la classifica degli indipendenti."}
{"id": "1538938", "revid": "1437331", "url": "https://it.wikipedia.org/wiki?curid=1538938", "title": "Lepadogaster lepadogaster", "text": "Il succiascoglio (\"Lepadogaster lepadogaster\" ) \u00e8 un pesce di mare della famiglia Gobiesocidae. \nDescrizione.\nHa un aspetto molto simile al succiascoglio olivaceo dal quale si distingue, oltre che per il muso schiacciato (come il luccio o il becco dell'anatra), per il tentacolo nasale presente e per le pinne dorsale ed anale unite da una membrana alla pinna caudale per i caratteri della colorazione che \u00e8 in genere cosparsa di punti scuri ed ha sempre due grosse macchie circolari blu vivo bordate di nero sul dorso. Il colore di fondo \u00e8 estremamente variabile, dal verde al rosso vivo al viola.\nMisura fino a 7 cm.\nBiologia.\nIdentiche al congenere.\nDistribuzione e habitat.\n\u00c8 diffuso nell'Atlantico orientale tra le isole Britanniche e il Senegal e nel Mar Mediterraneo.\nVive sotto le rocce, a profondit\u00e0 limitatissime, spesso in pochi cm d'acqua\nAcquariofilia.\nRicercato dagli acquariofili perch\u00e9 poco esigente e riccamente colorato."}
{"id": "1538944", "revid": "1305772", "url": "https://it.wikipedia.org/wiki?curid=1538944", "title": "Saponetta (disambigua)", "text": ""}
{"id": "1538945", "revid": "121916613", "url": "https://it.wikipedia.org/wiki?curid=1538945", "title": "Luca Pellegrini", "text": "Biografia.\nAnche i suoi fratelli minori Davide e Stefano sono stati calciatori.\nCarriera.\nCresciuto nel con cui vinse il campionato di Serie C1 1979-1980, ha poi giocato nella di Paolo Mantovani per undici anni, dal 1980 al 1991; con i blucerchiati, di cui indoss\u00f2 anche la fascia di capitano, vinse lo storico scudetto della stagione 1990-1991, oltre alla Coppa delle Coppe 1989-1990 e a tre Coppe Italia.\nNel 1991 venne ceduto al , dove rimase per un biennio prima di chiudere la carriera con le maglie di , nel torneo 1993-1994 di Serie B terminato con la retrocessione dei giallorossi in C1, e con il nell'annata 1994-1995, in Serie A.\nDopo il ritiro.\nAbbandonati i campi di calcio all'et\u00e0 di trentadue anni, diventa socio di una ditta che opera nell'ambito portuale. \u00c8 inoltre collaboratore di Sky Sport e Primocanale in veste di opinionista e commentatore tecnico."}
{"id": "1538951", "revid": "287204", "url": "https://it.wikipedia.org/wiki?curid=1538951", "title": "Heidar Helguson", "text": ""}
{"id": "1538954", "revid": "1714743", "url": "https://it.wikipedia.org/wiki?curid=1538954", "title": "Isabella di Castiglia (1283-1328)", "text": "Origine.\nIsabella, secondo il \"Chronicon Domini Joannis Emmanuelis\", era la figlia primogenita del re di Castiglia e Le\u00f3n, Sancho IV e della moglie, come ci ricorda sempre il \"Chronicon Domini Joannis Emmanuelis\", Maria di Molina, figlia di Alfonso di Molina (figlio del re del Le\u00f3n, Alfonso IX e della regina di Castiglia, Berenguela) e della sua terza moglie, Mayor T\u00e9llez di Meneses.&lt;br&gt;Sancho IV di Castiglia era il figlio maschio secondogenito del re di Castiglia e Le\u00f3n e anche Re dei Romani (imperatore, non ancora incoronato del Sacro Romano Impero Germanico), Alfonso X \"il Saggio\" e di Violante d'Aragona (1236-1301), figlia del re d'Aragona, Giacomo I e della principessa ungherese Violante, figlia del re di Ungheria, Andrea II e della principessa di Costantinopoli, Iolanda di Courtenay.\nBiografia.\nPoco dopo la nascita, Isabella fu fidanzata al cugino, Alfonso de la Cerda, figlio primogenito di Ferdinando de la Cerda e di Bianca di Francia (1253\u2013 1320)., che era pretendente al trono di Castiglia, forse nel tentativo di mettere fine alla lotta che divideva i due rami della famiglia; la cosa per\u00f2 non and\u00f2 a buon fine, le due fazioni continuarono a combattersi e Alfonso, prima del 1290, spos\u00f2 Matilde di Brienne (1272-ca. 1350), oppure Mafalda di Narbona, Signora di Lunel (?- dopo il 1348).\nNel 1293, il 1\u00ba di dicembre, a Soria, Isabella (\"Infantissam Dnam Elisabeth, filiam Regis Dni Sancii, in Soria\"), all'et\u00e0 di circa 10 anni, secondo il \"Chronicon Domini Joannis Emmanuelis\" spos\u00f2 il re di Aragona, Giacomo II (\"Regem Aragonum\"), figlio secondogenito del re d'Aragona Pietro III \"il Grande\" e di Costanza di Sicilia, figlia del re di Sicilia Manfredi, quindi nipote dell'imperatore Federico II di Svevia. Altre fonti riportano una data di matrimonio anticipata di due anni (1291).&lt;br&gt;Anche la Cronaca piniatense, riferisce del matrimonio del re di Aragona, Giacomo II e Isabella (\"el Rey de Castiella\u2026su filla\u2026Maria\"), che qui per errore \u00e8 chiamata Maria, nonostante la consanguineit\u00e0, col commento che il matrimonio non fu mai consumato e che poi fu annullato.\nIl 25 aprile del 1295, il padre di Isabella, Sancho IV, mor\u00ec e Isabella fu rinviata in Castiglia perch\u00e9 Giacomo prefer\u00ec cambiare alleanza, riusc\u00ec ad ottenere l'annullamento, per consanguineit\u00e0, del matrimonio e si rispos\u00f2, in seconde nozze, con Bianca di Napoli, figlia di Carlo lo Zoppo e di Maria d'Ungheria.\nNel 1310, a Burgos, Isabella spos\u00f2, in seconde nozze, l'erede del ducato di Bretagna, Giovanni, che, secondo le \"M\u00e9moires pour servir de preuves \u00e0 l'Histoire eccl\u00e9siastique et civile de Bretagne, Tome I\", era il figlio maschio primogenito del visconte di Limoges e Conte di Richmond, Arturo II, futuro duca di Bretagna, Pari di Francia e conte di Penthi\u00e8vre e della sua prima moglie, Maria, viscontessa di Limoges, come conferma il \"Majus Chronicon Lemovicense\", figlia del visconte di Limoges Guido VI e della moglie, Margherita di Borgogna, come ci viene confermato dal \"Anonymum S Martialis Chronicon\"; per poter celebrare il matrimonio fu necessaria una dispensa papale, rilasciata il 21 giugno a Giovanni (\"Johanni primogenito diletti fili nobili viro, Arturi ducs Britanni\u00e6 vicecomitis Lemovicensis\") e Isabella (\"Isabell\u00e6 nat\u00e6 clar\u00e6 memori\u00e6 Sancii Castell\u00e6 regis\"), riportata nelle \"M\u00e9moires pour servir de preuves \u00e0 l'Histoire eccl\u00e9siastique et civile de Bretagne, Tome I\".&lt;br&gt;Anche Giovanni era al secondo matrimonio, infatti aveva sposato in prime nozze, Isabella di Valois (1292-1309), figlia del conte di Valois, Conte di Angi\u00f2 e del Maine e conte d'Alen\u00e7on, Carlo di Valois e di Margherita d'Angi\u00f2 (1273-1299); il contratto di matrimonio tra Giovanni (\"Jehan Duc de Bretaigne comte de Richemont\") e Isabella (\"Isabeau nostre premiere et ainsn\u00e9e fille\"), firmato dai suoi genitori (\"Charles filz de Roy de France comte de Valois, d\u00b4Alen\u00e7on, de Chartres et d\u00b4Anjou et Marguerite sa femme comtesse\") \u00e8 riportato nelle \"M\u00e9moires pour servir de preuves \u00e0 l'Histoire eccl\u00e9siastique et civile de Bretagne, Tome I\".\nPer concessione del marito, Isabella di Castiglia divenne viscontessa di Limoges, nel 1312, come ci viene confermato dalle \"M\u00e9moires pour servir de preuves \u00e0 l'Histoire eccl\u00e9siastique et civile de Bretagne, Tome I\".\nIsabella mor\u00ec, nel 1328 e fu inumata nell'abbazia di \"Notre-Dame de Pri\u00e8res\" a Billiers.\nFigli.\nIsabella non diede figli a Giacomo II (il matrimonio con Giacomo II non fu consumato).\nIsabella non diede figli neppure a Giovanni III."}
{"id": "1538955", "revid": "226458", "url": "https://it.wikipedia.org/wiki?curid=1538955", "title": "Linfangiografia", "text": " \nLa linfangiografia o linfografia \u00e8 un esame medico, che si effettua con l'uso dei raggi x.\nL'esame.\nInizialmente si inietta nella persona un farmaco, come mezzo di contrasto, successivamente viene adoperata la macchina a raggi x che specificatamente viene indirizzata verso le ghiandole linfatiche e nei vasi linfatici mentre il farmaco precedentemente iniettato risalta nella lastra i processi tumorali.\nUsi.\nLa linfangiografia viene utilizzata soprattutto quando la persona o il medico sospetti la presenza di una neoplasia (tumore), una metastasi o la malattia di Hodgkin.\nGrazie al mezzo di contrasto si riesce a comprendere lo stato di evoluzione del tumore si evidenziano gli effetti della chemioterapia. "}
{"id": "1538960", "revid": "1100311", "url": "https://it.wikipedia.org/wiki?curid=1538960", "title": "Lo\u00efc R\u00e9my", "text": "Biografia.\nIl 15 maggio 2013 viene arrestato a Londra insieme con il cugino e un amico, con l'accusa di stupro ai danni di una donna di 34 anni. Il 14 febbraio 2014 viene completamente prosciolto dalle accuse.\nCaratteristiche tecniche.\nAttaccante veloce, dotato di una buona tecnica di base e di un ottimo senso della posizione. \u00c8 una punta moderna in grado di disimpegnarsi anche da ala sinistra grazie al buon dribbling di cui dispone. Destrorso ma in grado di utilizzare bene anche il piede sinistro, \u00e8 dotato di un buon tiro dalla distanza. \u00c8, inoltre, un buon rigorista.\nCarriera.\nClub.\nGli inizi.\nEsordisce il 14 ottobre 2006 in campionato tra i professionisti dell'Olympique Lione, nella partita vinta per 2 a 1 contro il Saint Etienne. A poco meno di 20 anni esordisce anche in Champions League, subentrando su Sidney Govou nella partita della fase a gironi contro lo Steaua Bucarest (1-1 finale). Trova per\u00f2 poco spazio, sia per la giovane et\u00e0 sia per non aver realizzato nessun gol, e quindi viene mandato in prestito nel 2008 al Lens, squadra nel quale si sblocca (realizzando 3 gol in campionato) e si fa notare nel calcio francese. Nonostante lo scarso impiego \u00e8 campione del campionato francese per 2 volte.\nNizza e Marsiglia.\nSi consacra a partire dalla stagione 2008-2009 con il . Acquistato per 6 milioni di euro, si dimostra ben presto un acquisto azzeccato. Qui trova la sua prima doppietta in campionato nel 2-0 contro il Lorient nell'aprile del 2009. Chiude con 11 gol in campionato, capocannoniere della sua squadra in quella stagione. Si ripete anche nella stagione successiva, segnando i 14 gol e riconfermandosi il giocatore del Nizza pi\u00f9 prolifico.\nArriva all'Olympique Marsiglia nell'agosto del 2010 per 15 milioni di euro con un contratto fino al 2015. \u00c8 una delle cifre pi\u00f9 alte di sempre per la Ligue 1. Esord\u00ec il 29 agosto 2010 in un match con il Bordeaux, per poi andare in gol per la prima volta con la nuova maglia nella partita vinta per 1-0 con il Nancy del 16 ottobre successivo. Al termine del campionato gioca 41 partite realizzando 17 reti totali (32 presenze e 15 gol nel solo campionato), e vince la Ligue 1 e la Coupe de la Ligue. Nella sua seconda stagione si fa notare con gol importanti come quello del 27 novembre 2011 nell'importante incontro vinto per 3-0 con il PSG, o quello realizzato al il 6 dicembre 2011 nella fase a gironi di Champions League, gol che d\u00e0 inizio alla rimonta del Marsiglia che, sul risultato di 2-0 per i tedeschi, finir\u00e0 con il vincere per 3-2. Realizza 20 gol in 42 presenze (12 reti in 29 partite in campionato) e vince la Coupe de la Ligue, tuttavia in Ligue 1 ottiene un decimo posto.\nQPR e prestito al Newcastle.\nIl 16 gennaio 2013 viene acquistato per 10 milioni di euro dal Queens Park Rangers, con cui firma un contratto di quattro anni e mezzo. Tre giorni pi\u00f9 tardi esordisce in Premier League, segnando anche il suo primo gol con il QPR, nel derby pareggiato per 1-1 contro il West Ham.\nIl 6 agosto 2013 passa al Newcastle con la formula del prestito. Il 21 settembre seguente realizza i suoi primi due gol con la nuova maglia, nella sconfitta per 2-3 contro l'Hull City. Si ripete il 30 settembre, andando a segno nella partita contro l'Everton a Goodison Park (2-3). A fine stagione, nonostante le 14 reti in 26 partite di campionato, non viene riscattato dal Newcastle e fa quindi ritorno al Queens Park Rangers.\nChelsea e Crystal Palace.\nDopo aver giocato le prime due partite della stagione 2014-2015 con il QPR, il 31 agosto 2014 viene acquistato dal Chelsea per circa 15 milioni di euro. Il 13 settembre seguente fa il suo esordio con la nuova maglia\",\" nella vittoria casalinga per 4-2 contro lo Swansea City, realizzando anche un gol.\" \"Il 21 ottobre segna la sua prima rete in Champions League con i \"Blues\", aprendo le marcature nel match vinto per 6-0 contro il Maribor a Stamford Bridge. Con i londinesi vince il campionato, 5\u00b0 Premier vinta dal club di Roman Abramovich.\nNell'estate del 2016 viene ceduto in prestito per 1 milione di euro a un'altra societ\u00e0 di Londra ovvero il Crystal Palace, dove per\u00f2 a causa di continui infortuni (prima la coscia ad inizio stagione e poi, nell'inverno il polpaccio) collezioner\u00e0 solo 5 presenze senza mai andare a segno. la squadra decide cos\u00ec di non riscattarlo, rispedendolo ai Blues il 31 maggio 2017.\nLas Palmas e Getafe.\nDopo essersi svincolato dal firma un contratto con il Las Palmas dove nella prima parte della stagione 2017/18 realizza cinque reti in dodici presenze prima di essere ceduto in prestito secco al Getafe nel gennaio 2018.\nNel gennaio 2018 viene acquistato in prestito secco dalla compagine spagnola del , con cui andr\u00e0 a segno 3 volte in 11 presenze. Esordisce il 4 febbraio successivo nello 0-0 contro il Legan\u00e9s, subentrando a sei minuti dalla fine su Jorge Molina.\nLilla.\nNell'estate 2018 accetta la proposta del , tornando cos\u00ec in Francia dopo 5 anni tra Inghilterra e Spagna. Con la squadra biancorossa conquista, dopo la prima stagione, un secondo posto in classifica e quindi la qualificazione alla Champions League (contribuendo con 7 gol in 26 partite in Ligue 1). Chiude la sua seconda stagione anzitempo, come tutto il campionato francese per l'emergenza COVID-19 con appena 20 partite disputate e un 4\u00ba posto finale. Nel luglio 2020 viene svincolato. \u00c8 stato capocannoniere, a pari merito con altri 3 giocatori, della Coupe Dela League 2019-20, con 4 reti.\n\u00c7aykur Rizespor.\nDopo non aver superato le visite mediche con il Benevento, neopromosso in Serie A italiana, qualche giorno prima, il 27 agosto 2020 firma per il , societ\u00e0 del massimo campionato turco con la quale sottoscrive un contratto di 2 anni pi\u00f9 opzione per un terzo anno.\nNazionale.\nDopo la trafila con Under-20 e 21, esordisce con la nazionale maggiore il 2 giugno 2009 nell'amichevole contro la Nigeria nella sconfitta per 0-1. Realizza la sua prima rete con i \"galli\" alla sua quarta partita, entrato al minuto 68 su Mathieu Valbuena; \u00e8 suo il 1\u00ba gol nel 2-0 contro la Romania nella partita valida per le qualificazioni agli europei 2012.\n\u00c8 stato costretto a saltare gli Europei 2012 a causa di un problema alla coscia destra. Nel 2014 \u00e8 tra i giocatori convocati per il Mondiale, gioca per\u00f2 appena 28 minuti in due spezzoni (contro Ecuador e Germania) di partita senza incidere. Nello stesso anno disputa la sua ultima partita contro l'Armenia, nell'amichevole vinta per 0-3, prima di uscire definitivamente dalle convocazioni transalpine.\nStatistiche.\nPresenze e reti nei club.\n\"Statistiche aggiornate al 9 febbraio 2022.\""}
{"id": "1538962", "revid": "293377", "url": "https://it.wikipedia.org/wiki?curid=1538962", "title": "Bandiera della Tasmania", "text": "La bandiera della Tasmania \u00e8 una Blue Ensign con a destra lo stemma dello Stato.\nLo stemma ha forma circolare ed \u00e8 di colore bianco con al centro un leone araldico rosso.\nDove e come questo simbolo ebbe origine non \u00e8 noto, ma esso fa desumere un chiaro collegamento con l'Inghilterra. La bandiera \u00e8 rimasta inalterata sin dal 1875 eccetto qualche irrilevante modifica del leone nel 1975 anno in cui fu ufficialmente adottata dal governo.\nBandiera precedente.\nLa prima bandiera della Tasmania fu adottata nel 1875 ma fu sostituita un mese dopo a favore dell'attuale. La bandiera aveva una croce bianca su sfondo blu, nell'angolo in alto a destra la Union Flag e nella parte destra la costellazione della Croce del Sud con cinque stelle a cinque punte. \nQuesta bandiera fu sostituita perch\u00e9 non conforme agli standard dell'Ammiragliato."}
{"id": "1538964", "revid": "767487", "url": "https://it.wikipedia.org/wiki?curid=1538964", "title": "Sandy Paillot", "text": "Carriera.\nNel 2009 il Grenoble ha riscattato Paillot a titolo definitivo dal Lione. Il difensore francese ha firmato un contratto di quattro anni con il suo nuovo club."}
{"id": "1538971", "revid": "904368", "url": "https://it.wikipedia.org/wiki?curid=1538971", "title": "Anthony Mounier", "text": "Caratteristiche tecniche.\nMounier \u00e8 un attaccante esterno dotato di un buon piede mancino, ma predisposto anche al sacrificio e a dare un aiuto alla fase difensiva. Pu\u00f2 giocare come ala sia a sinistra sia a destra, \u00e8 dotato di una conclusione precisa e potente, ma il meglio di s\u00e9 riesce a esprimerlo quando deve crossare per il proprio finalizzatore. Nel Nizza \u00e8 diventato titolare nei 3 davanti di un modulo offensivo, mostrando corsa, velocit\u00e0 e buoni numeri in fatto di gol.\nCarriera.\nClub.\nOlympique Lione.\nMounier \u00e8 stato promosso nella prima squadra dell'Olympique Lione per l'inizio della stagione 2007-2008, prendendo la maglia numero 27. Ha fatto il suo debutto nel club durante la pre-season in Peace Cup, dove ha giocato in tutte e quattro le partite, segnando un gol nella prima partita del gruppo contro lo Shimizu S-Pulse. Ha fatto Il suo debutto in campionato il 12 gennaio 2008 nella vittoria per 3-2 sul Tolosa.\nNella sessione di calciomercato del 2008 Mounier voleva lasciare il club a causa dello scarso minutaggio in prima squadra, ma l'allenatore Claude Puel lo esort\u00f2 a rimanere. Mounier ha cominciato a mostrare le sue capacit\u00e0 con due assist per Karim Benzema e Fred in una vittoria per 2-1 sul Nancy del 27 settembre 2009. Nella UEFA Champions League ha esordito contro la Fiorentina e fornito un assist per Fred in un 5-3 conquistato ai danni dello Steaua Bucarest il 21 ottobre 2008.\nHa segnato il suo primo gol per l'Olympique Lione il 24 gennaio 2009 in Coupe de France, segnando una doppietta nel 6-0 all'US Concarneau. Ha segnato il suo primo gol in campionato il 22 marzo 2009 contro il Sochaux. Il 12 maggio 2009 ha segnato il suo secondo gol in campionato in una vittoria per 3-0 contro il Nantes.\nNizza.\nDopo aver giocato cinque partite per il Lione a inizio stagione Mounier passa al nell'ultimo giorno di calciomercato per un valore di 2.5 milioni di euro pi\u00f9 un profitto pari al 15% su un possibile futuro trasferimento. Il 13 settembre del 2009 ha fatto il suo debutto per il club nella sconfitta 2-0 contro l'Auxerre. Il 24 ottobre del 2009 ha giocato contro il Lione, partita in cui ha fatto un assist per David Hellebuyck nella vittoria per 4-1. Il 28 marzo del 2010 ha segnato il suo primo gol nella vittoria per 2-0 sul Tolosa. L'8 maggio del 2010 ha segnato il suo secondo gol nel 2-2 contro il Rennes. Nella stagione 2010-2011 ha segnato nella vittoria per 2-1 sul Saint-\u00c9tienne. Ha segnato contro di loro ancora una volta nel match di ritorno, vinto per 2-1. Il 16 aprile 2011 ha segnato il terzo gol nel 3-2 contro il . In Coupe de France ha segnato l'unico gol nella partita vinta per 1-0 sul JA Drancy il 2 febbraio 2011. Nella stagione 2011-2012 ha segnato il suo primo gol nella sconfitta per 3-1 contro la sua ex squadra, l'Olympique Lione, il 6 agosto 2011. Il 20 agosto 2011 ha segnato nella partita pareggiata per 1-1 contro il Tolosa. Dopo dodici partite senza nessuna rete ha firmato una doppietta nella vittoria per 2-0 contro il Valenciennes del 17 dicembre 2011. L'11 gennaio 2012 Mounier ha segnato nella vittoria per 5-3 contro il Digione in Coupe de France ed \u00e8 andato nuovamente in gol nella semifinale persa 2-1 contro l'Olympique de Marseille. Il 25 febbraio 2012 ha segnato nella vittoria per 1-0 sul Caen, successivamente ha realizzato una doppietta nella vittoria per 3-2 sul Saint-\u00c9tienne del 31 marzo 2012 e nella vittoria per 2-0 sul Lorient.\nMontpellier.\nIl 29 giugno 2012 \u00e8 stato acquistato dal Montpellier, campione di Francia, per 3.25 milioni, firmando un contratto quadriennale. Nella stagione 2012-2013 ha messo a segno 2 reti in 26 partite, in quella successiva 3 gol in 32 partite. Nella Ligue 1 2014-2015 ha ulteriormente migliorato il suo rendimento, con 9 gol e 8 assist in 36 partite.\nBologna.\nIl 28 agosto 2015 viene acquistato a titolo definitivo dal neopromosso Bologna per 1,5 milioni di euro, firmando un contratto triennale. Fa il suo esordio in Serie A il 14 settembre 2015 in Sampdoria-Bologna 2-0. Realizza la sua prima rete nella massima serie il 20 settembre 2015 in Bologna-Frosinone per il definitivo 1-0. Il 4 ottobre 2015 in Juventus-Bologna realizza la rete del momentaneo 0-1. Torna al gol con la maglia rossoblu il 31 gennaio 2016, segnando il primo gol nella sfida, poi vinta, con la Sampdoria.\nPrestito all'Atalanta.\nNella sessione invernale 2017 fa ritorno in Francia al Saint-Etienne in prestito con diritto di riscatto. I tifosi francesi non lo accolgono nel migliore dei modi, con uno striscione appeso fuori dallo stadio del club con scritto \"'i nostri colori non saranno mai i tuoi\"' visto che il calciatore ai tempi dell'Olympique Lione aveva fatto dichiarazioni contro il suo nuovo club. Dopo quest'episodio, di comune accordo con il Bologna proprietario del cartellino, torna immediatamente in Italia accasandosi all'Atalanta con la medesima formula di prestito con diritto di riscatto. Esordisce con i bergamaschi il 5 febbraio, giocando gli ultimi minuti della partita casalinga vinta per 2-0 contro il .\nStatistiche.\nPresenze e reti nei club.\n\"Statistiche aggiornate al 26 novembre 2018.\""}
{"id": "1538973", "revid": "1023546", "url": "https://it.wikipedia.org/wiki?curid=1538973", "title": "Joel Hastings Metcalf", "text": "Metcalf si \u00e8 laureato alla \"Harvard Divinity School\" nel 1892. Ha prestato servizio come pastore unitariano a Burlington, nel Vermont e successivamente a Taunton ed a Winchester, entrambe nel Massachusetts, ed a Portland, nel Maine.\nScopr\u00ec o ri-scopr\u00ec diverse comete: la C/1910 P1, la C/1913 R1, la C/1919 Q2 Metcalf e le comete periodiche 23P/Brorsen-Metcalf e 97P/Metcalf-Brewington.\nScopr\u00ec numerosi asteroidi: ad uno di essi fu dato il suo nome, 726 Jo\u00eblla; a un altro il suo cognome, 792 Metcalfia."}
{"id": "1538974", "revid": "599013", "url": "https://it.wikipedia.org/wiki?curid=1538974", "title": "Fr\u00e9d\u00e9ric Roux", "text": "Carriera.\nNel Bordeaux e nel Lione \u00e8 stato la riserva rispettivamente di Ulrich Ram\u00e9 e Gr\u00e9gory Coupet."}
{"id": "1538975", "revid": "751106", "url": "https://it.wikipedia.org/wiki?curid=1538975", "title": "Zend Framework", "text": "Zend Framework \u00e8 un framework open source per lo sviluppo di applicazioni web, scritto in linguaggio PHP 5 e rilasciato con licenza BSD.\nZend Framework - anche conosciuto ed identificato come ZF - si basa sul \"design pattern\" MVC \u00e8 progettato con lo scopo di semplificare l'attivit\u00e0 di sviluppo web ed agevolare la produttivit\u00e0 mettendo una serie di librerie e componenti a disposizione della comunit\u00e0 PHP di alta qualit\u00e0.\nZF mantiene il suo codice sorgente su GitHub. Ogni programmatore pu\u00f2 contribuire al miglioramento del codice seguendo le linee guida previste."}
{"id": "1538976", "revid": "1452073", "url": "https://it.wikipedia.org/wiki?curid=1538976", "title": "Catlocarpio siamensis", "text": "Catlocarpio siamensis, conosciuto comunemente come Barbo gigante e unica specie del genere Catlocarpio, \u00e8 il pi\u00f9 grande esponente della famiglia Cyprinidae.\nDistribuzione e habitat.\nQuesta specie \u00e8 diffusa in Asia meridionale tropicale, nei bacini idrografici dei fiumi Chao Phraya, Mekong e Maeklong. Abita i grandi fiumi e i canali, ma stagionalmente (a ottobre) si addentra nelle paludi e nelle foreste allagate dai monsoni.\nDescrizione.\nIl corpo \u00e8 tipico dei barbi, con dorso alto, compresso ai fianchi, ventre non molto pronunciato, pinne appuntite e grosse squame. La bocca \u00e8 dotata di 3 paia di barbigli. \nLa livrea \u00e8 molto semplice: la testa \u00e8 scura, il ventre grigio-verde e il corpo con le grosse squame bruno-verdastre orlate di nero. Le pinne sono nere. \nLe sue dimensioni sono ragguardevoli, raggiungendo (anche se molto raramente) i 3 metri di lunghezza e i 300 kg di peso.\nAlimentazione.\nIl barbo gigante si nutre di vegetali come alghe, fitoplancton, frutti e foglie (durante la stagione monsonica). In allevamento accetta larve di Chironomus decongelate.\nPesca.\nNei paesi d'origine \u00e8 una preda ambita, pescato per la prelibatezza delle sue carni, molto consumate e apprezzate.\nPericoli.\n\u00c8 minacciato dalla distruzione dell'habitat e dalla pesca, \u00e8 classificato come in pericolo critico nella Lista rossa IUCN."}
{"id": "1538977", "revid": "114315105", "url": "https://it.wikipedia.org/wiki?curid=1538977", "title": "Matteo Bortolotti", "text": "Biografia.\nHa cominciato a 20 anni la sua attivit\u00e0 di scrittore, diventando poi col tempo sceneggiatore, e story-editor per case editrici come Mondadori e Mondadori Ragazzi, e per produzioni cinema come \"Emme Produzioni\" e \"Nauta FILM\".\n\u00c8 stato uno dei fondatori di \"Story First\", societ\u00e0 che si occupa di storie per il cinema, la televisione e l'editoria; una delle prime che in Italia si occupa di narrativa su diversi media.\nCome scrittore, dopo l'esordio come finalista del Premio Tedeschi, ha pubblicato il suo primo romanzo \"Questo \u00e8 il mio sangue\" con Colorado Noir-Mondadori e ha partecipato a diverse antologie, tra cui:\n\"Enokiller\" (Morganti Editori) col racconto \"Io sono vino\"\n\"Caff\u00e9killer\" (Morganti Editori) col racconto \"Esterno Lomax\"\n\"Il ritorno del Duca\" (Garzanti) col racconto \"Temendo l'inverno imminente\" che ha per protagonista Duca Lamberti, celebre personaggio di Giorgio Scerbanenco\n\"Anime nere reloaded\"(Mondadori) col racconto \"Mutilato\" \n\"Sangue corsaro nelle vene\", antologia \"copyleft\" dedicata a Emilio Salgari.\nDal 2004 \u00e8 il segretario dell'Associazione Scrittori Bologna presieduta da Carlo Lucarelli, col quale ha lavorato alla serie TV \"L'ispettore Coliandro\" (Rai 2).\n\u00c8 autore e sceneggiatore del cortometraggio \"Lacrime nere\" diretto da Max Croci, prodotto da Movieandarts in collaborazione con Story First per Sky.\nNel 2012 ha pubblicato il romanzo \"Il mistero della loggia perduta\" il cui protagonista \u00e8 se stesso. Scegliendo di essere un personaggio del libro, Bortolotti ha dichiarato \"ho preso alcuni miei difetti e li ho amplificati disegnando un fumetto di me stesso, un fumetto che in alcuni casi ha molto di realistico. L'ho fatto per sparlare di me, del mio mondo, degli scrittori italiani, della nostra societ\u00e0.\"\n\u00c8 inoltre autore di alcuni volumi sotto pseudonimo."}
{"id": "1538978", "revid": "110157", "url": "https://it.wikipedia.org/wiki?curid=1538978", "title": "Pallone d'oro 1964", "text": "L\u2019edizione 1964 del Pallone d'oro, 9\u00aa edizione del premio calcistico istituito dalla rivista francese \"France Football\", fu vinta dallo scozzese Denis Law ().\nI giurati che votarono furono 21, provenienti da Austria, Belgio, Bulgaria, Cecoslovacchia, Danimarca, Francia, Germania Ovest, Grecia, Inghilterra, Italia, Jugoslavia, Lussemburgo, Paesi Bassi, Polonia, Portogallo, Spagna, Svezia, Svizzera, Turchia, Ungheria e Unione Sovietica."}
{"id": "1538981", "revid": "767487", "url": "https://it.wikipedia.org/wiki?curid=1538981", "title": "Anderson Cl\u00e9ber Beraldo", "text": ""}
{"id": "1538983", "revid": "1935652", "url": "https://it.wikipedia.org/wiki?curid=1538983", "title": "Rino Fisichella", "text": "Biografia.\nNasce il 25 agosto 1951 a Codogno, oggi in provincia e diocesi di Lodi, dove il padre Paolo emigr\u00f2 nel 1948 da Militello in Val di Catania, in Sicilia.\nFormazione e ministero sacerdotale.\nDopo aver frequentato il liceo classico al collegio San Francesco dei padri barnabiti di Lodi, \u00e8 alunno dell'Almo collegio Capranica di Roma; frequenta al contempo la Pontificia Universit\u00e0 Gregoriana, dove ottiene la laurea in teologia.\nIl 13 marzo 1976 \u00e8 ordinato presbitero, nella chiesa dei Santi Protomartiri Romani, dal cardinale Ugo Poletti per la diocesi di Roma.\nDopo l'ordinazione \u00e8 nominato vicario parrocchiale della chiesa dei Santi Protomartiri Romani. In seguito \u00e8 viceassistente e poi assistente diocesano dei giovani di Azione Cattolica. \u00c8 nominato poi canonico della basilica di Santa Maria in Trastevere. Insegna teologia fondamentale alla Pontificia Universit\u00e0 Gregoriana, fino al 2010, ed \u00e8 anche consultore della congregazione per la dottrina della fede.\nNel 1994 ottiene il titolo di cappellano di Sua Santit\u00e0. Dal 1995 al 2010 \u00e8 vicario-rettore della chiesa di San Gregorio Nazianzeno, fungendo cos\u00ec da cappellano della Camera dei deputati. \u00c8 membro del comitato centrale del grande Giubileo del 2000 e vicepresidente della Commissione teologico-storica del comitato stesso.\nMinistero episcopale.\nIl 3 luglio 1998 papa Giovanni Paolo II lo nomina vescovo ausiliare di Roma, incaricato per il settore sud, e vescovo titolare di Voghenza. Il 12 settembre seguente riceve l'ordinazione episcopale, con il vescovo Luigi Moretti, nella basilica di San Giovanni in Laterano, dal cardinale Camillo Ruini, coconsacranti i vescovi Cesare Nosiglia e Clemente Riva.\nIl 18 gennaio 2002 \u00e8 nominato magnifico rettore della Pontificia Universit\u00e0 Lateranense e preside del Pontificio istituto Giovanni Paolo II per gli studi sul matrimonio e sulla famiglia; succede ad Angelo Scola, precedentemente nominato patriarca di Venezia. Rimane vescovo ausiliare di Roma, lasciando tuttavia il settore sud.\nGi\u00e0 segretario della Commissione episcopale per la dottrina della fede, l'annuncio e la catechesi della CEI, \u00e8 stato membro del pontificio consiglio delle comunicazioni sociali e \"ponente\" di diverse cause di beatificazione tra cui quelle di Antonio Rosmini, Pio XII, Giovanni Paolo II e Paolo VI. \u00c8 membro della Congregazione per la dottrina della fede, della Congregazione delle cause dei santi, del pontificio consiglio della cultura, e del pontificio comitato per i congressi eucaristici internazionali.\nNel 2005 \u00e8 insignito della medaglia d'oro ai benemeriti della cultura e dell'arte.\nAmico di Oriana Fallaci, ottiene per lei un'udienza privata con papa Benedetto XVI a Castel Gandolfo, nell'agosto 2005 e negli ultimi momenti di vita di quest'ultima scambia con lei un lungo carteggio.\nNel gennaio 2006, allo scadere del quadriennio di nomina, gli succede mons. Livio Melina nell'incarico di preside del Pontificio istituto \"Giovanni Paolo II\".\nIl 17 giugno 2008 papa Benedetto XVI lo nomina presidente della pontificia accademia per la vita e lo eleva in pari tempo alla dignit\u00e0 di arcivescovo; succede a Elio Sgreccia, dimessosi per raggiunti limiti di et\u00e0.\nIl 30 giugno 2010 \u00e8 nominato primo presidente del Pontificio consiglio per la promozione della nuova evangelizzazione. In tale data lascia il rettorato della Lateranense e la cattedra di teologia fondamentale e cristologia presso la Facolt\u00e0 di diritto civile.\nGenealogia episcopale.\nLa genealogia episcopale \u00e8:\nControversie.\nFisichella \u00e8 stato duramente criticato per le sue posizioni giustificazioniste nei riguardi dell'atteggiamento di Silvio Berlusconi verso il culto cattolico: in primo luogo nella concessione della comunione, per quanto divorziato. Secondo Fisichella:\nFisichella applica cos\u00ec al caso di Berlusconi, la normativa del Codice di Diritto Canonico sulla \u201cseparazione con permanenza del vincolo\u201d: nel caso in cui un coniuge, tradito dall'altro, non riesca a perdonargli l'adulterio, questi ha \u201cil diritto di sciogliere la convivenza coniugale\u201d (Catechismo, 1151). Ci\u00f2 non include la possibilit\u00e0 di considerare sciolto il vincolo matrimoniale n\u00e9 di risposarsi. Inoltre, \u201ccessata la causa della separazione, si deve ricostituire la convivenza coniugale\u201d (1153). Nel caso di Berlusconi, la Chiesa \u201cnon riconosce come valida una nuova unione [con Veronica Lario], se era valido il primo matrimonio [con Carla Elvira Lucia Dall'Oglio]\u201d (1650). Il divorzio con la Dall'Oglio non ha reso tale prima unione invalida, e non vi \u00e8 segno della \u201cricostituzione della convivenza coniugale\u201d tra i due.\nIn secondo luogo, Fisichella \u00e8 stato criticato per la minimizzazione delle polemiche seguite alla diffusione di un video in cui il premier pronuncia una bestemmia, definita \"insopportabile\" da \"Avvenire\" e \"deplorevole\" da \"L'Osservatore Romano\". Fisichella ha affermato che \u00abin Italia dobbiamo essere capaci di non creare delle burrasche ogni giorno per strumentalizzare situazioni politiche che hanno gi\u00e0 un loro valore piuttosto delicato\u00bb. Le sue parole sono state molto criticate da diversi attori cattolici e laici: per Rosy Bindi si tratta di \"relativismo\" \"contraddittorio e profondamente diseducativo\"."}
{"id": "1538984", "revid": "287204", "url": "https://it.wikipedia.org/wiki?curid=1538984", "title": "Il paese delle pellicce", "text": "Il paese delle pellicce (in francese \"Le Pays des fourrures\") \u00e8 un romanzo di Jules Verne edito nel 1873. L'avventura \u00e8 ambientata tra i ghiacci dell'America settentrionale ed \u00e8 costellata da vicende drammatiche nelle quali si esaltano il coraggio e la pazienza.\nTrama.\nUna spedizione inglese parte per l'estrema punta nord dell'America settentrionale per impiantare una riserva di caccia destinata agli animali da pelliccia. Tale spedizione si stabilisce sulla penisola Vittoria; a breve i componenti si accorgono per\u00f2 di aver costruito il loro insediamento non su un terreno solido, ma su ghiaccio coperto da terra e piante, staccato dal continente a causa di un terremoto. La penisola Vittoria diviene quindi un'isola vagante nel mare ghiacciato con l'opprimente pericolo che si sciolga totalmente la sua base o che si sposti troppo a nord. Dopo molti mesi durante i quali si cerca in mille modi la salvezza (ad esempio provando ad attraversare il mare ghiacciato con le slitte), dopo lunghi e tristi momenti, dopo avventure pericolose, quando ormai l'intera isola \u00e8 ridotta ad un piccolo pezzetto di ghiaccio su cui si stringono ventuno persone e gli animali sopravvissuti, si tocca finalmente terra. L'arrivo \u00e8 sull'ultima isola delle Aleutine, dove i particolari naufraghi vengono raccolti da alcuni pescatori. L'avventura termina con la promessa, da parte dei due protagonisti, di ritrovarsi ancora.\nRiferimenti scientifici.\nL'eclissi citata da Jules Verne fa riferimento all'eclisse totale di sole del 18 luglio 1860, la quale fu visibile in una stretta striscia di territorio che attraversava il Nord-Est degli Stati Uniti, il Canada, la Spagna, l'Algeria, la Libia, il Sudan. La zona pi\u00f9 settentrionale in cui fu visibile fu il Labrador a 60\u00b0 di latitudine nord (riportata dall'astronomo americano Stephen Alexander)."}
{"id": "1538985", "revid": "1272592", "url": "https://it.wikipedia.org/wiki?curid=1538985", "title": "Usimbardo Usimbardi", "text": "Biografia.\nL'infanzia.\nUsimbardo Usimbardi nacque a Colle Val d'Elsa nel 1552, terzogenito di cinque fratelli. Due suoi contemporanei, l'amico Antonio Renieri o Rinieri e padre Cristoforo Talenti, posero in risalto, nei rispettivi scritti celebrativi, gli anni promettenti della sua adolescenza, trascorsa nel compimento di severi studi.\nA Roma da Ferdinando de' Medici.\nDopo aver frequentato la scuola pubblica di Colle Val d'Elsa, Usimbardo fu chiamato a Roma dal fratello Pietro presso la curia cardinalizia di Ferdinando I de' Medici. Se non da pi\u00f9 tempo, sicuramente durante tale periodo Usimbardo abbracci\u00f2 lo stato ecclesiastico.\nMentre adempiva alle funzioni di curiale, Usimbardo non trascur\u00f2 di coltivare gli studi: seguendo, infatti, la tradizione di una famiglia di giuristi e, probabilmente, anche i propri interessi personali, frequent\u00f2 i corsi di diritto canonico presso la Sapienza. Pur avendo completato il ciclo di studi, Usimbardo non si laure\u00f2 a Roma: le leggi emanate da Cosimo I, limitando il carattere universale che avevano avuto gli Studia medievali, obbligavano i sudditi dello Stato fiorentino a laurearsi presso l'Universit\u00e0 di Pisa e colpivano con il mancato riconoscimento del titolo conseguito e con pene pecuniarie chi si fosse recato presso un'Universit\u00e0 straniera senza autorizzazione.\nRientro a Firenze e conseguimento della laurea.\nNel 1587 Usimbardo torn\u00f2 a Firenze, insieme al fratello Pietro ed a Ferdinando de' Medici, che, avendo rinunciato alla dignit\u00e0 cardinalizia per la successione al trono di granduca di Toscana, lo volle segretario di Stato. La fama di uomo dotto ed il rapporto privilegiato con il principe gli fruttarono, nel 1589, un canonicato della chiesa metropolitana fiorentina e bisogna precisare che in quel tempo il capitolo dei canonici costituiva il senato del vescovo con funzioni non solo consultive, ma, in certi casi, anche deliberanti.\nFinalmente, il 22 aprile 1591, si laure\u00f2 in diritto canonico a Pisa, svolgendo una brillante esposizione dei puncta che gli erano stati assegnati, e fu accolto come giureconsulto nel collegio fiorentino. Alla sua laurea intervennero personaggi di rilievo, quali Baldassare Baldassari, rettore del collegio della Sapienza, Giovanni Talentoni e Leonardo Maurizi, lettori di logica presso il ginnasio di Pisa, Sebastiano Zuchi, Pandolfo Mannelli e Curzio Fucini dalla segreteria granducale, mentre tra i docenti, che presentarono l'Usimbardi, compare il colligiano Francesco Bertini, ordinario di diritto canonico, il quale gli consegn\u00f2 le insegne dottorali, e Cappone Capponi, provveditore dell'ateneo.\nL'istituzione della nuova diocesi di Colle di Val d'Elsa.\nQuando Clemente VIII istitu\u00ec con bolla del 5 giugno 1592 la diocesi di Colle, suffraganea di quella fiorentina, contestualmente nomin\u00f2 il primo vescovo nella persona del canonico Usimbardo Usimbardi. La scelta era stata fatta dallo stesso granduca, ma sicuramente vi influirono le amicizie allacciate dagli Usimbardi durante il periodo trascorso a Roma e la buona reputazione guadagnata presso la curia pontificia, che ivi resero bene accetta la proposta di Ferdinando I de' Medici. L'ingresso di Usimbardo in Colle fu un vero trionfo: la calorosa accoglienza dei colligiani ed il suggestivo cerimoniale sono stati narrati minuziosamente dall'erudito locale Bindo Maria Galganetti, e ne ha fatto cenno anche l'Ughelli nella sua opera \"Italia sacra\". Terminato il consueto rituale religioso di investitura del \"novus episcopus\", la festa, con abbondanti libagioni, fuochi d'artificio, e profusione di elemosine dai balconi del Palazzo Vescovile e di Palazzo Luci, si trasform\u00f2 in realt\u00e0 nella elevazione \"virtuale\" della famiglia Usimbardi al rango di signori di Colle.\nL'episcopato.\nL'Usimbardi si distinse subito come \u201cesattissimo osservatore dei Canoni prescritti dal Sacrosanto Concilio di Trento\u201d, che egli conosceva molto bene: il 24 agosto 1592, appena due mesi dopo la sua nomina, inizi\u00f2 la visita pastorale, adempiendo ad un preciso dovere, ribadito con vigore dalle norme conciliari, e, tramite questa ricognizione, pot\u00e9 conoscere tutto il clero ed il territorio della nuova diocesi, che era stata costituita mediante smembramenti delle diocesi limitrofe. Il Galganetti ha dato risalto alle virt\u00f9 spartane del vescovo, che, tra l'altro, per non vessare i parroci, li faceva accompagnare in vettura a proprie spese, chiedeva loro pasti molto semplici ed esauriva le visite in pochi giorni.\nNell'intento di rafforzare l'identit\u00e0 di Chiesa locale, Usimbardo pose l'intera diocesi sotto la protezione dei Santi Giovanni Battista, Faustino e Giovita, gi\u00e0 titolari della pieve a Elsa, riserv\u00f2 speciale attenzione al culto dei santi e con una solenne processione trasport\u00f2 in cattedrale le reliquie dell'abbazia benedettina di Santa Maria a Coneo, ormai ridotta a chiesa plebana, promuovendo una speciale devozione a San Marziale, vescovo di Limoges e discepolo di San Pietro papa ed assumendolo a tutore della nuova dignit\u00e0 episcopale. Inoltre, mantenne viva la forte devozione dei colligiani per l'insigne reliquia del Sacro Chiodo, che si conserva a Colle da tempo immemorabile, e, nell'ostensione straordinaria del 21 giugno 1596, la offr\u00ec alla venerazione di Ferdinando I, della granduchessa Cristina, della principessa e di numerosi nobili e cortigiani, ospitati poi a Palazzo Usimbardi per la rimanente parte del giorno.\nAdempiendo, anche in ci\u00f2, ai doveri raccomandati ai vescovi dal Concilio Tridentino, nei giorni 16, 17 e 18 aprile 1594 Usimbardo tenne la prima sinodo della chiesa colligiana, che si concluse con l'emanazione delle \u201cConstitutiones Synodales\u201d. A coronamento di quest'opera, nel 1598 furono pubblicate le \"Constitutiones Curiae Ecclesiasticae Collensis\". Un terzo volume, intitolato \"Decreta Episcoporum Collensium\" e voluto da monsignor Usimbardi, sembra perduto e risultava irreperibile gi\u00e0 nel secolo scorso. Le due opere rimaste, che furono curate dallo stesso vescovo, contengono il diritto sostanziale e processuale della nuova diocesi.\nL'attivit\u00e0 di giurista caratterizz\u00f2 a tal punto l'episcopato di Usimbardo che agli occhi dei contemporanei egli apparve soprattutto nelle vesti di vescovo legislatore. In una orazione in suo onore, pronunciata nel monastero di S. Michele a Passignano, il padre Talenti gli si rivolse con queste parole: \"ipse vero, ne ullis umquam infernalium bestiarum incursibus dilectum infestaretur ovile, quot sanctissimis semper legibus, sanctionibus, institutis Collensium terminos communire contendit?\" E concluse: \"\"ita nunc tuto Collenses vertere in proverbium possunt, unum Usimbardum pro mille legibus esse\u201d\".\nNon trascur\u00f2 comunque di provvedere a tutte le altre necessit\u00e0 della Chiesa colligiana: inizi\u00f2 l'edificazione della cattedrale, la dot\u00f2 di preziose suppellettili, fece costruire l'episcopio e benefici\u00f2 i poveri, provvedendo a tutto con il concorso delle sostanze personali. Secondo il Galganetti, furono proprio tali e tanti fardelli ad accorciare la sua vita. Mor\u00ec a causa di una febbre maligna nel 1612, all'et\u00e0 di 60 anni, nel ventesimo anno del suo fecondo episcopato. Chiese di essere sepolto presso l'altare del Santissimo Sacramento all'interno della cattedrale e col\u00e0 si trova ancora oggi la sua tomba."}
{"id": "1538986", "revid": "13393883", "url": "https://it.wikipedia.org/wiki?curid=1538986", "title": "Pontificia universit\u00e0 lateranense", "text": ""}
{"id": "1538992", "revid": "599013", "url": "https://it.wikipedia.org/wiki?curid=1538992", "title": "Alain Perrin", "text": "Carriera.\nPerrin ha iniziato la sua carriera di allenatore nel 1983 alla guida delle giovanili del Nancy.\nNel 1993 gli venne per la prima volta affidata una squadra: il Troyes, in cui \u00e8 rimasto fino al 2002, ottenendo buoni risultati e conquistando la qualificazione in Coppa UEFA.\nSuccessivamente ha allenato Olympique Marsiglia, Al-Ain, , e Lione. Nel giugno 2008, malgrado la vittoria, per la prima volta nella storia della squadra, del \"double\" Ligue 1-Coppa di Francia, \u00e8 stato esonerato dalla dirigenza del Lione.\nNel novembre dello stesso anno \u00e8 stato chiamato sulla panchina dell'AS Saint \u00c9tienne; nel dicembre 2009 \u00e8 stato esonerato.\nDopo alcune esperienze in Qatar, nel febbraio 2014 diventa commissario tecnico della Cina.\nL'8 gennaio 2016 viene sollevato dall'incarico."}
{"id": "1539000", "revid": "599013", "url": "https://it.wikipedia.org/wiki?curid=1539000", "title": "J\u00e9r\u00e9my Berthod", "text": "Carriera.\nClub.\nSarpsborg 08.\nIl 4 febbraio 2013, ha firmato un contratto biennale con i norvegesi del Sarpsborg 08. Ha scelto la maglia numero 69. Il 19 marzo 2015 ha annunciato il suo ritiro dall'attivit\u00e0 agonistica."}
{"id": "1539001", "revid": "767487", "url": "https://it.wikipedia.org/wiki?curid=1539001", "title": "Parassitologia", "text": "La parassitologia \u00e8 la disciplina biomedica che si occupa dello studio del ciclo biologico degli organismi parassiti dell'uomo e degli altri animali, con risvolti di notevole importanza in ambito sia medico, sia veterinario, soprattutto in relazione alla diagnostica delle malattie parassitarie (esame microscopico dei campioni biologici per la ricerca e la identificazione delle diverse forme vitali del parassita).\nQueste condizioni morbose scaturiscono dal rapporto di Parassitismo tra l'organismo responsabile e l'Ospite.\nLa parassitologia si occupa convenzionalemente delle patologie causate dagli organismi eucarioti, mentre lo studio delle malattie causate dai procarioti (virus, micoplasmi, batteri e funghi) \u00e8 demandato alla microbiologia. \nGli agenti responsabili delle malattie parassitarie (o parassitosi) possono essere rappresentati da:\nIn considerazione del ciclo biologico, a volte molto complesso degli organismi parassiti, l'uomo pu\u00f2 essere interessato sia come ospite intermedio (offre cio\u00e8 l'ambiente per la fase riproduttiva asessuata del parassita come nella Echinococcosi) sia come ospite definitivo (nel quale invece si compie la fase riproduttiva sessuata): \u00e8 questo il caso della tenia (solo raramente l'uomo pu\u00f2 essere ospite intermedio di questo cestode, nella Cisticercosi).\nNell'ambito delle parassitosi umane si parla in maniera propria di:\n- 'infestione' in caso di parassitosi protozoarie,\n- 'infestazione' nel caso di parassitosi sostenute da vermi o artropodi.\nLa Parassitologia riveste un ruolo importante nella Medicina per via delle molteplici infezioni-infestazioni i cui agenti eziologici sono proprio rappresentati da protozoi, elminti e artropodi, che effettuano una parte del loro ciclo biologico nell'uomo.\nRelazioni con altre discipline.\nLa parassitologia \u00e8 una branca della biologia, ma per le sue ripercussioni sulla salute umana e animale, gran parte degli studi di questa disciplina ricade nell'ambito della medicina e della veterinaria. Vi sono connessioni anche con l'epidemiologia per studiare la frequenza e la distribuzione delle parassitosi, con l'immunologia per considerare la risposta immunitaria dell'organismo nei confronti dei parassiti e con la farmacologia per mettere a punto i farmaci per curare le parassitosi.\nImmunoparassitologia.\nL'immunoparassitologia \u00e8 la scienza che studia i rapporti tra ospite ed il parassita \"sensu stricto\" ed in particolare la risposta immune del primo ed i meccanismi di evasione da questa, del secondo. \nSi distingue un'immunoparassitologia di base il cui scopo \u00e8 quello di comprendere anche a livello molecolare i meccanismi fini del rapporto ospite-parassita, ma anche quello di mettere a punto dei vaccini ed un'immunoparassitologia clinica che sfrutta le conoscenze di base per la messa a punto di sistemi diagnostici."}
{"id": "1539004", "revid": "729019", "url": "https://it.wikipedia.org/wiki?curid=1539004", "title": "Entropion", "text": "L'entropion \u00e8 una malattia oculare che consiste nella rotazione verso l'interno del margine delle palpebra. Tale patologia si pu\u00f2 manifestare ad entrambe le palpebre di un singolo occhio, anche se spesso la si nota soltanto in quella inferiore. Le ciglia si vengono a trovare a contatto col bulbo oculare e lo graffiano. Le lesioni della cornea si possono spesso trasformare in ulcere; \u00e8 ci\u00f2 che pu\u00f2 avvenire, ad esempio, se si \u00e8 colpiti da tracoma, una malattia oculare che affligge i Paesi in via di sviluppo.\nL'entropion pu\u00f2 manifestarsi anche in animali, come ad esempio nel cane.\nEziologia.\nLa causa pi\u00f9 comune per questa patologia \u00e8 l'iperlassit\u00e0 dei tessuti palpebrali (le palpebre si sono 'allentate'); si possono riscontrare alterazioni muscolari oculari, cicatrici e blefarospasmo. Con quest'ultimo termine si intende una contrattura e ipertrofia (rigonfiamento) del muscolo orbicolare ossia del muscolo di forma ad anello che assicura la chiusura palpebrale.\nAltre cause sono:\nTrattamento.\nL'entropion pu\u00f2 essere temporaneo o definitivo, congenito o acquisito. In caso di entropion definitivo il trattamento consiste nell'intervento chirurgico di tarsotomia; per quello temporaneo, invece, si possono applicare dei cerotti che tendono la palpebra, riportando il margine ciliare nella sua posizione naturale. Di fondamentale importanza \u00e8 la salute della cornea: l'ammiccamento comporta un continuo passaggio delle ciglia (in posizione anomala) sulla cornea, che provoca ferite sulla superficie oculare che vanno tempestivamente trattate prima che diventino ulcere. La cornea, in questi casi, pu\u00f2 essere protetta con una lente a contatto, con colliri o pomate a base di antibiotici e riepitelizzanti (che accelerano il processo di guarigione dei piccoli graffi). Lo stato corneale influisce sulle scelte ed i tempi terapeutici ma, in caso di danni alla cornea, l'intervento chirurgico ad opera di un medico oculista deve avvenire il prima possibile."}
{"id": "1539014", "revid": "767487", "url": "https://it.wikipedia.org/wiki?curid=1539014", "title": "Canonicato", "text": "Il canonicato era un beneficio ecclesiastico connesso all'ufficio di canonico.\nIn origine, i canonici avevano precise funzioni liturgiche, in quanto i cori prevedevano uffici molto complessi che richiedevano la partecipazione di molti ecclesiastici. Per garantirsi questa partecipazione erano previste delle rendite commisurate agli obblighi da assolvere.\nI canonicati potevano derivare sia dalla massa capitolare, il complesso dei beni posseduti dal capitolo, sia da rendite di terreni o fabbricati costituiti in beneficio individuale. Non era infrequente che le famiglie nobili o comunque facoltose erigessero un canonicato (cio\u00e8 destinassero propriet\u00e0 di famiglia alla rendita ecclesiastica, godendo dell'immunit\u00e0 fiscale prevista), riservandosi il diritto di patronato, ossia la possibilit\u00e0 di scegliere a chi spettasse il beneficio. Nella pratica il beneficio veniva molte volte goduto da un membro della famiglia.\nDa ci\u00f2 deriva un primo inconveniente: i canonici diventavano di nomina patrizia (o comunque privata) a svantaggio del diritto del papa, dei vescovi e del capitolo stesso.\nPer poter godere di un canonicato potevano bastare gli ordini minori, il che indusse un altro abuso, quello di assegnare il canonicato a laici che avevano ricevuto i soli ordini minori e che quindi non potevano espletare molti degli obblighi previsti dall'ufficio canonicale (ad esempio non potevano ascoltare le confessioni).\nInfine, gli obblighi non erano sempre rispettati: nel Quattrocento e nel Cinquecento gli ecclesiastici potevano avere canonicati redditizi anche in stati diversi e godere delle relative rendite senza assolvere a nessun obbligo. Come conseguenza si concentravano nelle mani di pochi uomini i beni che sarebbero dovuti servire a mantenere molti sacerdoti, che invece vivevano nell'indigenza. In pi\u00f9 la possibilit\u00e0 di accumulare senza limiti i benefici ecclesiastici favor\u00ec la pratica della simonia."}
{"id": "1539020", "revid": "726373", "url": "https://it.wikipedia.org/wiki?curid=1539020", "title": "Resistance 2", "text": "Resistance 2 \u00e8 un videogioco di genere sparatutto in prima persona (a tema fantascientifico) sviluppato da Insomniac Games e pubblicato da Sony Computer Entertainment, disponibile esclusivamente per PlayStation 3. Il gioco \u00e8 il seguito di \"\" (il titolo pi\u00f9 venduto al lancio di PlayStation 3), il quale ha conquistato il pubblico con la sua particolare visione del passato. Il suo successore \u00e8 \"Resistance 3\".\nTrama.\nI chimera hanno invaso le coste dell'est e dell'ovest degli Stati Uniti e Nathan Hale, che fa parte di un gruppo chiamato \"sentinelle\", cerca di lottare contro le chimere che si trovano nelle sedi degli Stati Uniti e di combattere il virus chimera che ha dentro il suo corpo.\nDopo aver distrutto la torre Chimera a Londra, Nathan Hale viene recuperato da dei soldati Black Ops su di un aereo VTOL, dove raggiunge la base SRPA (Special Research Projects Adminstration) \"Igloo\" in Islanda. Il VTOL \u00e8 attaccato dalle forze Chimera e solo il maggiore Richard Blake e Hale riescono a sopravvivere. Cercando la via per fuggire i due incontrano Dedalus, un essere umano infettato dal virus Chimera che apparentemente controlla i Chimera, ma fugge prima che riescano a fermarlo. Hale e Blake trovano lo scienziato russo Fyodor Malikov che per quasi cinquant'anni ha lavorato sul virus Chimera, per poi lavorare con la SRPA, e riescono a fuggire in America. Hale viene introdotto nel programma \"Sentinelle\", composto da altri che come Hale sono stati esposti al virus Chimera, che ha quindi dato loro una forza sovrumana e capacit\u00e0 rigeneranti, ma sono costretti a continui iniezioni di inibitori per prevenire il sopravvento del virus. Per i seguenti due anni, Hale viene promosso al grado di tenente e assegnato alla squadra Echo, cui fanno parte anche il sergente Warner (comandante in seconda), lo specialista Hawthorne e il caporale Capelli.\nIl 15 maggio 1953, i Chimera lanciano un'invasione su larga scala su entrambe le coste degli Stati Uniti. Hale, Malikov, e le altre Sentinelle fuggono dalla distruzione di San Francisco; riescono a salire a bordo di una nave da guerra Chimera e a distruggerla dall'interno, ma durante la fuga vengono abbattuti e si schiantano a Twin Falls, che \u00e8 sede di alcune torri del Perimetro Difensivo Liberty. Dopo che Hale e altre Sentinelle riattivano alcune torri difensive che respingono la flotta Chimera, apprendono che Malikov \u00e8 stato catturato e portato alla base SPRA \"Genesis\" situata nel Bryce Canyon, e la squadra di Hale viene mandata a recuperarlo. Tuttavia, Hale si rifiuta di farsi iniettare prima gli inibitori a dispetto della sua lunga mancanza dal trattamento. Hale riesce a ritrovare Malikov ma non dopo aver trovato anche Daedalus. Malikov spiega a Hale che Daedalus al tempo era il soldato Jordan Adam Sheperd, che insieme ad Hale, era parte del \"Progetto Abraham\", un programma di ricerca militare studiato per creare un ibrido umano-chimera in maniera simile ai \"Selvaggi\". Sheperd era parte di un test per creare un ibrido umano-angelo, ma che fin\u00ec con la creazione di Daedalus che si rivolt\u00f2 al suo creatore.\nDopo aver recuperato Malikov, Hale e la squadra Echo sono mandati a Chicago per disattivare una torre chimera che lentamente manda energia per ragioni sconosciute. Malikov riesce a disattivare una delle torri, ma scopre che la torre presente in Islanda \u00e8 stata attivata, l'unico modo per spegnerla \u00e8 viaggiare fino in Islanda. Le Sentinelle lanciano una grande invasione sull'Islanda controllata dai Chimera, ma scoprono che si tratta di una trappola, e perdono la gran parte delle loro truppe. Tuttavia, Hale e la squadra Echo riescono ad entrare nella torre, per scoprire che Daedalus li stava aspettando: Hawthorne e Warner vengono uccisi e Hale viene ferito pericolosamente allo stomaco da Daedalus.\nSvenuto, Hale si sveglia solo sei settimane dopo; i Chimera hanno sfondato le difese americane e ucciso circa 80 milioni di persone, forzando gli ultimi sopravvissuti a ritirarsi nell'ultima roccaforte in America a Baton Rouge. Hale inoltre scopre che, a causa della mancanza di inibitori, il suo corpo ha lentamente ceduto al virus, lasciandogli poco pi\u00f9 di tre ore prima della completa trasformazione; Capelli vorrebbe ucciderlo prima che questi sia a tutti gli effetti una minaccia, ma decide di seguirlo nonostante tutto. Hale decide di usare le sue ultime ore per lanciare un attacco alla nave madre della flotta Chimera attualmente in attesa sul Golfo del Messico attorno al cratere di Chicxulub. Hale e Capelli, aiutati dalle forze di Blake, riescono a far salire a bordo della nave un ordigno nucleare (che chiamano \"il pacco\"). La bomba, per\u00f2, viene presa dalle forze Chimera e la squadra di Blake viene annientata. Hale prende allora una via solitaria per cercare Daedalus e, dopo averlo trovato, riesce a sconfiggerlo; ma dopo aver toccato il suo corpo, Hale viene investito da un raggio d'energia, che gli dona incredibili capacit\u00e0 psicocinetiche. Hale scappa insieme a Capelli dopo aver attivato la bomba; l'esplosione distrugge l'intera flotta Chimera. Dopo l'atterraggio, i due trovano il cielo diventato rosso, ed un enorme oggetto sferico al posto della nave madre; con Hale che commenta \"Li senti? Ci stanno chiamando [i Chimera puri]. \u00c8 meraviglioso!\". Capelli estrae cos\u00ec la sua pistola M1911 e la punta alla testa di Hale, ma si rende conto che il compagno \u00e8 diventato totalmente succube del virus Chimera quando lo stesso afferma: \"Questo \u00e8 soltanto l'inizio\". A questo punto, Capelli risponde: \"Signore, mi perdoni. \u00c8 stato un onore.\" e lo uccide sparandogli alla testa.\nAmbienti.\nIn una intervista da parte di Gametrailers con gli sviluppatori Insomniac Games sono stati rivelati dei dettagli circa le locazioni di Resistance 2. I primi livelli di gioco sono ambientati in una base della resistenza in Islanda, sotto attacco dalle forze Chimera. Nathan Hale, il protagonista, \u00e8 costretto a sfuggire alle ingenti truppe nemiche per rifugiarsi in America. Proprio negli Stati Uniti ha luogo l'intero gioco, con gli scenari particolareggiati di Chicago, San Francisco e della California. Durante l'ta \u00e8 stata mostrata una sezione di gioco di Chicago, la quale, dicono gli sviluppatori, \u00e8 stata conquistata dai Chimera da circa due anni, e adesso non \u00e8 altro che un cumulo di macerie brulicanti di esseri parassitari alieni.\nNemici.\nEcco tutti i nuovi nemici presenti nel gioco:\nArmi.\nEcco tutte le armi presenti nel gioco:\nOnda energetica: utilizzabile da Hale dopo aver sconfitto Daedalus, gli conferisce poteri telepatici in grado di distruggere ogni cosa.\nTrofei.\n\"Resistance 2\" ha il supporto dei trofei per PlayStation 3. Nel gioco sono presenti 39 trofei, pi\u00f9 precisamente 26 di bronzo, 8 d'argento, 4 d'oro e uno platino.\nLa lista completa dei trofei viene riportata qui sotto:\nSviluppo.\nIl gioco \u00e8 stato annunciato ufficialmente nel febbraio 2008 tramite la rivista \"Game Informer\", con data di uscita fissata in Nord America per il 4 novembre e per lo stesso mese in Europa e in Australia. Il primo trailer del gioco \u00e8 stato mostrato l'11 aprile 2008 da GameTrailers TV e alla fine del video \u00e8 stata annunciata per il 13 giugno la pubblicazione di un video del gameplay solo sul suddetto canale.\nAl PlayStation Day 2008 \u00e8 stato mostrato un trailer riguardante il multiplayer.\nIn un evento a Sydney organizzato da Sony Computer Entertainment Australia, Ted Price, sviluppatore di Insomniac Games, ha confermato che in \"Resistance 2\" ci sarebbero stati cambiamenti rispetto al predecessore, soprattutto per quanto riguarda la narrazione del gioco, ora da parte dello stesso Nathan Hale e non pi\u00f9 in terza persona. All'E3 2008, \"Resistance 2\" \u00e8 stato mostrato alla conferenza di Sony. Il trailer ha mostrato in parte delle scene ambientate su un campo di battaglia (con umani contro Chimera) e delle scene riguardanti sia il single-player che il multiplayer. Il 15 ottobre 2008, \"Resistance 2\", \u00e8 entrato ufficialmente in fase gold.\nNei primi mesi del 2009, Sony pubblic\u00f2 un aggiornamento che correggeva alcuni bug della modalit\u00e0 multigiocatore, come il mancato salvataggio dell'esperienza accumulata e ritocc\u00f2 alcuni aspetti poco bilanciati in precedenza, come le munizioni nel gioco online e le modalit\u00e0 per ottenere alcuni trofei.\n\"Collector's Edition\".\nNella \"Collector's Edition\" \u00e8 presente un libro, uno speciale cover art, una statuina dei chimera, un disco Blu-ray che contiene dei filmati dietro le quinte, un video dettagliato della storia del gioco, un fumetto di Resistance. e un codice per sbloccare un'esclusiva arma, il cannone del devastatore, da usare nella competizione on-line. La Collector's Edition di Resistance 2 \u00e8 stata messa in commercio solo sul mercato americano.\nAccoglienza.\nLe recensioni del gioco sono state positive. \"Resistance 2\" ha ricevuto un 9/10 dalla rivista inglese Official UK PlayStation Magazine, e un 9.5/10 da IGN. L'1Up.com gli ha dato un B+, Gameplayer un 9/10 e NZGamer un 9.2/10. La media di GameRankings \u00e8 di 86.78%.\nLa rivista \"Play Generation\" lo classific\u00f2 come il quinto miglior gioco online e quinto miglior titolo d'azione del 2008."}
{"id": "1539022", "revid": "599013", "url": "https://it.wikipedia.org/wiki?curid=1539022", "title": "Yvette Baker", "text": "Nata negli Stati Uniti da genitori inglesi, \u00e8 cresciuta in Inghilterra ed ha vissuto per molti anni in Danimarca prima trasferirsi nella Nuova Zelanda.\nNel 1983, all'et\u00e0 di 15 anni, vinse nella classe \u00e9lite del Jan Kjellstrom Trophy. Lo stesso anno fu membro del team inglese di staffetta ai campionati mondiali di orientamento, diventando probabilmente la pi\u00f9 giovane partecipante al campionato.\nNegli anni successivi ha sempre avuto risultati promettenti per la qualificazione nella top ten. Nel 1993, ha vinto la prima medaglia inglese ai campionati mondiali di orientamento arrivando terza nella distanza classica mentre nel 1995 ha vinto entrambe le medaglie d'argento nello sprint e classica distanza. Dopo un altro 1\u00ba posto nella qualificazione del 1997, nel 1999 ha assunto la corona vincendo ai campionati mondiali di orientamento nella prova sprint. Nel 2001 dopo aver vinto quattro qualificazioni consecutive (1995, 1997, 1999 e 2001) si \u00e8 ritirata dai campionati mondiali di orientamento con l'11\u00ba posto nella lunga distanza.\nTra il 1983 e il 2001 ha partecipato a tutte e 11 le edizioni dei campionati mondiali."}
{"id": "1539023", "revid": "2373", "url": "https://it.wikipedia.org/wiki?curid=1539023", "title": "Dinaro della Bosnia Erzegovina", "text": ""}
{"id": "1539027", "revid": "227211", "url": "https://it.wikipedia.org/wiki?curid=1539027", "title": "Gruppo alterno", "text": ""}
{"id": "1539028", "revid": "196390", "url": "https://it.wikipedia.org/wiki?curid=1539028", "title": "Maria Luisa Larisch - Wallarsee", "text": ""}
{"id": "1539030", "revid": "729019", "url": "https://it.wikipedia.org/wiki?curid=1539030", "title": "Ectropion", "text": "Per ectropion in campo oculistico si intende una rotazione verso l'esterno della palpebra. Tale anomalia si pu\u00f2 manifestare a entrambe le palpebre, anche se spesso la si nota soltanto in quella inferiore. Spesso l'ectropion \u00e8 una complicanza della paralisi del nervo facciale.\nOltre che nell'uomo, pu\u00f2 manifestarsi anche in animali, come ad esempio nel cane.\nClinica.\nTale patologia, per la sua caratteristica, impedisce la chiusura della palpebra, riducendo di conseguenza il passaggio delle lacrime dall'occhio al naso: compare cos\u00ec l'ep\u00ecfora (eccesso di lacrime sull'occhio). Altri sintomi e segni clinici sono: arrossamento, disepitelizzazione corneale (si 'sbuccia' la superficie oculare perch\u00e9 si secca), ulcera della cornea e cheratite.\nEziopatogenesi.\nLa causa pi\u00f9 comune di questa malattia \u00e8 l'iperlassit\u00e0 dei tessuti palpebrali (le palpebre si 'allentano'); a tale fenomeno si assiste soprattutto nell'invecchiamento della persona.\nAltre cause sono:\nTrattamento.\nL'unico trattamento efficace \u00e8 chirurgico; ma si usano, a livello oculare, colliri topici per evitare complicanze a livello della cornea."}
{"id": "1539031", "revid": "201047", "url": "https://it.wikipedia.org/wiki?curid=1539031", "title": "Fausto Salsano", "text": "Carriera.\nGiocatore.\nInizia nelle giovanili della Cavese 1919 squadra della sua citt\u00e0 natale, ma cresciuto nella , viene acquistato dalla nel 1979 e aggregato alla formazione Primavera. Dopo due esperienze in prestito all' e al , torna all'ombra della Lanterna dove diviene una pedina inamovibile del centrocampo blucerchiato di fine anni 1980, vincendo in cinque stagioni tre Coppe Italia e una Coppa delle Coppe.\nNel 1990 passa alla dove rimane per tre stagioni, centrando la sua quarta Coppa Italia. Nel 1993 torna alla Sampdoria con cui conquista la sua quinta Coppa Italia. Nel 1998 lascia Genova ma non la Liguria, scendendo di categoria con lo dove disputa le sue due ultime stagioni da professionista.\nNel 2000 firma per la , ma la sua esperienza dura poco. L'11 novembre dello stesso anno va all', con il doppio ruolo di giocatore-allenatore: anche qui l'avventura \u00e8 di breve durata, chiudendo la carriera da calciatore il 31 dicembre 2000 senza mai scendere in campo.\nAllenatore.\nDopo la fugace esperienza da giocatore-allenatore all'Imperia, conclusasi in panchina il 17 dicembre 2000, i successivi incarichi che seguono lo vedono collaborare con due suoi ex compagni di squadra: dapprima Pietro Vierchowod di cui \u00e8 il vice al , dal 18 dicembre 2001 al 22 aprile 2002, e alla , dal 10 agosto al 28 ottobre 2002, e poi e Roberto Mancini, di cui \u00e8 collaboratore tecnico per tutta la durata della sua prima esperienza sulla panchina dell', dal 7 luglio 2004 al 29 maggio 2008. \nSegue Mancini anche agli inglesi del (2009-2013), ai turchi del (2013-2014), di nuovo all'Inter (2014-2016) e allo (2017-2018).\nIl 23 maggio 2018, sempre al seguito di Mancini, entra nello staff della nazionale italiana. Nell'estate 2021 (dopo il rinvio per la pandemia di COVID-19) prende parte con lo staff di Mancini alla vittoriosa spedizione azzurra al ."}
{"id": "1539040", "revid": "1543377", "url": "https://it.wikipedia.org/wiki?curid=1539040", "title": "Arlington (Texas)", "text": "Arlington \u00e8 una citt\u00e0 dello Stato del Texas, negli Stati Uniti, situata nella contea di Tarrant. Fa parte della regione Mid-Cities dell'area metropolitana di Dallas-Fort Worth-Arlington, ed \u00e8 situata circa 12 miglia (19 km) a est del centro di Fort Worth e 20 miglia (32 km) a ovest del centro di Dallas.\nSecondo le stime dello U.S. Census Bureau, nel 2018 la citt\u00e0 aveva una popolazione di 396.394 abitanti, rendendola il terzo pi\u00f9 grande comune dell'area metropolitana. Arlington \u00e8 la 48\u00aa citt\u00e0 pi\u00f9 popolosa degli Stati Uniti, la settima citt\u00e0 pi\u00f9 popolosa del Texas, e la pi\u00f9 grande citt\u00e0 dello stato che non \u00e8 un capoluogo di contea.\nArlington \u00e8 sede dell'Universit\u00e0 del Texas ad Arlington, una grande universit\u00e0 di ricerca urbana, dell'impianto Arlington Assembly utilizzato da General Motors, della Nuclear Regulatory Commission Region IV, del Texas Health Resources, dell'American Mensa e di D. R. Horton. Inoltre, Arlington ospita i Texas Rangers al Globe Life Park, i Dallas Cowboys all'AT&amp;T Stadium, le Dallas Wings al College Park Center, l'International Bowling Campus (che ospita lo United States Bowling Congress, l'International Bowling Museum e l'International Bowling Hall of Fame), e i parchi a tema Six Flags Over Texas (l'originale Six Flags) e Hurricane Harbor.\nArlington confina con Kennedale, Grand Prairie, Mansfield e Fort Worth, e circonda le piccole comunit\u00e0 di Dalworthington Gardens e Pantego.\nGeografia fisica.\nTerritorio.\nSecondo lo United States Census Bureau, ha un'area totale di .\nStoria.\nL'insediamento europeo nell'area di Arlington risale almeno agli anni 1840. Dopo la battaglia del 24 maggio 1841 tra il generale del Texas Edward H. Tarrant (1799\u20131858), (la contea di Tarrant prende il nome da lui) e i nativi americani dell'insediamento di Village Creek, fu istituito un trading post a Marrow Bone Spring nell'odierna Arlington (lo storico cartello si trova a ). Il terreno fertile dell'area attir\u00f2 gli agricoltori e molte aziende legate all'agricoltura furono ben fondate alla fine del XIX secolo.\nArlington fu fondata nel 1876 lungo la Texas and Pacific Railway. La citt\u00e0 prese il nome dalla Arlington House del generale Robert E. Lee nella contea di Arlington, in Virginia. Arlington \u00e8 cresciuta come centro di sgranatura del cotone e agricoltura, e fu incorporata il 21 aprile 1884. La citt\u00e0 poteva vantare acqua, elettricit\u00e0, gas naturale e servizi telefonici nel 1910, insieme a un sistema scolastico pubblico. Nel 1925 la popolazione era stimata in 3.031 abitanti, e raggiunse gli oltre 4.000 abitanti prima della seconda guerra mondiale.\nL'industrializzazione su larga scala ebbe inizio nel 1954 con l'arrivo di un impianto di assemblaggio della General Motors. L'industria automobilistica e aerospaziale diede alla citt\u00e0 uno dei maggiori tassi di crescita della popolazione tra il 1950 e il 1990. Arlington divenne uno dei \"boomburbs\", i sobborghi in rapida crescita del secondo dopoguerra. Le cifre della popolazione dello U.S. Census Bureau raccontano la storia: 7.692 (1950), 90.229 (1970), 261.721 (1990), 365.438 (2010) e quasi 374.000 nel 2011. Tom Vandergriff fu sindaco dal 1951 al 1977 durante questo periodo di forte sviluppo economico. Il Six Flags Over Texas apr\u00ec ad Arlington nel 1961. Nel 1972 la franchigia di baseball dei Washington Senators si trasfer\u00ec ad Arlington e inizi\u00f2 a giocare come Texas Rangers e nel 2009 anche i Dallas Cowboys iniziarono a giocare al Cowboys Stadium appena costruito, ora AT&amp;T Stadium.\nSociet\u00e0.\nEvoluzione demografica.\nSecondo il censimento del 2010, la popolazione era di 365.438 abitanti.\nIn base agli ultimi dati del 2018, Arlington ha 396.394 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 59,0% di bianchi, il 18,8% di afroamericani, lo 0,7% di nativi americani, il 6,8% di asiatici, lo 0,1% di oceaniani, l'11,3% di altre razze, e il 3,3% di due o pi\u00f9 etnie. Ispanici o latinos di qualunque razza erano il 27,4% della popolazione."}
{"id": "1539047", "revid": "2176804", "url": "https://it.wikipedia.org/wiki?curid=1539047", "title": "Antonio Comi", "text": "Ha un figlio, Gianmario, anch'egli calciatore.\nCarriera.\nGiocatore.\nCresciuto nel vivaio del , esord\u00ec in prima squadra il 20 marzo 1983 in Torino-Fiorentina (2-0), subentrando all'83' a Carlo Borghi. Il 18 maggio, al suo esordio in Coppa Italia, realizz\u00f2 il suo primo gol in maglia \"granata\", siglando il raddoppio nella vittoria casalinga contro il Napoli (2-0) ai quarti di finale.\nRimase al \"Toro\" per ben 6 stagioni fino alla retrocessione del club del 1989. Venne quindi venduto alla Roma con cui rimase poco pi\u00f9 di cinque stagioni, aggiudicandosi la Coppa Italia nella stagione 1990-1991, e disputando la finale di andata della Coppa UEFA 1990-1991 contro l'Inter, vinta dai nerazzurri.\nNel novembre del 1994 pass\u00f2 al in Serie B dove concluse la sua carriera dopo la retrocessione dei lariani in Serie C1. Ha totalizzato complessivamente 245 presenze e 18 reti in Serie A e 20 presenze in Serie B.\nDirigente.\nRientra in orbita \"granata\" nel 2001 come coordinatore tecnico del settore giovanile, divenendo poi responsabile del settore giovanile nel 2003, carica che continua a rivestire anche dopo il fallimento del 2005 per volere del nuovo presidente Urbano Cairo.\nIl 29 luglio 2011 viene nominato direttore generale del Torino. Nel settembre del 2012 inizia il corso da direttore sportivo a Coverciano.\nIl 1\u00ba Luglio 2021 il Torino, con una nota sul suo sito ufficiale, comunica la risoluzione del contratto con Antonio Comi."}
{"id": "1539051", "revid": "33689", "url": "https://it.wikipedia.org/wiki?curid=1539051", "title": "Footdee", "text": "Footdee, conosciuto anche come Fittie, \u00e8 un piccolo e antico villaggio di pescatori, situato all'estremit\u00e0 est della citt\u00e0 di Aberdeen, in Scozia presso il porto e la foce del fiume Dee.\nIl nome viene fatto risalire all'espressione \"Foot of the Dee\" cio\u00e8 estremit\u00e0 del fiume Dee."}
{"id": "1539052", "revid": "6923", "url": "https://it.wikipedia.org/wiki?curid=1539052", "title": "Crypto phone", "text": "Un crypto phone (\"telefonino cifrato\") \u00e8 un telefono cellulare GSM modificato per eseguire una crittografia \"end to end\" tra i due estremi della telefonata, fornendo una difesa contro le intercettazioni ed in qualche caso di effettuare la mutuale autenticazione tra le parti, in modo da proteggere contro un attacco man in the middle.\nStoria.\nLo sviluppo inizi\u00f2 in Germania da parte di Boris Floricic nel semestre 1997/1998 come tesi di diploma con il titolo \"realizzazione di una tecnologia di codifica per il canale B ISDN\" alla \"Technische Fachhochschule Berlin\" (Scuola Tecnica Professionale di Berlino, oggi Beuth Hochschule f\u00fcr Technik Berlin) e noto come \"Cryptophon\".\nL'algoritmo cifrante utilizzato era l'IDEA. L'IDEA \u00e8, sia negli USA (fino al 2010) che in Europa (fino al 2011) protetto da brevetti.\nTra le altre cose \u00e8 questo il motivo per cui la crittografia fu implementata in un modulo intercambiabile: cos\u00ec in seguito si sarebbe potuto utilizzare un modulo con un algoritmo non protetto da brevetti. Un ulteriore problema con il cryptophone riguarda la crittografia simmetrica (l'IDEA \u00e8 un cifrario di tale tipo): quando due parti si scambiano dati protetti con un algoritmo simmetrico la chiave deve essere conosciuta da entrambe le parti.\nPer ogni nuova comunicazione, inoltre una nuova chiave deve essere utilizzata, per ridurre la possibilit\u00e0 di una compromissione. Per ogni scambio di chiavi \u00e8 richiesto un canale sicuro.\nI crypto phone moderni tipicamente procedono ad uno scambio di chiavi protetto con algoritmi asimmetrici come RSA o Diffie-Hellmann per poi cifrare la comunicazione vocale utilizzando algoritmi simmetrici come Blowfish o AES."}
{"id": "1539055", "revid": "119163841", "url": "https://it.wikipedia.org/wiki?curid=1539055", "title": "Corpus Christi", "text": "Corpus Christi \u00e8 una citt\u00e0 degli Stati Uniti, capoluogo della contea di Nueces, nello Stato del Texas. Il nome in latino venne dato dai colonizzatori spagnoli e significa letteralmente \"Corpo di Cristo\". Corpus Christi \u00e8 situata 130 miglia a sud est di San Antonio. I confini politici della citt\u00e0 comprendono Nueces Bay e Corpus Christi Bay. Secondo una stima del 2018 la popolazione della citt\u00e0 era stimata a unit\u00e0, diventando cos\u00ec l'ottava citt\u00e0 pi\u00f9 popolosa del Texas, mentre quella dell'area metropolitana di Corpus Christi a unit\u00e0.\nLa citt\u00e0 \u00e8 sede della \"Naval Air Station Corpus Christi\" della Marina Militare americana, e di un aeroporto internazionale, il \"Corpus Christi International Airport\". La citt\u00e0 ha una delle pi\u00f9 alte velocit\u00e0 medie del vento dell'intera costa nord americana.\nGeografia fisica.\nTerritorio.\nSecondo l'Ufficio del censimento degli Stati Uniti d'America la citt\u00e0 ha un'area totale di 460,2 miglia quadrate (), di cui 154,6 miglia quadrate (, corrispondenti al 33,60% dell'intero territorio) sono terra, mentre 305,6 miglia quadrate (, corrispondenti al 66,40% del territorio) sono costituiti dall'acqua. L'acqua potabile della citt\u00e0 \u00e8 fornita da tre serbatoi, il Lake Corpus Christi, il Canyon Reservoir Choke, e il Lake Texana. Attraverso un'efficace partnership regionale con l'Autorit\u00e0 del fiume Rio Nueces e l'autorit\u00e0 del porto di Corpus Christi, \u00e8 stata costruita una condotta di 101 miglia (), che trasporta l'acqua dal lago Texana e dal lago Colorado all'O.N. Stevens Water Treatment Plant. Tutti i serbatoi sono al di fuori dei confini della citt\u00e0. Per supportare le esigenze d'acqua future, sono in fase di completamento dei piani per costruire un impianto di desalinizzazione.\nClima.\nLa citt\u00e0 ha un clima subtropicale umido, con estati calde e molto lunghe, e inverni miti. Il clima pi\u00f9 freddo \u00e8 presente nei mesi tra novembre a febbraio. Marzo ad aprile sono abbastanza caldi. La parte pi\u00f9 calda dell'anno a Corpus Christi \u00e8 il periodo da giugno a settembre, con agosto che \u00e8 il picco della temperatura della stagione estiva. Ancora caldo ma non come i mesi precedenti \u00e8 ottobre. La presenza nella citt\u00e0 del vento \u00e8 molto corposa, dove la sua velocit\u00e0 raggiunge spesso le 25 miglia all'ora () con raffiche che raggiungono pi\u00f9 di 35 miglia all'ora (). La temperatura record della citt\u00e0 \u00e8 di (), il 5 settembre, 2000. La temperatura pi\u00f9 bassa mai registrata a Corpus Christi \u00e8 di (). Nel dicembre 2004 la citt\u00e0 fu colpita da una tempesta di neve molto violenta: 4,4 pollici () di neve. La neve si sciolse il giorno dopo il 25 dicembre. Vista l'unicit\u00e0 dell'evento furono scritti tre libri: \"Snow\", \"More Snow\", e \"More Snow for Kids\".\nStoria.\nLa citt\u00e0 venne costituita il 9 settembre 1852, ma fu fondata nel 1839 dal colonnello Henry Lawrence Kinney come centro per il commercio dell'esercito rivoluzionario del Messico (stanziato a 25 miglia di distanza) e vide la propria sovranit\u00e0 disputata fra i texani della Repubblica del Texas ed i messicani. Data la sua posizione a sud del Rio Nueces, alla vigilia della guerra messicano-statunitense il generale Zachary Taylor stabil\u00ec proprio in questa citt\u00e0 un accampamento rimasto fino al 1846 quando, alla testa delle sue truppe, marci\u00f2 verso il Rio Grande. \nNel 1860 la citt\u00e0 era popolata da 175 persone, di cui quattro insegnanti, un istruttore di musica, tre ministri, un prete, tre medici e otto avvocati; l'anno successivo Corpus Christi approv\u00f2 la secessione, ma tuttavia vivevano in citt\u00e0 numerosi unionisti, perlopi\u00f9 reduci del conflitto col Messico. L'anno successivo la flotta nordista salp\u00f2 alla volta della citt\u00e0 e la bombard\u00f2 senza eccessivi danni, siccome la maggior parte dei residenti era stata precedentemente evacuata. Tuttavia questo attacco scaten\u00f2 le ire dei sudisti, che danneggiarono le case e le propriet\u00e0 dei residenti unionisti.\nNel novembre del 1873, sette pastori messicani furono linciati da una folla nei pressi della citt\u00e0. Il crimine non \u00e8 mai stato risolto. La tempesta del 14 settembre 1919 devast\u00f2 la citt\u00e0, uccidendo centinaia di persone. Solo tre strutture sulla North Beach sopravvissero alla tempesta. Per proteggere la citt\u00e0 fu costruita una diga. Nel 1926 venne inaugurato il porto, e nel 1941 venne commissionata la Corpus Christi Naval Air Station.\nNel febbraio 1929 viene creata a Corpus Christi la League of United Latin American Citizens (LULAC). Questa organizzazione \u00e8 stata fondata con lo scopo di combattere le discriminazioni razziali contro gli ispanici negli Stati Uniti. Essa nel corso degli anni continu\u00f2 a crescere, e adesso possiede una sede nazionale a Washington.\nNel marzo 1949 \u00e8 stato fondato l'American GI Forum (AGIF). L'AGIF si occupa delle questioni riguardanti i veterani, l'istruzione e la questione dei diritti civili. Questa organizzazione \u00e8 stata fondata dopo le preoccupazioni per la segregazione dei veterani messico-americani da altri gruppi di veterani e la negazione dei servizi medici in base alla razza dal Dipartimento degli Affari dei Veterani degli Stati Uniti d'America. La citt\u00e0 fu colpita abbastanza pesantemente dall'uragano Celia nel 1970 e dall'uragano Allen nel 1980, mentre l'Ike, nel 2008, fece pochi danni.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nI dati del 2018 parlano invece di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'80,92% di bianchi, il 4,34% di afroamericani, lo 0,64% di nativi americani, l'1,84% di asiatici, lo 0,09% di oceaniani, il 9,68% di altre etnie, e il 2,5% di due o pi\u00f9 etnie. Ispanici o latinos di qualunque etnia erano il 9,23% della popolazione.\nCultura.\nNel 2015 la rivista \"Men's Health\" classific\u00f2 Corpus Christi come la citt\u00e0 pi\u00f9 grassa degli Stati Uniti d'America, rinominandola \"Corpulent Christi\". Questa negativa posizione \u00e8 causata da vari fattori, come la quasi totale mancanza di attivit\u00e0 fisica dei cittadini e la consistente presenza di fast-food.\nEconomia.\nLa maggior parte della popolazione \u00e8 impiegata nei servizi, nel commercio all'ingrosso e al dettaglio, e nei settori governativi. Corpus Christi nel luglio 2012 aveva un tasso di disoccupazione del 7,0%.\nIl porto di Corpus Christi, che \u00e8 il quinto pi\u00f9 grande porto degli Stati Uniti e il pi\u00f9 profondo del golfo del Messico, si occupa principalmente di petrolio e dei prodotti agricoli. Gran parte dell'economia locale \u00e8 guidata dal turismo e dall'industria petrolifera e petrolchimica. Nel 2005, il porto \u00e8 stato classificato come il 47\u00b0 pi\u00f9 grande in tutto il mondo per movimento merci.\nCorpus Christi \u00e8 sede della Naval Air Station Corpus Christi, che fornisce posti di lavoro all'economia locale; questo lo rende il pi\u00f9 grande datore di lavoro della citt\u00e0. Il Corpus Christi Army Depot, situato sulla NAS Corpus Christi, \u00e8 il pi\u00f9 grande impianto di riparazione di elicotteri nel mondo. Sempre sulla NAS Corpus Christi \u00e8 presente la United States Coast Guard Sector/Air Station Corpus Christi.\nCorpus Christi \u00e8 la sede originale della Whataburger, una catena di fast food regionale statunitense specializzata nella preparazione di hamburger, fondata nel 1950 da Harmon Dobson e Paul Burton; tuttavia, la societ\u00e0 trasfer\u00ec il suo quartier generale a San Antonio nel 2009. Gli altri grandi datori di lavoro sono il CHRISTUS Spohn Health System con dipendenti locali, il Corpus Christi Independent School District con , H-E-B con , e la Bay Ltd. con posti. le altre societ\u00e0 situate a Corpus Christi includono lo Stripes Convenience Stores e l'American Electric Power (AEP).\nCorpus Christi divenne la prima grande citt\u00e0 a offrire nel suo intero territorio il Wi-Fi gratuito nel mese di aprile 2005 per consentire la lettura dei contatori a distanza, dopo che un meter reader (lettore dei contatori) fu attaccato da un cane. Nel 2007 la rete \u00e8 stata acquistata dalla Earthlink per 5,5 milioni di dollari, e smise di essere un servizio gratuito il 31 maggio 2007.\nSport.\nLa citt\u00e0 \u00e8 sede dei Corpus Christi IceRays della North American Hockey League, dei Corpus Christi Hooks della Texas League, e dei Corpus Christi Rage dell'Arena Developmental League. Settimanalmente, ogni mercoled\u00ec, al tramonto, si svolgono gare di vela. Corpus Christi \u00e8 anche la sede del Corpus Domini Rugby Football Club, membro della Texas Rugby Union, una filiale della Mid-America Geographical Union (MAGU), e della United States Rugby Football Union."}
{"id": "1539057", "revid": "1745361", "url": "https://it.wikipedia.org/wiki?curid=1539057", "title": "Traffico (disambigua)", "text": ""}
{"id": "1539058", "revid": "76069", "url": "https://it.wikipedia.org/wiki?curid=1539058", "title": "Corpus Christi (Texas)", "text": ""}
{"id": "1539060", "revid": "228587", "url": "https://it.wikipedia.org/wiki?curid=1539060", "title": "Traffico (telecomunicazioni)", "text": "In telecomunicazioni il termine traffico indica la quantit\u00e0 di dati immessa in ingresso in una rete di telecomunicazioni o un apparato di rete (traffico offerto) per essere poi trasmessa, o la quantit\u00e0 di dati in uscita trasportati dalla rete o in uscita da un apparato di rete (traffico smaltito), mentre la differenza tra i due tipi di traffico, ovvero il traffico che la rete non riesce a smaltire e che viene dunque rifiutato o non consegnato, \u00e8 detta traffico perso.\nBase della teoria \u00e8 la presenza di un tipico \"Sistema di Servizio\" caratterizzato da un numero S di serventi, da un input di richieste di servizio al sistema e da un output di richieste servite. L'eventuale presenza anche di un \"sistema a coda\" (con buffer) rende la \"Teoria del Traffico\" intimamente connessa con la teoria delle code.\nTipologia di traffico.\nIl traffico di una rete di telecomunicazioni pu\u00f2 essere generato da due tipi di sorgenti di informazione:\nCiascuno dei precedenti tipi di sorgenti pu\u00f2 essere \"real-time\" o non \"real-time\".\nLe moderne reti di telecomunicazioni integrate nei servizi (fonia e dati) devono saper trattare entrambi i tipi di traffico eventualmente attribuendo priorit\u00e0 all'uno o all'altro garantendo il rispetto delle specifiche di qualit\u00e0 di servizio (QoS) richieste.\nTraffico in reti a commutazione di pacchetto.\nNelle reti a commutazione di pacchetto, il traffico pu\u00f2 essere misurato in pacchetti al secondo o in bit al secondo. In generale, le due unit\u00e0 di misura non sono equivalenti, in quanto non tutti i pacchetti hanno la stessa dimensione, e la rete deve compiere operazioni ed impegnare risorse in base sia al numero di pacchetti che al numero di bit trasmessi.\nAd esempio, ogni dispositivo di livello di collegamento o superiore dovr\u00e0 compiere delle operazioni per ciascun pacchetto inoltrato, indipendentemente dalla sua dimensione (controllo, instradamento, accodamento, trasmissione, arbitraggio del canale di uscita).\nInoltre, ciascun pacchetto generato dal livello applicativo dovr\u00e0 essere incapsulato aggiungendo informazioni in testa o in coda al pacchetto (header) per ciascun livello attraversato, aumentando cos\u00ec la dimensione in byte di ciascun pacchetto. La trasmissione del pacchetto e di tutti i suoi header su una linea di comunicazione richieder\u00e0 invece un tempo di trasmissione proporzionale alla dimensione del pacchetto.\nQuindi, un flusso di 1 Mbit/s costituito da pacchetti di 1 kbit corrisponde 10 pacchetti/s; se i pacchetti hanno invece una dimensione di 100 bit, la rete dovr\u00e0 smaltire 100 pacchetti/s, con un impegno maggiore delle sue risorse.\nTraffico in reti a commutazione di circuito.\nNelle reti a commutazione di circuito, come la rete telefonica, il traffico o intensit\u00e0 di traffico \u00e8 invece misurato in erlang.\nFormalizzazione.\nIl \"traffico offerto\" formula_1 \u00e8 definito come il \"Numero di Richieste di Servizio\" che arrivano al sistema servente in funzione del tempo. Il processo relativo \u00e8 detto Processo di Interarrivo. Se ci sono pi\u00f9 sorgenti, il traffico totale offerto \u00e8 la somma del traffico offerto da ogni sorgente.\nIl \"traffico smaltito\" formula_2 \u00e8 definito come il numero di richieste di servizio che il sistema riesce a smaltire. Il processo relativo \u00e8 detto processo di Servizio.\nIl \"traffico perso\" formula_3 \u00e8 definito come il numero di richieste di servizio che non sono ammesse nel sistema.\nQueste grandezze sono modellizzabili tramite processi aleatori in quanto il traffico in ingresso non \u00e8 noto deterministicamente a priori. Distribuzioni di probabilit\u00e0 tipiche di questi processi sono la distribuzione di Poisson e la distribuzione Binomiale.\nSe i processi sono stazionari, si definisce \"intensit\u00e0 media di traffico\" (o semplicemente \"traffico\") il valore atteso del processo. Il traffico \u00e8 misurato in erlang.\nIl traffico offerto pu\u00f2 essere espresso anche come il prodotto della frequenza media delle richieste di servizio (frequenza di interarrivo) per la durata media del tempo di servizio richiesto, e formula_4 come il prodotto della frequenza media di richieste accolte (frequenza di ingresso o attraversamento) per il valor medio del tempo di servizio (Legge di Little).\nIl rapporto formula_5 tra traffico offerto formula_6 e numero di serventi disponibili formula_7 fornisce una misura di quanto \u00e8 'carico' il sistema: se formula_5 \u00e8 molto minore di uno il sistema \u00e8 poco carico, se formula_5 \u00e8 prossimo ad uno il sistema \u00e8 quasi carico, se formula_5 \u00e8 maggiore di uno il sistema opera con perdita.\nIl rapporto (sempre &lt; 1) \"p\" tra traffico smaltito As e numero di serventi attivi S misura invece l'utilizzazione dei serventi stessi cio\u00e8 la percentuale media di tempo in cui ogni servente \u00e8 attivo.\nFormalizzazione matriciale.\nUna rete di telecomunicazioni possiede in generale molti punti di ingresso e di uscita per il traffico. Per esprimere il traffico offerto o smaltito \u00e8 possibile usare una rappresentazione matriciale tramite una matrice di traffico, con una riga per ogni punto di ingresso ed una colonna per ogni punto di uscita del traffico, in cui l'elemento formula_11 rappresenta il traffico in ingresso dal nodo formula_12 e destinato al nodo formula_13.\nTraffico, probabilit\u00e0 di blocco e congestione.\nIn una rete di telecomunicazioni a commutazione di circuito, tipiche della fonia, il traffico offerto influenza fortemente il parametro prestazionale noto come \"probabilit\u00e0 di blocco\" Pb: questa \u00e8 infatti funzione diretta del traffico offerto Ao e funzione inversa delle risorse di rete disponibili ovvero del numero di canali di comunicazione che di fatto \u00e8 sempre limitato. Se il traffico offerto aumenta oltre un certo limite o livello prefissato dai pianificatori di rete (o la qualit\u00e0 decade al di sotto di un certo limite) e non pu\u00f2 essere dunque servito dalle risorse di rete (i canali disponibili), la rete va in 'blocco' ovvero rifiuta le ulteriori richieste di servizio da parte di nuovi utenti fino al ripristino di condizioni sottosoglia di normalit\u00e0. Il grafico di riferimento del traffico in funzione del tempo \u00e8 quello di una retta con saturazione finale al raggiungimento della soglia di traffico limite. Il Traffico scartato \u00e8 pari al prodotto tra traffico offerto Ao e la \"probabilit\u00e0 di blocco\" Pb, mentre il traffico smaltito As \u00e8 pari al prodotto tra Ao e il complemento ad uno della probabilit\u00e0 di blocco. L'esempio tipico \u00e8 quello del rifiuto di chiamata telefonica con segnale di occupato all'atto iniziale della segnalazione alzando la cornetta dalla base del telefono.\nNel caso invece di reti a commutazione di pacchetto, tipiche del trasporto dati, all'aumentare del numero di utenti connessi e del traffico relativo la rete non va in blocco, ma in virt\u00f9 della multiplazione statistica suddivide l'intera banda disponibile tra tutti gli utenti col risultato che la velocit\u00e0 di trasferimento offerta a ciascun utente si abbassa con un incremento approssimativamente esponenziale dei tempi di accodamento dei pacchetti nei buffer di coda dei router (modello MM1). L'ulteriore controllo della congestione, reattivo o preventivo, evita che la rete vada in congestione facendo perdere pacchetti per overflow dei buffer stessi.\nUso nel dimensionamento.\nIl concetto di traffico, cos\u00ec come quello di sistema a coda, \u00e8 utilizzato per il dimensionamento dei vari apparati di rete nelle reti di telecomunicazioni. In particolare, nelle reti a commutazione circuito, fissata la specifica sulla qualit\u00e0 di servizio (QoS) da offrire ovvero la probabilit\u00e0 di perdita o probabilit\u00e0 di blocco e noto il valore di un certo traffico medio da smaltire in ingresso, utilizzando la relazione erlang B si ottiene il numero di canali necessari da multiplare in uscita per ottenere le prestazioni desiderate."}
{"id": "1539065", "revid": "1543377", "url": "https://it.wikipedia.org/wiki?curid=1539065", "title": "Wireless High-Definition Interface", "text": "Wireless High-definition Interface o WHDI \u00e8 uno standard di elettronica di consumo per una connettivit\u00e0 HDTV wireless in tutta la casa. WHDI permette la trasmissione di un segnale non compresso ad alta definizione video su un canale radio wireless, per collegare qualsiasi sorgente video (computer, telefoni cellulari, lettori Blu-ray, ecc) a tutti i dispositivi di visualizzazione compatibili. WHDI \u00e8 supportato e guidato da Amimon, Hitachi Ltd, LG Electronics, Motorola, Samsung Group, Sharp Corporation e Sony\nTrasmissione.\nIl segnale si trasmette con il Wi-Fi classe N (802.11n) ed \u00e8 richiesto un access point Wi-Fi.\nVersioni.\nWHDI 1.0.\nLa specifica WiHDI 1.0 permette velocit\u00e0 di trasferimento fino a 4GBps.\nWHDI 1.0 - aggiornamento.\nSupporto 3D stereoscopico;\nWHDI 3D.\nSupporto 3D compatibile con l'HDMI 1.4a\nWHDI 2.0.\nSupporto per le risoluzioni:\nAltri formati 3D\nWiDI sul domestico.\nIl WHDI, il nuovo standard wireless HD, \u00e8 pronto a sbarcare in ambito domestico. Le specifiche del Wireless Home Digital Interface, infatti, sono state finalmente completate: confermato il supporto del Full HD 1080p/60\u00a0Hz, in modalit\u00e0 senza fili fino a 30 metri.\nStoria.\n2005.\nDicembre.\nAMIMON pubblica il dispositivo \"uncompressed high definition video streaming wirelessly\".\n2007.\nGennaio.\nAMIMON mostra il suo WHDI (wireless high definition interface) al CES. Sanyo presenta il \"world's first wireless HD projector,\" utilizzando la tecnologia AMIMON, capace della qualit\u00e0 DVI/HDMI.\nAgosto.\nAMIMON presenta chip WHDI\nDicembre.\nWHDI diventa certificato High-Bandwidth Digital Content Protection, e approvato come Approved Retransmission Technology (ART). Inizia la commercializzazione.\n2008.\nAprile.\nSharp offre con AMIMON la serie X di LCD HDTV con tecnologia WHDI, il primo marchiato CE.\nLuglio.\nAMIMON collabora con Motorola, Samsung, Sony e Sharp per creare un nuovo standard per \"multi-room audio video\" e connettivit\u00e0 di controllo.\nAgosto.\nMitsubishi annuncia televisori in Giappone con WHDI.\nSettembre.\nJVC progetta un sistema WHDI da lanciare nel 2009.\nDicembre.\nAMIMON vende il suo 100.000 Wireless High-definition Chipset.\n2009.\nAprile.\nAMIMON introduce i chipset di seconda generazione in banda 5\u00a0GHz con il trasmettitore AMN 2120 e il ricevitore AMN 2220. Il chipset \u00e8 capace di 1080 righe orizzontali a 60\u00a0Hz HD e supporta HDCP 2.0\nSettembre.\nPhilips lancia la Wireless HDTV Link con un trasmettitore HDMI da 1080 righe a 30\u00a0Hz. Sony annuncia il televisore ZX5 LCD per novembre. Capace di 1080 righe orizzontali wireless.\n2010.\nGennaio.\nLG annuncia la partnership con AMIMON e nuovi prodotti WHDI.\nLuglio.\nWHDI diventa 3D.\nSettembre.\nASUS entra nel consorzio WHDI. Con WiCast si pu\u00f2 connettere un PC a una HDTV.\nOttobre.\nGalaxy annuncia la GeForce GTX 460 WHDI Edition video card.\nNovembre.\nHP annuncia la WHDI Wireless TV Connect\n2011.\nGennaio.\nWHDI \u00e8 presente al Consumer Electronics Show (CES).\nSettembre.\nAMIMON presenta il ricetrasmettitore WHDI Falcon-HD, per usi professionali all'International Broadcasting Convention (IBC) di Amsterdam.\n2012.\nGennaio.\nAMIMON assieme a Lenovo integra la tecnologia WHDI su IdeaPad S2 7, senza trasmettitore esterno.\nAprile.\nAMIMON lancia Falcon, un ricetrasmettitore per impieghi professionali, al National Association of Broadcasters (NAB) di Las Vegas.\nGiugno.\nAMIMON annuncia la AMIMON Pro Line, con tecnologia WHDI per il mercato europeo professionale."}
{"id": "1539070", "revid": "1543377", "url": "https://it.wikipedia.org/wiki?curid=1539070", "title": "Victor Manuelle", "text": "Biografia.\nFiglio di immigrati portoricani, nacque a New York ma fu cresciuto prima ad A\u00f1asco, quindi a Isabela. \u00c8 conosciuto come \"El Sonero de la Juventud\" e il suo genere principale \u00e8 la \"salsa romantica\" o \"salsa monga\".\nIl primo album di Victor Manuelle, \"Justo a tiempo\", \u00e8 stato pubblicato nel 1993 e ha venduto pi\u00f9 di un milione di copie.\nNel 2003 ottenne una nomination ad un \"Grammy\" Latino e grazie ai suoi dischi \u201d V\u00edctor Manuelle\u201d,\u201dA pesar de todo\u201d e\u201dIronias\u201d,Victor ottenne diversi dischi di platino."}
{"id": "1539075", "revid": "123379853", "url": "https://it.wikipedia.org/wiki?curid=1539075", "title": "Campari Soda", "text": "Campari Soda o Camparisoda \u00e8 un aperitivo monodose confezionato in bottigliette da , a moderata gradazione alcolica (10\u00b0). \u00c8 ottenuto dalla miscela tra Campari e seltz.\nIntroduzione.\nCamparisoda nasce nel 1932: \u00e8 il primo pre-mix \"pronto all'uso\" nella storia dei prodotti a bassa gradazione alcolica.\nLa sua bottiglietta conica, in stile futurista, \u00e8 stata disegnata dall'artista Fortunato Depero. Camparisoda \u00e8 tra i prodotti pi\u00f9 importanti del Gruppo: il mercato principale \u00e8 l'Italia.\nUna storia creativa.\nIl primo legame di Camparisoda con l'arte e la creativit\u00e0 risale al 1932, quando Davide Campari chiese a Fortunato Depero di ideare la bottiglia per il primo aperitivo monodose e ne ordina la produzione industriale. Il flacone, come veniva chiamato, ha la forma di un calice rovesciato.\nCon l'ideazione della bottiglia Depero crea la sua opera pi\u00f9 significativa per l'azienda milanese.\nLa bottiglietta \u00e8 il punto di arrivo di un sodalizio artistico che inizia negli anni '20 e la forma conica una conseguenza dello stile di Depero per Campari.\nI Futuristi sono i primi a stabilire una sintonia con il nuovo mondo industriale, comprendendo la natura innovativa della comunicazione pubblicitaria e le forti connessioni esistenti tra l'industria, la pubblicit\u00e0 e la produzione di forme espressive.\nFortunato Depero fu uno dei rappresentanti pi\u00f9 attivi e illustri del movimento artistico. Nel 1919 crea la Casa d'Arte Futurista, con funzioni paragonabili a quelle di un'odierna agenzia di pubblicit\u00e0, e mette a punto proprio per Campari un'originale strategia di comunicazione.\nPer lo stesso Depero \"l'arte deve marciare di pari passo all'industria, alla scienza, alla politica, alla moda del tempo, glorificandole - tale arte glorificatrice venne iniziata dal futurismo e dall'arte pubblicitaria - l'arte della pubblicit\u00e0 \u00e8 un'arte decisamente colorata, obbligata alla sintesi\u2026 arte gioconda - spavalda - esilarante - ottimista\".\nLa pubblicit\u00e0 e il futurismo.\nIl sodalizio Campari-Depero costituisce un caso nella storia della pubblicit\u00e0 italiana e suggella una collaborazione creativa che per Depero non avr\u00e0 riscontro in nessun altro dei rapporti di committenza avuti nel campo della pubblicit\u00e0. Un momento topico della collaborazione tra Campari e Depero si ebbe con il Numero Unico Futurista Campari del 1931 che apr\u00ec le porte a nuove iniziative mirate alla realizzazione di prodotti d'arte di pari passo alle esigenze pubblicitarie. Allo stesso tempo l'opera segn\u00f2 la fine del sodalizio fra l'azienda e l'artista, che per\u00f2 prima di concludersi diede vita all'originale bottiglia di un nuovo prodotto che avrebbe segnato la storia della produzione di alcolici: il Camparisoda appunto."}
{"id": "1539078", "revid": "767487", "url": "https://it.wikipedia.org/wiki?curid=1539078", "title": "Danijela Martinovi\u0107", "text": "Biografia.\nNata in una famiglia di macellai benestanti, Danijela inizia a cantare in tenera et\u00e0. La sua grande opportunit\u00e0 arriva nei primi anni novanta, quando entra a far parte della pop band croata Magazin. Con i Magazin inizia a dominare la scena musicale del Paese, diventando una delle pi\u00f9 grandi icone nazionali, e prende parte all'Eurovision Song Contest 1995.\nAlla fine degli anni novanta lascia i Magazin per proseguire la carriera da solista, ma continua a collaborare col leader della band e prolifico compositore Ton\u010di Hulji\u0107. La cooperazione porta Danijela a vincere nel 1998 il Festival 'Dora' con la ballata popolare \"Neka mi ne svane\" (Possa per me non giungere l'alba) e a rappresentare nuovamente la Croazia all'Eurofestival dove giunge 5\u00ba con 131 punti. Intorno a quel periodo, sconvolge il pubblico croato allorch\u00e9 viene divulgata la notizia del suo divorzio dal cantante Marko Perkovi\u0107 Thompson: il matrimonio tra i due, sino ad allora, non era ancora mai stato rivelato, secondo alcuni forse su richiesta di Ton\u010di Hulji\u0107.\nNel lungo periodo ci\u00f2 non ha comunque influenzato la carriera di nessuno dei due, i quali tuttora sono tra le pi\u00f9 popolari icone dell'industria musicale croata.\nNel 2006, Martinovi\u0107 e Perkovi\u0107 hanno ottenuto il divorzio ufficiale in chiesa. Il rappresentante ufficiale della Chiesa Cattolica in Croazia ha mantenuto il silenzio sui motivi del divorzio.\nDanijela ha una sorella, Izabela che ha intrapreso una carriera musicale.\nNel 2007 ha partecipato al programma \"Dancing with the Stars\", dove ha ballato con Nicolas Quesnoit (vincitore della prima stagione con Zrinka Cvite\u0161i\u0107). \u00c8 stata eliminata nel 5\u00ba episodio."}
{"id": "1539086", "revid": "112466444", "url": "https://it.wikipedia.org/wiki?curid=1539086", "title": "Zrinka Cvite\u0161i\u0107", "text": "Biografia.\nHa fatto parte del Teatro nazionale croato dal 2005 come attrice teatrale. In aggiunta alla recitazione \u00e8 una dotata ballerina. Insieme a Nicolas Quesnoit, Zrinka \u00e8 stata la vincitrice della stagione inaugurale della versione croata del programma \"Dancing with the Stars\". Nel 2013 interpreta \"Girl\" nella produzione londinese del musical \"Once\", per cui vince il Laurence Olivier Award alla miglior attrice in un musical."}
{"id": "1539087", "revid": "287204", "url": "https://it.wikipedia.org/wiki?curid=1539087", "title": "Zrinka Cvitesic", "text": ""}
{"id": "1539088", "revid": "287204", "url": "https://it.wikipedia.org/wiki?curid=1539088", "title": "Danijela Martinovic", "text": ""}
{"id": "1539089", "revid": "124123", "url": "https://it.wikipedia.org/wiki?curid=1539089", "title": "Ray McAnally", "text": "Tra i film pi\u00f9 celebri che ha interpretato vanno ricordati \"Mission\" (1986), in cui recita nella parte del cardinal Altamirano, e \"Il mio piede sinistro\" (1989), nella parte di Mr. Brown, interpretazioni che gli hanno valso il premio BAFTA al miglior attore non protagonista nel 1987 e nel 1990. Nel 1989 conquista inoltre un BAFTA televisivo.\n\u00c8 morto nel 1989, a 63 anni, per un infarto."}
{"id": "1539091", "revid": "68105", "url": "https://it.wikipedia.org/wiki?curid=1539091", "title": "CampariSoda", "text": ""}
{"id": "1539092", "revid": "574302", "url": "https://it.wikipedia.org/wiki?curid=1539092", "title": "Orso d'argento per la migliore attrice", "text": "L'Orso d'argento per la miglior attrice (\"Silberner B\u00e4r/Beste Darstellerin\") \u00e8 un premio cinematografico assegnato dalla giuria internazionale del Festival di Berlino alla miglior attrice dei film presentati in concorso. Il riconoscimento \u00e8 stato introdotto nell'edizione del 1956, mentre in quelle del 1969, 1970, 1973 e 1974 non \u00e8 stato assegnato.\nA partire dall'edizione del 2021, esso confluir\u00e0 (assieme alla sua controparte) in due nuovi premi, divisi non per genere ma per ruolo di protagonista o non protagonista.\nAttrici pi\u00f9 premiate.\nL'attrice statunitense Shirley MacLaine \u00e8 l'unica ad aver vinto pi\u00f9 di un Orso d'argento, nel 1959 per \"Tutte le ragazze lo sanno\" e nel 1971 per \"Desperate Characters\" (ex aequo con Simone Signoret)."}
{"id": "1539098", "revid": "83549", "url": "https://it.wikipedia.org/wiki?curid=1539098", "title": "Meningococco", "text": ""}
{"id": "1539100", "revid": "490388", "url": "https://it.wikipedia.org/wiki?curid=1539100", "title": "Neisseria meningitidis", "text": "Neisseria meningitidis ((pronuncia: ), conosciuto anche come meningococco, \u00e8 un batterio Gram-negativo, un microrganismo che colonizza esclusivamente la specie umana. \u00c8 l'agente eziologico della meningite batterica e di alcune setticemie che pongono ad alto rischio la vita del paziente (meningococcemia).\nVenne scoperto da Giovanni Battista Ughetti nel 1880 e poi isolato e coltivato in vitro da Anton Weichselbaum nel 1887. Infetta soltanto esseri umani e non esiste un portatore animale. \u00c8 l'unica forma di meningite batterica conosciuta che causa epidemie, soprattutto in Asia e in Africa, in quella zona conosciuta come \"cintura della meningite\".\nMorfologia.\n\"N. meningitidis\" \u00e8 un batterio dalla forma rotonda; pi\u00f9 specificamente, tende ad associarsi con un altro microrganismo della stessa specie per formare un diplococco a forma di chicco di caff\u00e8.\nMetabolismo.\nHabitat naturale.\n\"N. meningitidis\" appartiene, nei casi fisiologici, alla flora batterica presente nel nasofaringe di circa il 5-15% della popolazione adulta. Poich\u00e9 non \u00e8 mai stata isolata in esseri diversi dall'uomo, \u00e8 stata ipotizzata la forte dipendenza del meningococco dalle fonti di ferro umane, in particolare lattoferrina e transferrina.\nQuindi il microrganismo non \u00e8 necessariamente un patogeno; alberga nel nasofaringe di persone sane come innocuo saprofita senza dare necessariamente manifestazioni patologiche (portatori sani).\nSopravvivenza all'ambiente esterno.\nAl di fuori dell'ospite sono sensibili alle radiazioni UV, all'essiccamento e al freddo (temperature &lt;24\u00a0\u00b0C; deve essere tenuto presente questo particolare in caso di prelievo a scopo diagnostico).\nEsso pu\u00f2 trasmettersi da un portatore all'altro per mezzo della via aerea, attraverso secrezioni nasali e faringee.\nIsolamento e \"gold standard\".\nPrelievo.\nIl \"gold standard\" che consente l'identificazione di \"N. meningitidis\" si basa sulla crescita di colonie a partire da prelievi diversi in base alla tipologia di paziente:\nIn base a casi specifici e alla conoscenza del professionista coinvolto possono essere suggeriti prelievi a livello di fluidi sinoviali, pericardici o pleurici o biopsie su lesioni cutanee.\nEsame microscopico.\nI tessuti prelevati sono in seguito mandati al laboratorio di microbiologia clinica e analizzati mediante:\nEsame colturale: liquorcoltura ed emocoltura.\nI diplococchi crescono in terreni ricchi, come agar-sangue o agar-cioccolato (questi soddisfano le esigenze nutrizionali e inoltre neutralizzano gli acidi grassi insaturi a cui questi batteri sono particolarmente sensibili).\nSoprattutto al primo isolamento la crescita \u00e8 lenta ed \u00e8 favorita dal 5% di CO2.\nIl batterio, dopo prelievo eseguito su liquor, viene coltivato in un'atmosfera al 5% di anidride carbonica (capnofilia) su un terreno Thayer-Martin o su un agar-cioccolato.\nL'identificazione avviene:\nFattori di virulenza.\nI principali fattori di virulenza sono:\nLa proteina di membrana POR ne permette l'ingresso nell'epitelio, che viene attraversato fino al lato basale, da dove penetra nel torrente circolatorio e da qui alle meningi.\nTerapia.\nPer la terapia sono indicate le penicilline e i sulfamidici, in caso di resistenza o reazione allergica a queste categorie di antibiotici si utilizza cloramfenicolo, cefalosporine ad ampio spettro e rifampicina.\nIl vaccino esiste per i sierotipi A, C, Y e W135 e, di recente, anche per il B.&lt;br&gt;\nPoich\u00e9 la tipologia B contiene sulla membrana esterna del microrganismo acidi sialici che si trovano localizzati anche sulla membrana della cellula umana, l'immunizzazione si otteneva con un polisaccaride derivato dalla capsula, inoculato sottocute, ed era di breve durata: non pi\u00f9 di 2 anni. La scarsa immunogenicit\u00e0 del polisaccaride B era da attribuire alla sua somiglianza molecolare a molecole di adesione delle cellule nervose umane, pertanto l'organismo umano non riconosceva il polisaccaride B come antigene vero e proprio. La copertura vaccinale contro il sierotipo B \u00e8 disponibile anche in Italia dal 2014 (gi\u00e0 approvata dal marzo dello stesso anno in diversi paesi europei) e in alcune regioni \u00e8 stato messo a disposizione in modo gratuito."}
{"id": "1539101", "revid": "43530", "url": "https://it.wikipedia.org/wiki?curid=1539101", "title": "5-idrossitriptamina", "text": ""}
{"id": "1539116", "revid": "729019", "url": "https://it.wikipedia.org/wiki?curid=1539116", "title": "Blefaroptosi", "text": "La blefaroptosi o ptosi palpebrale \u00e8 la diminuzione dell'apertura palpebrale in senso verticale per abbassamento della palpebra superiore come conseguenza di un \"deficit\" anatomico e/o funzionale del relativo muscolo elevatore.\nEziologia.\nLa ptosi palpebrale pu\u00f2 essere:\nTrattamento.\nIl trattamento, nei casi in cui non sia possibile eliminare la causa della ptosi palpebrale, prevede l'intervento chirurgico."}
{"id": "1539117", "revid": "123172155", "url": "https://it.wikipedia.org/wiki?curid=1539117", "title": "Risoluzione", "text": ""}
{"id": "1539121", "revid": "306856", "url": "https://it.wikipedia.org/wiki?curid=1539121", "title": "Sergio Sergi", "text": "Biografia.\nFiglio dell'antropologo Giuseppe Sergi, collabor\u00f2 con il padre e nel 1916 ebbe la cattedra di antropologia presso l'Universit\u00e0 di Roma, dove diresse la \"Rivista di antropologia\".\n\u00c8 noto per gli importanti studi sulla sistematica antropologica in particolare riferita alla craniometria, della quale pose le basi nello studio \"Craniografia e craniometria del primo paleantropo di Saccopastore\" (in \"Ricerche di Morfologia\", XX-XXI, 1943); in base alle sue ricerche pot\u00e9 stabilire l'esatta localizzazione di un importante gruppo di fossili umani, cui diede il nome di Paleantropi, che attribu\u00ec al Pleistocene medio.\nInvent\u00f2 diversi strumenti di precisione per riportare le misure anatomiche, per questo pu\u00f2 essere considerato tra i precursori dei moderni approcci geometrici alla morfologia.\nInoltre perfezion\u00f2 ed estese ai gruppi umani attuali la classificazione introdotta dal padre, ancora oggi di una certa validit\u00e0.\nFu socio nazionale dell'Accademia dei Lincei.\nMassone, divenne Maestro il 20 gennaio 1912, nella Loggia \"Rienzi\" di Roma."}
{"id": "1539123", "revid": "1494169", "url": "https://it.wikipedia.org/wiki?curid=1539123", "title": "Sarolta", "text": ""}
{"id": "1539127", "revid": "254059", "url": "https://it.wikipedia.org/wiki?curid=1539127", "title": "Residenza La Torre", "text": "Per Residenza La Torre si intende un edificio ad uso residenziale che sorge nel rione di Spina 3 nel quartiere di San Donato a Torino (indirizzo: Corso Ottone Rosai, 32).\nL'edificio \u00e8 di valenza significativa per la citt\u00e0: con i suoi 70 metri di altezza ne rappresenta una della costruzioni pi\u00f9 alte.\nLa storia.\nL'edificio \u00e8 stato costruito come parte integrante del complesso residenziale denominato \"Isole nel Parco\" nel rione di Spina 3, una vasta area della citt\u00e0 di Torino che un tempo ospitava stabilimenti industriali. In particolare, sorge nel quartiere San Donato nell'area Valdocco, cos\u00ec denominata perch\u00e9 ospitava l'omonimo stabilimento industriale.\nIl comparto residenziale, costituito da ampi isolati, \u00e8 stato progettato e coordinato dallo studio di Isola Architetti, il quale ha redatto un master plan generale allo scopo di connettere le diverse \"isole\" residenziali con un disegno unitario. Le altre residenze sono edifici tra cinque e i dodici piani, che sorgono su una piastra di parcheggi e sono collegati tra di loro tramite un sistema di passerelle pedonali a ponte.\nIl computo totale degli alloggi \u00e8 di 1352, di cui 611 di edilizia convenzionata. Fa proprio eccezione l'edificio a torre alto 70 metri progettato dallo studio Picco Architetti per il comparto che fronteggia l'Environment Park."}
{"id": "1539130", "revid": "262387", "url": "https://it.wikipedia.org/wiki?curid=1539130", "title": "Lagoftalmo", "text": " \nIl lagoftalmo \u00e8 l'incompleta chiusura della rima palpebrale. Se non trattata a dovere vi \u00e8 la possibilit\u00e0 della comparsa di una cheratite da esposizione.\nIl nervo facciale ricopre un ruolo essenziale in tale manifestazione in quanto se dovesse essere compromesso a causa di qualche operazione o trauma fisico bisogna obbligatoriamente procedere a un'operazione chirurgica per limitare al minimo i danni.\nEziologia.\nLa causa di tale anomalia oculistica pu\u00f2 essere di varia natura, fra cui traumi, esoftalmo e paralisi facciale. \u00c8 inoltre una possibile complicanza oculare della lebbra.\nTrattamento.\nInnanzitutto bisogna difendere l'occhio esposto con bende o similari. Con tale difesa entro pochi giorni l'occhio guarisce spontaneamente. Se la guarigione non dovesse avvenire per una causa qualunque si sottopone la persona a intervento chirurgico."}
{"id": "1539131", "revid": "1543377", "url": "https://it.wikipedia.org/wiki?curid=1539131", "title": "Amazake", "text": "L' o amasake \u00e8 un dolcificante conosciuto da molto tempo in oriente e prodotto dalla fermentazione enzimatica del riso o pi\u00f9 raramente di altri cereali. \nIl fermento utilizzato allo scopo \u00e8 il koji, lo stesso che si usa per produrre il miso di riso o il sak\u00e8. Il chicco di riso viene pre-digerito completamente dai saccaromiceti e scisso in zuccheri pi\u00f9 semplici, producendo il pi\u00f9 modulato e meno invasivo tra i dolcificanti. Contiene infatti meno del 40% di maltosio. Il miglior amazake \u00e8 quello prodotto con riso dolce.\nIn occidente lo si consuma prevalentemente come dessert o come ingrediente nella preparazione di budini o di gelati. In Giappone, dove \u00e8 ben diffuso, viene principalmente utilizzato diluito in acqua e bevuto caldo nella stagione invernale."}
{"id": "1539133", "revid": "1494169", "url": "https://it.wikipedia.org/wiki?curid=1539133", "title": "G\u00e9za", "text": ""}
{"id": "1539149", "revid": "547034", "url": "https://it.wikipedia.org/wiki?curid=1539149", "title": "Congiuntivite primaverile", "text": "In campo oculistico, si intende per congiuntivite primaverile o cheratocongiuntivite Vernal (dal latino \u201cprimaverile\u201d, appunto) o semplicemente VKC (acronimo dell'inglese \"Vernal keratoconjunctivitis\"), una rara malattia cronica infiammatoria della congiuntiva, cio\u00e8 la superficie dell'occhio che vediamo come bianca, anche se in realt\u00e0 la congiuntiva \u00e8 praticamente trasparente, e il colore che vediamo \u00e8 quella della sclera su cui \u00e8 appoggiata. \nTale forma di congiuntivite \u00e8 di tipo noduloiperplastica, ovvero caratterizzata da fenomeni produttivi. Nelle forme pi\u00f9 gravi la visione \u00e8 preclusa, con la chiusura delle palpebre. Di tale rara forma di cheratocongiuntivite esistono testimonianze di studio risalenti agli anni 1846 (Artl) e 1855 (Desmarres), ma \u00e8 ad Edwin Theodor Saemisch che si devono le prime definizioni di \"catarro primaverile\" o \"catarro Vernal\", \nnel 1872.\nSintomatologia.\nI sintomi e segni clinici nel paziente possono manifestarsi come prurito, lacrimazione, produzione di muco biancastro, fotofobia (fastidio o dolore alla luce), dolore alla palpazione e sensazione di corpo estraneo. \nEziologia.\nLe cause scatenanti sono sconosciute, alcuni autori sospettano che sia una reazione anormale ad uno stimolo fotodinamico.\nTerapie.\nMolti farmaci comuni non riescono a risolvere l'anomalia, in questo caso le cure quindi saranno chirurgiche, con la crioterapia e la sostituzione dell'ipertrofia papillare con mucosa buccale. Oltre alle terapie pi\u00f9 comuni come antiallergici, cortisonici e vasocostrittori negli ultimi anni sono in fase di studio in varie cliniche (ad esempio all'ospedale pediatrico Meyer di Firenze) colliri a base di ciclosporina e tacrolimus."}
{"id": "1539150", "revid": "2052878", "url": "https://it.wikipedia.org/wiki?curid=1539150", "title": "Italdisc", "text": "La Italdisc \u00e8 stata una casa discografica italiana attiva dal 1956 al 1972.\nStoria.\nLa \"Italdisc\" venne fondata nel 1956 da Davide Matalon, discografico che aveva lavorato dal 1953 presso la CGD come responsabile della produzione internazionale collaborando con Teddy Reno, e Mario Levi, che si occupava di importare negli Stati Uniti d'America i dischi delle etichette italiane CGD, Fonit, Parlophon e Vis Radio.\nParallelamente Matalon fond\u00f2 anche la Broadway, specializzata per lo pi\u00f9 in cover di brani internazionali, per cui inizi\u00f2 ad incidere nel 1958 Mina, scoperta proprio da Matalon, con lo pseudonimo di \"Baby Gate\", la sede delle due etichette era a Milano (dapprima in viale Papiniano 45, poi in via Beccaria 5).\nTra gli artisti che incisero per questa casa discografica sono da ricordare, oltre a Mina, sicuramente l'artista pi\u00f9 celebre, suo fratello Geronimo, il cantautore folk pugliese Matteo Salvatore, la cantante Renata Mauro, Ricky Gianco (che incide un 45 giri con il suo vero nome, \"Ricky Sanna\", e con la collaborazione dei Ribelli), il tenore Bruno Venturini (prestato, ai suoi esordi, alla musica leggera), il cantautore Roberto Vecchioni e la cantante Anna Ferrari. C'era anche un cantante statunitense che incise in italiano il MO-187 col nome d'arte Mordred e poi torn\u00f2 in America, dove incise col nome d'arte Riccardo Wolf.\nNel 1960 Matalon diede vita anche ad una casa di edizioni musicali, la \"Ducale\", e nel 1963 apr\u00ec a Brebbia una fabbrica di dischi con lo stesso nome; infine nel 1971 apr\u00ec un'altra casa discografica, la Ducale, ancora con la stessa denominazione.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\nSingoli a 45 giri.\nItaldisc segue una catalogazione numerica sequenziale con un prefisso alfabetico diverso costituito dalle iniziali del nome e del cognome del cantante. Fa eccezione Mina, cui viene attribuita la sigla MH, probabilmente perch\u00e9 in questo caso il nome d'arte \u00e8 una sola parola.\nA partire dal 1970 il prefisso diventa IT per qualsiasi interprete."}
{"id": "1539160", "revid": "110157", "url": "https://it.wikipedia.org/wiki?curid=1539160", "title": "Division I 1982-1983", "text": "La Division I 1982-1983 \u00e8 stata la 80\u00aa edizione della massima serie del campionato belga di calcio disputata tra il settembre 1982 e il maggio 1983 e conclusa con la vittoria del , al suo ottavo titolo e secondo consecutivo.\nCapocannoniere del torneo fu Erwin Vandenbergh (), con 20 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1983-1984, altre tre alla Coppa UEFA 1983-1984 e la vincitrice della coppa nazionale alla Coppa delle Coppe 1983-1984."}
{"id": "1539163", "revid": "1442080", "url": "https://it.wikipedia.org/wiki?curid=1539163", "title": "Mizda", "text": "Mizda () \u00e8 una citt\u00e0 della Libia. Fa parte del distretto di al-Jabal al-Gharbi. Nel 2007 contava 28.939.\nDal 2001 al 2007 \u00e8 stata il capoluogo dell'omonimo distretto. \nPosizione.\nLa citt\u00e0 si trova nell'interno della Tripolitania, a circa 160 km a sud di Tripoli, lungo la strada che conduce nella Tripolitania meridionale e nel Fezzan (Sabha)."}
{"id": "1539170", "revid": "131358", "url": "https://it.wikipedia.org/wiki?curid=1539170", "title": "K. Lierse SV", "text": ""}
{"id": "1539171", "revid": "110157", "url": "https://it.wikipedia.org/wiki?curid=1539171", "title": "Division I 1981-1982", "text": "La Division I 1981-1982 \u00e8 stata la 79\u00aa edizione della massima serie del campionato belga di calcio disputata tra il settembre 1981 e il maggio 1982 e conclusa con la vittoria del , al suo settimo titolo.\nCapocannoniere del torneo fu Erwin Vandenbergh (K. Lierse SV), con 25 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1982-1983, altre tre alla Coppa UEFA 1982-1983 e la vincitrice della coppa nazionale alla Coppa delle Coppe 1982-1983."}
{"id": "1539175", "revid": "729019", "url": "https://it.wikipedia.org/wiki?curid=1539175", "title": "Eiao", "text": "Eiao \u00e8 un'isola del Oceano Pacifico appartenente all'arcipelago delle Isole Marchesi.\nGeografia.\nCon 43,8\u00a0km\u00b2 Eiao \u00e8 la pi\u00f9 estesa tra le isole poste all'estremo settentrione, ed \u00e8 caratterizzata dalla presenza di un ampio altipiano centrale, che si spinge all'altezza massima di 576\u00a0m.\n\u00c8 la pi\u00f9 grande isola disabitata dell'arcipelago, posta ad oltre 100\u00a0km dalla prima isola abitata, Nuku Hiva.\nStoria.\nEiao fu scoperta da Joseph Ingraham nel 1791 che la battezz\u00f2 \"Knox Island\".\nPer una breve parentesi nel XIX secolo fu trasformata in prigione, ma questa sua funzione venne ben presto abbandonata vista la difficolt\u00e0 degli approvvigionamenti.\nNel corso degli anni settanta del XX secolo si pens\u00f2 di usarla come sito per i test nucleari francesi."}
{"id": "1539176", "revid": "110157", "url": "https://it.wikipedia.org/wiki?curid=1539176", "title": "Division I 1980-1981", "text": "La Division I 1980-1981 \u00e8 stata la 78\u00aa edizione della massima serie del campionato belga di calcio disputata tra il settembre 1980 e il maggio 1981 e conclusa con la vittoria del , al suo diciassettesimo titolo.\nCapocannoniere del torneo fu Erwin Vandenbergh (K. Lierse SV), con 24 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono sei: la squadra campione si qualific\u00f2 alla Coppa dei Campioni 1981-1982, altre quattro alla Coppa UEFA 1981-1982 e la vincitrice della coppa nazionale alla Coppa delle Coppe 1981-1982."}
{"id": "1539178", "revid": "110157", "url": "https://it.wikipedia.org/wiki?curid=1539178", "title": "Division I 1979-1980", "text": "La Division I 1979-1980 \u00e8 stata la 77\u00aa edizione della massima serie del campionato belga di calcio disputata tra il settembre 1979 e il maggio 1980 e conclusa con la vittoria del , al suo sesto titolo.\nCapocannoniere del torneo fu Erwin Vandenbergh (K. Lierse SV), con 39 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono sei: la squadra campione si qualific\u00f2 alla Coppa dei Campioni 1980-1981, altre quattro alla Coppa UEFA 1980-1981 e la vincitrice della coppa nazionale alla Coppa delle Coppe 1980-1981."}
{"id": "1539182", "revid": "2228385", "url": "https://it.wikipedia.org/wiki?curid=1539182", "title": "Fabio Ferrari (attore)", "text": "Inizi e carriera.\nFiglio dell'attore Paolo Ferrari (1929-2018) e dell'attrice Marina Bonfigli (1930-2015), \u00e8 primogenito di tre fratelli. Inizi\u00f2 la carriera all'inizio degli anni ottanta mentre faceva l'universit\u00e0 (che abbandoner\u00e0 subito dopo), entrando nel mondo del teatro per caso. Un pomeriggio mentre si stava recando a fare domanda per un colloquio di lavoro incontr\u00f2 il suo amico Fabio Camilli (gi\u00e0 attore teatrale) e siccome mancava un attore per una commedia gli proposero il ruolo. I primi ruoli furono in una serie di commedie dirette da Massimo Cinque e Claudio Carafoli, cui seguirono dei ruoli marginali in alcuni film. \nFece il suo debutto cinematografico nel film \"L'attenzione\" nel 1984. La grande popolarit\u00e0 gli giunse dapprima con il film \"Vacanze in America\" con Fabio Camilli (amico d'infanzia) e poi dalle tre stagioni de \"I ragazzi della 3\u00aa C\", in cui interpretava il ruolo di Enrico Lazzaretti, meglio noto come Chicco, un simpatico ultraripetente, personaggio con il quale \u00e8 stato poi inevitabilmente sempre identificato. Nel 1990 fece ritorno in tv con la serie \"College\", dove interpretava un antipatico e ruffiano cadetto, il capocamerata Emilio Baldani, personaggio da lui poco amato. La sua esperienza cinematografica non \u00e8 molto intensa ma \u00e8 stata, comunque, caratterizzata dall'aver lavorato con Pupi Avati, Ettore Scola, Carlo Vanzina, Giovanni Soldati ed Enrico Montesano.\nIn anni pi\u00f9 recenti lo si \u00e8 visto sempre pi\u00f9 spesso impegnato in teatro, anche di genere brillante, per il quale ha interpretato fra l'altro \"Il giorno della tartaruga\", di Garinei e Giovannini su musiche di Renato Rascel, al fianco di Maria Laura Baccarini. Nel 2010 gira nei teatri italiani insieme agli attori Gianluca Ramazzotti, Lorenza Mario, Miriam Mesturino e Raffaele Pisu, con la fortunata commedia \"Chat a due piazze\" scritta da Ray Cooney, per la regia di Gianluca Guidi. Dal gennaio 2010 interpreta il \"corpo\" nella trasmissione di intrattenimento e divulgazione psicanalitica di Rai Radio 2 \"Io, Chiara e l'Oscuro\".\nDal 2019 conduce il programma \"I Fumi del Calcio\" su Retesole emittente televisiva che trasmette su un bouquet di undici canali sul digitale terrestre.\nVita privata.\nNegli anni ottanta ha patito una dipendenza dalle droghe pesanti, da cui \u00e8 uscito dopo un anno e mezzo di terapia.\nTra la seconda e la terza serie de \"I ragazzi della 3\u00aa C\" ha avuto una relazione con Sharon Gusberti.\nSi \u00e8 sposato nel 1995 e nel 1996 ha avuto una figlia."}
{"id": "1539187", "revid": "174925", "url": "https://it.wikipedia.org/wiki?curid=1539187", "title": "Quaternaria", "text": ""}
{"id": "1539193", "revid": "13397578", "url": "https://it.wikipedia.org/wiki?curid=1539193", "title": "Et\u00e0 imperiale", "text": ""}
{"id": "1539199", "revid": "1272592", "url": "https://it.wikipedia.org/wiki?curid=1539199", "title": "Fabio Ferrari", "text": ""}
{"id": "1539204", "revid": "399", "url": "https://it.wikipedia.org/wiki?curid=1539204", "title": "Selezione purificante", "text": ""}
{"id": "1539209", "revid": "124837989", "url": "https://it.wikipedia.org/wiki?curid=1539209", "title": "Pietro II (vescovo di Asti)", "text": "Pietro II, eletto con l'appoggio imperiale, collaborava gi\u00e0 con Corrado II sotto l'episcopato di Oberto.Nel 1041, un diploma di Enrico III, gli concedette ampie facolt\u00e0 giurisdizionale e beni patrimoniali, a sottolineare la volont\u00e0 dell'imperatore di avere una forte figura episcopale di appoggio.Durante il governo di Pietro, si assistette ad un ritorno di centralizzazione dei poteri, che gener\u00f2 un crescente clima di ostilit\u00e0 tra i cittadini astesi.I punti principali della politica episcopale furono:\nPietro per\u00f2, per poter attuare i propri propositi, dovette ricorrere all'aiuto dell'imperatore.Questo cre\u00f2 un profondo distacco tra la Chiesa astese ed i cittadini, che nell'arco di vent'anni, inevitabilmente sfociarono nei disordini del 1066, in seguito all'imposizione della marchesa Adelaide del nuovo vescovo Ingone."}
{"id": "1539213", "revid": "599013", "url": "https://it.wikipedia.org/wiki?curid=1539213", "title": "Brenda Strong", "text": "Biografia.\nStrong \u00e8 nata a Portland, Oregon, figlia di Jean Weatherford e Jack Strong. \u00c8 cresciuta a Brightwood, laureandosi nel 1978 presso la Sandy Union High School di Sandy, nell'Oregon. Successivamente si \u00e8 trasferita in Arizona per frequentare il college e si \u00e8 laureata presso la Arizona State University con una laurea in teatro musicale. Strong \u00e8 stata incoronata Miss Arizona nel 1980.\nCarriera.\nBrenda Strong comincia la sua carriera apparendo in diverse serie televisive negli anni ottanta, fra cui \"MacGyver\", \"Matlock\", \"\", \"Blossom\", \"Cinque in famiglia\" e \"I segreti di Twin Peaks\". Negli anni novanta ottiene una parte fissa nella serie americana \"Seinfeld\", continuando comunque ad essere guest star in episodi di diverse altre serie molto popolari come \"E.R. - Medici in prima linea\", \"Dawson's Creek\", \"Una mamma per amica\", \"CSI - Scena del crimine\" o \"Nip/Tuck\". Ha anche lavorato in diversi ruoli cinematografici. Il pubblico comincia a riconoscerla quando ottiene la parte di Mary Alice Young nel serial statunitense \"Desperate Housewives\", il cui suicidio \u00e8 il punto di partenza della serie. Nonostante appaia molto raramente nel corso degli episodi (come flashback o saltuariamente come visione), la sua voce apre e chiude tutti gli episodi della serie.\nStrong \u00e8 apparsa in un episodio della commedia della NBC, \"The Mysteries of Laura\". Nel 2015, si \u00e8 unita al cast della terza stagione della serie drammatica post-apocalittica The CW, \"The 100\", interpretando il ruolo di Nia, la regina della nazione glaciale. Nel 2016, Strong ha avuto un ruolo ricorrente nella seconda stagione di \"Fear the Walking Dead\". Successivamente si un\u00ec al cast della serie The CW, \"Supergirl,\" un ruolo ricorrente nel ruolo di Lillian Luthor.\nNel 2018, Strong \u00e8 apparsa nella seconda stagione della serie Netflix, \"13 Reasons Why\". Nel 2018, Strong \u00e8 stata promossa allo status regolare di serie per la terza stagione.\nVita privata.\n\u00c8 un'istruttrice di yoga ed esperta di fertilit\u00e0, ha insegnato all'UCLA.\nStrong spos\u00f2 Tom Henri nel luglio 1989; hanno un figlio, Zakery Henri. Ha chiesto il divorzio il 14 gennaio 2011. Nel maggio 2015 ha sposato il regista-attore John Farmanesh-Bocca.\nDoppiatrici italiane.\nNelle versioni in italiano dei suoi film, Brenda Strong \u00e8 stata doppiata da:"}
{"id": "1539214", "revid": "149587", "url": "https://it.wikipedia.org/wiki?curid=1539214", "title": "Tagliaborse", "text": ""}
{"id": "1539216", "revid": "110157", "url": "https://it.wikipedia.org/wiki?curid=1539216", "title": "Division d'Honneur 1937-1938", "text": "La Division d'Honneur 1937-1938 \u00e8 stata la 30\u00aa edizione della massima serie del campionato belga di calcio disputata tra il settembre 1937 e il maggio 1938 e conclusa con la vittoria del R. Beerschot AC, al suo sesto titolo.\nCapocannoniere del torneo fu Marius Mondel\u00e9 (Daring Club de Bruxelles SR), con 32 reti.\nFormula.\nCome nella stagione precedente le squadre partecipanti furono 14 e disputarono un turno di andata e ritorno per un totale di 26 partite.\nLe ultime due classificate retrocedettero in Division 1.\nClassifica finale.\nLegenda:\nNote:"}
{"id": "1539219", "revid": "149485", "url": "https://it.wikipedia.org/wiki?curid=1539219", "title": "Asc Jeanne d'Arc", "text": ""}
{"id": "1539220", "revid": "287204", "url": "https://it.wikipedia.org/wiki?curid=1539220", "title": "Samba\u00edba", "text": "Samba\u00edba \u00e8 un comune del Brasile nello Stato del Maranh\u00e3o, parte della mesoregione del Sul Maranhense e della microregione di Chapadas das Mangabeiras."}
{"id": "1539221", "revid": "110157", "url": "https://it.wikipedia.org/wiki?curid=1539221", "title": "Division I 1978-1979", "text": "La Division I 1978-1979 \u00e8 stata la 76\u00aa edizione della massima serie del campionato belga di calcio disputata tra il settembre 1978 e il maggio 1979 e conclusa con la vittoria del , al suo primo titolo.\nCapocannoniere del torneo fu Erwin Albert (), con 28 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono quattro: la squadra campione si qualific\u00f2 alla Coppa dei Campioni 1979-1980, seconda e terza e classificata alla Coppa UEFA 1979-1980 e la vincitrice della coppa nazionale alla Coppa delle Coppe 1979-1980."}
{"id": "1539222", "revid": "287204", "url": "https://it.wikipedia.org/wiki?curid=1539222", "title": "Santa Filomena do Maranh\u00e3o", "text": "Santa Filomena do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione di Alto Mearim e Graja\u00fa."}
{"id": "1539226", "revid": "767487", "url": "https://it.wikipedia.org/wiki?curid=1539226", "title": "Santa Helena (Maranh\u00e3o)", "text": "Santa Helena \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1539228", "revid": "320578", "url": "https://it.wikipedia.org/wiki?curid=1539228", "title": "SK Beveren-Waas", "text": ""}
{"id": "1539230", "revid": "110157", "url": "https://it.wikipedia.org/wiki?curid=1539230", "title": "Division I 1977-1978", "text": "La Division I 1977-1978 \u00e8 stata la 75\u00aa edizione della massima serie del campionato belga di calcio disputata tra il settembre 1977 e il maggio 1978 e conclusa con la vittoria del , al suo quinto titolo e terzo consecutivo.\nCapocannoniere del torneo fu Harald Nickel (), con 23 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1978-1979, seconda e terza e classificata alla Coppa UEFA 1978-1979 e la vincitrice della coppa nazionale alla Coppa delle Coppe 1978-1979 insieme all'Anderlecht detentore della coppa."}
{"id": "1539231", "revid": "697352", "url": "https://it.wikipedia.org/wiki?curid=1539231", "title": "TV interattiva", "text": ""}
{"id": "1539234", "revid": "697352", "url": "https://it.wikipedia.org/wiki?curid=1539234", "title": "Televisione interattiva", "text": ""}
{"id": "1539235", "revid": "1456895", "url": "https://it.wikipedia.org/wiki?curid=1539235", "title": "Santa In\u00eas (Maranh\u00e3o)", "text": "Santa In\u00eas \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1539237", "revid": "287204", "url": "https://it.wikipedia.org/wiki?curid=1539237", "title": "Santa Luzia (Maranh\u00e3o)", "text": "Santa Luzia \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1539238", "revid": "110157", "url": "https://it.wikipedia.org/wiki?curid=1539238", "title": "Division I 1976-1977", "text": "La Division I 1976-1977 \u00e8 stata la 74\u00aa edizione della massima serie del campionato belga di calcio disputata tra il settembre 1976 e il maggio 1977 e conclusa con la vittoria del , al suo quarto titolo e secondo consecutivo.\nCapocannoniere del torneo fu Fran\u00e7ois Vander Elst (), con 21 reti.\nFormula.\nIl numero di squadre partecipanti pass\u00f2 da 19 a 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono quattro: la squadra campione si qualific\u00f2 alla Coppa dei Campioni 1977-1978, seconda e terza e classificata alla Coppa UEFA 1977-1978 e la vincitrice della coppa nazionale alla Coppa delle Coppe 1977-1978."}
{"id": "1539239", "revid": "287204", "url": "https://it.wikipedia.org/wiki?curid=1539239", "title": "Santa Luzia do Paru\u00e1", "text": "Santa Luzia do Paru\u00e1 \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1539240", "revid": "287204", "url": "https://it.wikipedia.org/wiki?curid=1539240", "title": "Santa Quit\u00e9ria do Maranh\u00e3o", "text": "Santa Quit\u00e9ria do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione del Baixo Parna\u00edba Maranhense."}
{"id": "1539243", "revid": "110157", "url": "https://it.wikipedia.org/wiki?curid=1539243", "title": "Division I 1975-1976", "text": "La Division I 1975-1976 \u00e8 stata la 73\u00aa edizione della massima serie del campionato belga di calcio disputata tra il settembre 1975 e il maggio 1976 e conclusa con la vittoria del , al suo terzo titolo.\nCapocannoniere del torneo fu Hans Posthumus (K. Lierse SV), con 26 reti.\nFormula.\nIl numero di squadre partecipanti pass\u00f2 da 20 a 19 e disputarono un turno di andata e ritorno per un totale di 36 partite.\nLe ultime 3 classificate retrocedettero in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1976-1977, seconda e terza e classificata alla Coppa UEFA 1976-1977 e la vincitrice della coppa nazionale alla Coppa delle Coppe 1976-1977 insieme all'Anderlecht detentore della coppa."}
{"id": "1539244", "revid": "287204", "url": "https://it.wikipedia.org/wiki?curid=1539244", "title": "Santa Rita (Maranh\u00e3o)", "text": "Santa Rita \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione di Ros\u00e1rio."}
{"id": "1539245", "revid": "767487", "url": "https://it.wikipedia.org/wiki?curid=1539245", "title": "Santana do Maranh\u00e3o", "text": "Santana do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione del Baixo Parna\u00edba Maranhense."}
{"id": "1539247", "revid": "110157", "url": "https://it.wikipedia.org/wiki?curid=1539247", "title": "Division I 1974-1975", "text": "La Division I 1974-1975 \u00e8 stata la 72\u00aa edizione della massima serie del campionato belga di calcio disputata tra il settembre 1974 e il maggio 1975 e conclusa con la vittoria del RWD Molenbeek, al suo primo titolo.\nCapocannoniere del torneo fu Alfred Riedl (), con 28 reti.\nFormula.\nIl numero di squadre partecipanti pass\u00f2 da 16 a 20 e disputarono un turno di andata e ritorno per un totale di 38 partite.\nLe ultime 3 classificate retrocedettero in Division 2.\nLe societ\u00e0 ammesse alle coppe europee furono quattro: la squadra campione si qualific\u00f2 alla Coppa dei Campioni 1975-1976, seconda e terza e classificata alla Coppa UEFA 1975-1976 e la vincitrice della coppa nazionale alla Coppa delle Coppe 1975-1976."}
{"id": "1539250", "revid": "287204", "url": "https://it.wikipedia.org/wiki?curid=1539250", "title": "Tricoma", "text": "I tricomi, dal greco \"crescita di peli\", sono sottili escrescenze o appendici di piante e protisti. I tricomi possono avere strutture e funzioni diverse, alcuni esempi sono i capelli o i peli, peli ghiandolari, squame e papille; (peli e papille hanno importanza farmacognostica).\nTricomi assorbenti.\nIl tricoma assorbente pu\u00f2 essere chiamato anche tricopompa dal botanico tedesco Mez (1904). \u00c8 la chiave di volta per l'epifitismo delle specie del genere \"Tillandsia\". \nIl tricoma delle \"Tillandsia\" \u00e8 una struttura pluricellulare a forma di chiodo: composta da uno scudo a sviluppo orizzontale che si sovrappone all'epidermide fogliare e di un asse verticale che penetra nel mesofillo a diretto rapporto con esso. L'acqua che entra in contatto con la foglia viene assorbita dalla cellule periferiche dello scudo (queste sono morte e quindi piene d'aria) e da queste passa a quelle centrali per poi essere trasportata per tutto l'organismo. \nLa frequenza dei tricomi sull'epidermide e lo sviluppo del loro scudo variano da specie a specie contribuendo a condizionarne l'ambiente.\nQuando la pianta \u00e8 asciutta gli scudi dei tricomi tengono i bordi (ali) sollevati tanto da impartire alla foglia un colore grigio ben visibile all'occhio, quando essa viene bagnata le ali scendono aderendo alla superficie fogliare che riacquista il verde brillante."}
{"id": "1539255", "revid": "124220939", "url": "https://it.wikipedia.org/wiki?curid=1539255", "title": "Kotono Mitsuishi", "text": "\u00c8 una delle seiyuu pi\u00f9 popolari in Giappone. Fin da piccola ha dichiarato di avere una grandissima passione per il mondo degli anime, che l'ha spinta a debuttare nella serie OAV di \"Jenny la tennista\" nel 1990.\nDopo essere apparsa negli anime \"La leggenda di Arslan\" e \"Samurai per una pizza\", le proposte per Kotono aumentarono, ma riusc\u00ec a scegliere quella che pi\u00f9 di ogni altra le dar\u00e0 un'immensa popolarit\u00e0: il personaggio di Usagi Tsukino in \"Sailor Moon\". Durante i cinque anni in cui \u00e8 andato in onda l'anime, Mitsuishi Kotono prese parte, insieme alle altre quattro doppiatrici del serial, al gruppo canoro Peach Hips, che la tenne impegnata anche in diversi concerti.\nIn seguito ha doppiato personaggi molto amati dal pubblico come Misato Katsuragi in \"Neon Genesis Evangelion\" o Excel in \"Excel Saga\"."}
{"id": "1539260", "revid": "83531", "url": "https://it.wikipedia.org/wiki?curid=1539260", "title": "Ferrari 126 C4", "text": "La Ferrari 126 C4 \u00e8 una monoposto di Formula 1, costruita e schierata dalla Scuderia Ferrari nella stagione 1984. Progettata da Mauro Forghieri ed Harvey Postlethwaite, venne condotta in gara da Michele Alboreto e Ren\u00e9 Arnoux.\nQuarta ed ultima evoluzione della 126 CK del 1981, pur se sufficientemente veloce, manifest\u00f2 vari problemi di affidabilit\u00e0 che non la misero in condizione di lottare per le classifiche iridate.\nLa vettura.\nCaratteristiche tecniche.\nIl progetto della monoposto C4 prese le mosse dalla C3 del 1983, che i tecnici Ferrari tentarono di migliorare in ogni suo aspetto: vennero rivisti aerodinamica, bilanciamento, fluidi e meccanica.\nNe risult\u00f2 una monoposto dalle forme compatte, con l'abitacolo in posizione molto avanzata, pance laterali ancor pi\u00f9 corte, basse e spioventi (ove i radiatori erano alloggiati con inclinazione di 45\u00b0), una carenatura superiore molto corta (tanto da lasciare scoperta gran parte dell'unit\u00e0 motrice) e solcata lateralmente da due prese NACA. \nIl motore 031 conservava i medesimi alesaggio e corsa del precedente 021, ma venne ulteriormente potenziato e dotato di una nuova iniezione elettronica costruita dalla Lucas Automotive. \nSi provvide poi ad aumentare la capienza dei serbatoi, fermo restando il limite di 220 litri di carburante imposto dalla FIA. \nIl cambio rimase a 5 rapporti, ma venne ridisegnato e collocato in posizione trasversale.\nUn'ulteriore novit\u00e0 era costituita dall'introduzione dei freni con disco in carbonio della Brembo, che la Ferrari andava sperimentando privatamente gi\u00e0 da un anno e mezzo.\nScheda tecnica.\nMotore\nTrasmissione\nAutotelaio\nDimensioni e peso\n Esemplari costruiti \nI test.\nI test invernali non evidenziarono particolari problematiche: le due Ferrari segnarono ottimi tempi, in particolar modo al Paul Ricard, dove Alboreto e Arnoux furono battuti dal solo Elio De Angelis su Lotus: bisogna tuttavia considerare che a tali sessioni non partecipava la McLaren.\nLa stagione.\nNonostante le elevate aspettative di tifosi e stampa, in particolar modo legate al ritorno (a 11 anni di distanza dall'esperienza di Arturo Merzario) di un pilota italiano al volante di una Ferrari in Formula 1, la 126-C4 non seppe rivelarsi competitiva \nLa monoposto manifest\u00f2 infatti frequenti noie meccaniche, in particolare alle turbine KKK, e pat\u00ec ben 12 ritiri in gara (8 per Alboreto e 4 per Arnoux). L'unica vittoria stagionale (nonch\u00e9 l'unica pole position) arriv\u00f2 al GP del Belgio con Alboreto; nell'occasione il compagno di squadra Arnoux segn\u00f2 il giro pi\u00f9 veloce e chiuse terzo. Per il resto della stagione la Ferrari di rado fu in grado di lottare per primeggiare nei Gran Premi, navigando spesso tra il quarto e il sesto posto.\nUn qualche beneficio si ottenne con l'introduzione della versione M2, dotata di pance laterali notevolmente allungate e con profilo rastremato verso il retrotreno (a descrivere il cosiddetto disegno \"a Coca-Cola\") e di una nuova iniezione digitale Weber-Marelli: portata all'esordio nel GP d'Italia, consent\u00ec ad Alboreto di cogliere due secondi e un quarto posto nei tre Gran Premi conclusivi, comunque non sufficienti ad imprimere una svolta al bilancio della stagione.\nLa Ferrari riusc\u00ec comunque a concludere al secondo posto il campionato costruttori, ma con meno della met\u00e0 dei punti della capolista McLaren (dominatrice della stagione con la McLaren MP4/2 motorizzata Porsche), segnando un netto peggioramento rispetto ai risultati ottenuti negli anni precedenti. \nL'annata fu inoltre complicata dalle polemiche sorte in seno alla Ferrari e nei confronti dei partner tecnici. La Scuderia accus\u00f2 infatti la Goodyear di aver costruito pneumatici troppo poco resistenti; i gommisti americani rifiutarono l'accusa e addebitarono le scarse performance delle coperture all'eccessiva temperatura sviluppata dai freni. Fonte di complicazioni fu altres\u00ec la coabitazione tra i due piloti: la scelta di riservare le maggiori attenzioni tecniche ad Alboreto and\u00f2 infatti a demotivare Arnoux, che pi\u00f9 volte venne attaccato dalla stampa italiana per il proprio scarso rendimento in pista.\nA fine stagione Mauro Forghieri fu spostato ad un altro incarico e il progetto della nuova vettura fu affidato al solo Harvey Postlethwaite."}
{"id": "1539261", "revid": "287204", "url": "https://it.wikipedia.org/wiki?curid=1539261", "title": "Santo Amaro do Maranh\u00e3o", "text": "Santo Amaro do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione del Len\u00e7ois Maranhenses."}
{"id": "1539264", "revid": "287204", "url": "https://it.wikipedia.org/wiki?curid=1539264", "title": "Santo Ant\u00f4nio dos Lopes", "text": "Santo Ant\u00f4nio dos Lopes \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1539265", "revid": "167080", "url": "https://it.wikipedia.org/wiki?curid=1539265", "title": "Caravanserragli", "text": ""}
{"id": "1539266", "revid": "287204", "url": "https://it.wikipedia.org/wiki?curid=1539266", "title": "Satubinha", "text": "Satubinha \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1539267", "revid": "174925", "url": "https://it.wikipedia.org/wiki?curid=1539267", "title": "Vasilij S\u00f9rikov", "text": ""}
{"id": "1539268", "revid": "767487", "url": "https://it.wikipedia.org/wiki?curid=1539268", "title": "Sanjuro", "text": " \u00e8 un film del 1962 diretto da Akira Kurosawa, con Toshir\u014d Mifune nel ruolo di protagonista. Il film \u00e8 il sequel de \"La sfida del samurai\" (1961).\nIl samurai Sanjuro \u00e8 di nuovo al centro di una vicenda che lo vede come occasionale protagonista. Da \"corpo estraneo\" della situazione, l'eroe si trasforma presto nel soggetto catalizzatore della storia. Faide e corruzione all'interno di un clan feudale vengono risolte dalla spada e dall'arguzia del samurai.\nTrama.\nNove giovani di una ricca provincia \u2013 capeggiati da Iori, nipote del ciambellano \u2013 sospettano che nel loro clan vi siano numerosi casi di corruzione e malaffare, ben nascosti da qualcuno molto potente, cos\u00ec decidono di fare qualcosa per far s\u00ec che venga fatta pulizia.\nDapprincipio il loro capo cerca di chiedere aiuto allo zio, il ciambellano, ma questi rifiuta di dare loro ascolto, cos\u00ec si rivolgono al sovrintentente Kikui, che accetta invece di aiutarli. La sera dell'appuntamento, per\u00f2, i nove trovano nel luogo dell'incontro l'apparentemente strambo e superficiale r\u014dnin Sanjuro, il quale tuttavia, solo dai loro discorsi, capisce che i ragazzi hanno commesso un grave errore, e che il capo dei corrotti \u00e8 proprio Kikui.\nInfatti, come predetto da Sanjuro, di l\u00ec a breve un manipolo di soldati circonda il tempio con l'ordine di arrestare i ribelli (che tuttavia loro pensano essere svariate centinaia, e non solo una decina), ma il ronin riesce con un trucco a mandarli via, oltre a conquistarsi la stima ed il rispetto di Muroto Hanbei, il capo delle guardie di Kikui.\nA questo punto per\u00f2 Sanjuro comprende che il prossimo a venire arrestato sar\u00e0 il ciambellano, poich\u00e9, dai discorsi che i nove giovani hanno incautamente fatto a Kikui all'atto di chiedergli aiuto, questi ha capito che il ciambellano \u00e8 al corrente del malaffare e ne conosce i responsabili. Il samurai si aggrega quindi ai nove giovani e si dirige alla casa del ciambellano, trovandola come previsto gi\u00e0 occupata dagli uomini di Kikui dopo l'arresto del padrone di casa.\nGrazie all'aiuto di Sanjuro il gruppo riesce a liberare la moglie e la figlia del ciambellano, e lasciata la villa il samurai suggerisce al gruppo di andarsi a nascondere nella casa di uno di loro, proprio attigua a quella di un altro corrotto, il ministro Kurofuji (seguendo la massima \"Il posto migliore per nascondere qualcosa \u00e8 in bella vista\").\nLe due donne liberate, per\u00f2, non hanno idea di dove il ciambellano sia tenuto, cos\u00ec l'unica speranza \u00e8 provocare i cospiratori affinch\u00e9 compiano un passo falso. Inizia quindi una lunga battaglia di nervi, macchinazioni e sotterfugi, con Sanjuro da una parte e l'astuto Muroto dall'altra, fino a che il ronin, di fronte all'apparente impossibilit\u00e0 di spingere il nemico a scoprire le proprie carte, decide ancora una volta di affidarsi al doppio gioco.\nPresentatosi a Muroto, Sanjuro viene quindi arruolato a sua volta come membro delle guardie di Kikui, ma il suo tentativo fallisce parzialmente a causa dell'irruenza dei giovani che mandano all'aria i suoi piani costringendolo ad una soluzione di ripiego che, pur non facendo saltare la sua copertura, lo costringe a lasciare la villa del soprintendente prima di poter liberare il ciambellano.\nA questo punto sembrano non esservi pi\u00f9 speranze, ma un pezzo di carta le riaccende; la villa dove i nove giovani si sono nascosti e quella di Kurofuji sono separate da un muro, sotto il quale passa un ruscello che scorre in entrambi i giardini. La mattina dopo, nel letto del ruscello, viene ritrovato un frammento della lettera che Iori aveva consegnato allo zio per chiedergli di indagare sui casi di corruzione, dal che si deduce che il ciambellano \u00e8 nascosto proprio nella villa accanto.\nL'abitazione per\u00f2 \u00e8 presidiata di guardie, il che rende impossibile un assalto diretto, quindi Sanjuro matura un nuovo piano d'azione: per prima cosa far\u00e0 uscire con un trucco le guardie dalla villa, quindi lascer\u00e0 cadere nel ruscello una grande quantit\u00e0 di camelie dando ai giovani il segnale per l'assalto. Tutto sembra procedere per il meglio, ma dopo essere riuscito a far allontanare Muroto e i soldati Sanjuro viene scoperto da Kurofuji e dagli altri cospiratori; con un ennesimo trucco, per\u00f2, il ronin riesce a spingere i cospiratori a fare loro stessi il segnale, e a quel punto la loro sorte \u00e8 segnata.\nKurofuji, Kikui e gli altri corrotti vengono arrestati o si suicidano, ed il ciambellano \u00e8 di nuovo libero, anche se Iori e gli altri vengono duramente redarguiti per aver voluto fare di testa loro senza pensare alle conseguenze e facendosi abbindolare dalla maschera esteriore del soprintendente. Quanto a Sanjuro, gli viene offerto un posto da alto dignitario all'interno del clan, ma questi rifiuta, venendo ritrovato dai nove ragazzi fuori citt\u00e0 in compagnia di Muroto, sfuggito alla cattura e desideroso di vendetta. Il samurai traditore \u00e8 consapevole della propria inferiorit\u00e0, ma per riscattare il suo onore impone comunque all'avversario di sfidarlo ad un duello da cui esce inevitabilmente sconfitto. Alla fine, ancora una volta, espletato il proprio dovere, Sanjuro se ne va.\nProduzione.\nLiberamente ispirato all'opera \"Peaceful Days\" di Sh\u00fbgor\u00f4 Yamamoto, il film venne concepito come un sequel de \"La sfida del samurai\" e la sceneggiatura venne scritta mantenendo il protagonista del primo film, Sanjuro, distaccandosi cos\u00ec dalla novella di Yamamoto, che vedeva come protagonisti due samurai.\nLa scena in cui Sanjuro schiaffeggia tre dei giovani che l'avevano seguito, mandando cos\u00ec a monte il suo piano e costringendolo a uccidere delle guardie, fu totalmente improvvisata da Toshiro Mifune e colse di sorpresa i tre attori.\nL'esplosione di sangue, nel duello finale tra Sanjuro e Hanbei, fu girata in una sola sequenza; per creare il sangue venne creata una miscela composta da cioccolato ed acqua gassata."}
{"id": "1539269", "revid": "174925", "url": "https://it.wikipedia.org/wiki?curid=1539269", "title": "Wassili Surikow", "text": ""}
{"id": "1539270", "revid": "287204", "url": "https://it.wikipedia.org/wiki?curid=1539270", "title": "Senador Alexandre Costa", "text": "Senador Alexandre Costa \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione di Presidente Dutra."}
{"id": "1539273", "revid": "28592", "url": "https://it.wikipedia.org/wiki?curid=1539273", "title": "Granduchessa", "text": ""}
{"id": "1539274", "revid": "287204", "url": "https://it.wikipedia.org/wiki?curid=1539274", "title": "Senador La Rocque", "text": "Senador La Rocque \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Imperatriz."}
{"id": "1539275", "revid": "287204", "url": "https://it.wikipedia.org/wiki?curid=1539275", "title": "Serrano do Maranh\u00e3o", "text": "Serrano do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione del Litoral Ocidental Maranhense."}
{"id": "1539277", "revid": "1714743", "url": "https://it.wikipedia.org/wiki?curid=1539277", "title": "Bianca di Napoli", "text": "Origine.\nFiglia del re di Napoli, Carlo lo Zoppo e di Maria d'Ungheria, figlia - forse primogenita - di Stefano V d'Ungheria e di sua moglie, la regina Elisabetta dei Cumani.\nBiografia.\nNel 1290, Bianca fu fidanzata a Giovanni (1278-1305), figlio ed erede del marchese del Monferrato, Guglielmo VII. In quello stesso anno, alla morte di Guglielmo VII, Carlo II, il padre di Bianca divenne il custode del nuovo marchese, di Giovanni I. Nei mesi successivi alla morte di Guglielmo VII sia i Savoia che Milano invasero il Monferrato e il Capitano del Popolo di Milano, Matteo Visconti, prese in custodia Giovanni I, togliendolo all'influenza di Carlo II.\nNel Monastero romanico di Santa Maria a Vilabertran, (Alt Empord\u00e0), nel nord della Catalogna, all'et\u00e0 di quindici anni, Bianca, Il 1\u00ba novembre del 1295, come risulta dalla Cronaca piniatense (\"Do\u00f1a Blanca filia del\u2026rey Carlos\" at \"Villabeltran en el dia Todos-Santos\"), spos\u00f2 il re di Aragona, Giacomo II, figlio secondogenito del re d'Aragona, di Valencia e conte di Barcellona e altre contee catalane, Pietro III \"il Grande\" e di Costanza di Sicilia, figlia del re di Sicilia Manfredi (figlio illegittimo dell'imperatore Federico II di Svevia) e di Beatrice di Savoia (1223 \u2013 1259). Per Giacomo II era il secondo matrimonio, e si era reso libero dal precedente matrimonio con Isabella di Castiglia, per avere ottenuto l'annullamento, dopo averla ripudiata, per cui tra le condizioni del trattato di Anagni, firmato con Carlo lo Zoppo il 12 giugno del 1295 pot\u00e9 accettare la clausola di dover sposare Bianca, la figlia di Carlo.\nBianca fu una donna di grande religiosit\u00e0, molto legata al marito che accompagn\u00f2 spesso anche in occasione di alcune spedizioni militari.&lt;br&gt;A Barcellona, Bianca tenne una propria cancelleria, e a Barcellona mor\u00ec non ancora trentenne.&lt;br&gt;Bianca fu tumulata in un'abbazia cistercense, il monastero di Santa Croce, ad Aiguam\u00farcia, Tarragona.\nFigli.\nBianca a Giacomo diede dieci figli:"}
{"id": "1539278", "revid": "287204", "url": "https://it.wikipedia.org/wiki?curid=1539278", "title": "Sucupira do Norte", "text": "Sucupira do Norte \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadas do Alto Itapecuru."}
{"id": "1539279", "revid": "767487", "url": "https://it.wikipedia.org/wiki?curid=1539279", "title": "Sucupira do Riach\u00e3o", "text": "Sucupira do Riach\u00e3o \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadas do Alto Itapecuru."}
{"id": "1539281", "revid": "486946", "url": "https://it.wikipedia.org/wiki?curid=1539281", "title": "Accademia di Belle Arti di San Pietroburgo", "text": ""}
{"id": "1539282", "revid": "5456", "url": "https://it.wikipedia.org/wiki?curid=1539282", "title": "Campionati mondiali di atletica leggera 2003", "text": ""}
{"id": "1539283", "revid": "28592", "url": "https://it.wikipedia.org/wiki?curid=1539283", "title": "Feodosija Morozova", "text": ""}
{"id": "1539286", "revid": "265587", "url": "https://it.wikipedia.org/wiki?curid=1539286", "title": "George Mallory", "text": "Biografia.\nNato a Mobberley, nella contea inglese del Cheshire, da una famiglia religiosa (padre pastore e madre figlia di un pastore), nel 1905 fu ammesso al Magdalene College di Cambridge.\nDopo la laurea trascorse un anno nella citt\u00e0 inglese e un periodo in Francia.\nNel 1910 divenne insegnante alla Charterhouse School, nel Surrey.\nL\u00ec conobbe Ruth Turner, che divenne sua moglie nel 1914 e con cui ebbe i figli Frances Clare (1915\u20132001), Berry Ruth (1917\u20131953) e John (1920-).\nNel 1910 tent\u00f2 con alcuni amici la scalata del monte V\u00e9lan nelle Alpi.\nL'anno successivo raggiunse la vetta del Monte Bianco e nel 1913 aveva gi\u00e0 al suo attivo varie scalate, tra le quali quella del Pillar nel Lake District, conosciuta oggi come la \"via di Mallory\".\nSubito dopo il matrimonio, nel dicembre del 1915 Mallory entra a far parte del reparto di artiglieria delle forze armate come luogotenente in seconda. Il fratello, Trafford Leigh-Mallory, far\u00e0 carriera militare fino a comandare le forze aeree alleate durante lo sbarco in Normandia.\nDopo la guerra Mallory ritorna brevemente al suo lavoro di docente a Charterhouse, dimettendosi nel 1921 per poter prendere parte alla prima spedizione sull'Everest. Tra le varie spedizioni, cerca di guadagnarsi da vivere scrivendo articoli e insegnando. Nel 1923, \u00e8 \"lecturer\" presso l'Universit\u00e0 di Cambridge, ottenendo un permesso temporaneo per prendere parte alla terza spedizione inglese per la conquista della vetta dell'Everest, nel 1924.\nL'8 giugno 1924, con il compagno di scalata Andrew Irvine, lascia la propria tenda sulla parete nord dell'Everest e comincia il tentativo di ascensione all'ultimo tratto della vetta pi\u00f9 alta del mondo. Alle 12.50, in ritardo sulla tabella di marcia, sono avvistati a circa 240 metri dalla cima dal compagno di scalata Noel Odell, per poi essere nascosti da folate di neve.\nNon vi \u00e8 certezza se i due scalatori abbiano o meno raggiunto la vetta della cima pi\u00f9 alta del mondo 29 anni prima di Edmund Hillary e dello sherpa Tenzing Norgay, fatto che costituisce uno dei principali misteri della storia dell'alpinismo.\nIl ritrovamento del corpo.\nNella \"Mallory and Irvine Research Expedition\" sponsorizzata dalla BBC nel 1999 l'alpinista Conrad Anker trov\u00f2 i resti di George Mallory. La corda che aveva legato intorno alla vita, spezzata, gli aveva lasciato dei segni sul busto, il che indicava che la caduta di Mallory era stata particolarmente brutta e doveva avere oscillato per un po'. La gamba sinistra era incrociata sulla destra, fratturata all'altezza dello stinco. \nAll'inizio Anker e i compagni avevano pensato che il corpo fosse quello di Irvine perch\u00e9 si trovava proprio sotto il punto in cui una decina di anni dopo la scomparsa dei due era stata rinvenuta la sua picozza.\nLa spedizione non ha per\u00f2 svelato la dinamica dei fatti, poich\u00e9 i resti erano privi di strumentazione. Un elemento che potrebbe rivelare maggiori informazioni sarebbe la macchina fotografica Kodak, forse in possesso del compagno di cordata Andrew Irvine, le cui pellicole potrebbero aver resistito al tempo grazie alle basse temperature d'alta quota, sebbene vi sia inoltre la possibilit\u00e0 che, anche se i due fossero giunti sulla cima a ora inoltrata vista la partenza tardiva, l'illuminazione possa essere stata troppo scarsa per scattare fotografie. Dopo aver celebrato un sommario funerale, Anker ed i compagni provvidero alla sepoltura di Mallory sullo stesso luogo del ritrovamento.\nNel 2013 Tony Smythe, figlio dell'alpinista Frank Smythe, ha scoperto che il padre aveva gi\u00e0 probabilmente localizzato il corpo di Mallory nel 1936, ma aveva preferito comunicare la scoperta solo via lettera al capo della spedizione inglese e non alla stampa, per evitare clamore giornalistico.\nA partire dal 2010 lo storico Tom Holzel ha annunciato di aver localizzato il luogo in cui si troverebbe il corpo di Irvine.\nMallory nei media.\nL'avventurosa storia di Mallory e la sua misteriosa fine hanno ispirato opere letterarie e cinematografiche.\nIl documentario girato da John Noel, \"The Epic of Everest\", \u00e8 la testimonianza diretta del cameramen ufficiale della missione del 1924. Una versione restaurata venne proposta nel 2020 nella rassegna tenutasi solo on-line .\nAlcune immagini dello stesso Noel si ritrovano in un'altra opera del 1953, \"The Conquest of Everest\" diretta dall'alpinista neozelandese George Lowe.\nNel 1991 venne realizzato un film-documentario \"Galahad of Everest\" che ricostruiva la storia dell'ultima scalata di Mallory, con quest'ultimo interpretato dall'attore e alpinista britannico Brian Blessed.\nNel 2001 usc\u00ec poi un documentario sulla spedizione di ricerca dei corpi di Irvine e Mallory del 1998, intitolato \"Found on Everest\", prodotto da Riley Morton.\nNel 2010 usc\u00ec un nuovo film-documentario sulla vita di Mallory, \"The Wildest Dream\", diretto da Anthony Geffen, con protagonista lo stesso capo della spedizione del '98-'99 Conrad Anker, e Ralph Fiennes nei panni di Mallory.\nA partire dal romanzo del 2009 \"Paths of Glory\" di Jeffrey Archer, si port\u00f2 avanti il progetto per un film intitolato \"Everest\", con Doug Liman regista e Tom Hardy in un primo momento e Benedict Cumberbatch in seguito, indicati per interpretare Mallory. Nel 2014 il progetto venne accantonato ma poi \u00e8 stato ripresentato nel 2021 con lo stesso regista e Ewan McGregor nuovo protagonista.\nNel 2015 venne alla luce un altro progetto cinematografico, \"In High Places\" con Michael Sheen come protagonista, che sarebbe stato diretto da James McEachen con la prevista partecipazione di Andrew Scott nel ruolo del compagno di scalata Noel Odell e di Kelly Macdonald in quello della moglie di Mallory. Il progetto non ha mai avuto seguito.\nIn fine, con la storia di Mallory sullo sfondo, nel 2000 il mangaka Jir\u014d Taniguchi realizz\u00f2 \"La vetta degli dei\", tratto da un romanzo di Baku Yumemakura, e dal quale nel 2021 il regista francese Patrick Imbert trasse il film d'animazione omonimo."}
{"id": "1539287", "revid": "767487", "url": "https://it.wikipedia.org/wiki?curid=1539287", "title": "S\u00e3o Benedito do Rio Preto", "text": "S\u00e3o Benedito do Rio Preto \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadinha."}
{"id": "1539289", "revid": "174925", "url": "https://it.wikipedia.org/wiki?curid=1539289", "title": "Vassili Surikov", "text": ""}
{"id": "1539292", "revid": "287204", "url": "https://it.wikipedia.org/wiki?curid=1539292", "title": "S\u00e3o Bento (Maranh\u00e3o)", "text": "S\u00e3o Bento \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1539296", "revid": "287204", "url": "https://it.wikipedia.org/wiki?curid=1539296", "title": "S\u00e3o Bernardo", "text": "S\u00e3o Bernardo \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione del Baixo Parna\u00edba Maranhense."}
{"id": "1539297", "revid": "5456", "url": "https://it.wikipedia.org/wiki?curid=1539297", "title": "Robert de Castella", "text": ""}
{"id": "1539299", "revid": "17204", "url": "https://it.wikipedia.org/wiki?curid=1539299", "title": "Duke Nukum", "text": ""}
{"id": "1539301", "revid": "152594", "url": "https://it.wikipedia.org/wiki?curid=1539301", "title": "Torre Michelin Nord", "text": ""}
{"id": "1539302", "revid": "287204", "url": "https://it.wikipedia.org/wiki?curid=1539302", "title": "Marias Pass", "text": "Il Marias Pass (quota 1558\u00a0m). \u00e8 un passo di montagna nel Montana, Stati Uniti, che permette di attraversare il Continental Divide. Confina con il Glacier National Park.\nStoria.\nIl Marias Pass fu scoperto nel dicembre 1889 da John Frank Stevens (25 April 1853\u20132 June 1943), ingegnere ferroviario e progettista capo della compagnia ferroviaria \"Great Northern Railway\". Da anni si sapeva di un valico nella zona, ma fu proprio Stevens, insieme alla sua guida indiana Coonsah a scoprirlo. La zona era ideale per il passaggio di una ferrovia, sia per la valle molto larga, che non avrebbe richiesto importanti manufatti quali ponti e gallerie, sia per la lenta e graduale ascesa verso la sommit\u00e0. In effetti, in tutte le Montagne Rocciose, non vi \u00e8 alcun altro valico pi\u00f9 facilmente accessibile e pi\u00f9 basso del Marias Pass.\nI lavori per la ferrovia iniziarono da \"Fort Assinniboine\" il 1\u00ba agosto 1890, e furono completati due anni dopo. La presenza della \"Great Northern Railway\" diede impulso anche alla creazione del vicino Glacier National Park.\nAttualmente, il valico \u00e8 attraversato dalla U.S. Route 2 e dalla ferrovia BNSF Railway, compagnia ferroviaria erede della \"Great Northern Railway\". La Amtrak attraversa la zona con il treno Empire Builder, che \u00e8 dotato di apposite carrozze panoramiche per ammirare i ghiacciai presenti nella zona.\nSulla sommit\u00e0 del Marias Pass, oltre ad un obelisco, c'\u00e8 anche una statua di John Frank Stevens."}
{"id": "1539303", "revid": "110157", "url": "https://it.wikipedia.org/wiki?curid=1539303", "title": "S\u00e3o Domingos do Azeit\u00e3o", "text": "S\u00e3o Domingos do Azeit\u00e3o \u00e8 un comune del Brasile nello Stato del Maranh\u00e3o, parte della mesoregione del Sul Maranhense e della microregione di Chapadas das Mangabeiras."}
{"id": "1539304", "revid": "63727", "url": "https://it.wikipedia.org/wiki?curid=1539304", "title": "Opel Astra Coup\u00e9", "text": ""}
{"id": "1539305", "revid": "287204", "url": "https://it.wikipedia.org/wiki?curid=1539305", "title": "S\u00e3o Domingos do Maranh\u00e3o", "text": "S\u00e3o Domingos do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione di Presidente Dutra."}
{"id": "1539307", "revid": "767487", "url": "https://it.wikipedia.org/wiki?curid=1539307", "title": "S\u00e3o Francisco do Brej\u00e3o", "text": "S\u00e3o Francisco do Brej\u00e3o \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Imperatriz."}
{"id": "1539308", "revid": "466539", "url": "https://it.wikipedia.org/wiki?curid=1539308", "title": "Alta corte di Gerusalemme", "text": "LAlta corte di Gerusalemme era il supremo concilio feudale del Regno di Gerusalemme. A volte veniva chiamata \"curia generalis\" o \"curia regis\".\nStoria e caratteristiche della Corte.\nOrigine e composizione.\nLe corti feudali erano caratteristiche tipiche dell'organizzazione medievale e in particolare in quella Franca. Le corti erano particolari riunioni di un Signore e dei suoi vassalli, con poteri di tipo giudiziario-legislativo, che variavano per\u00f2 da caso a caso a seconda della natura del rapporto feudale intercorrente tra i vassalli ed il Signore e la natura del potere feudale di quest'ultimo.\nNel Regno di Gerusalemme, il re non era sovrano per diritto ereditario, ma elettivo. Questa condizione, determinata dalla particolare origine del regno, nato dalle diverse spedizioni autonome concorse nella prima crociata (agli inizi del XII secolo), assegnava dunque una particolare preminenza alla corte regia, nella quale il sovrano rivestiva una sorta di condizione di \"primus inter pares\" nel concilio dei suoi elettori (in origine i capi della crociata).\nTecnicamente tutti i vassali reali, che riconoscevano conformemente l'autorit\u00e0 del sovrano, avevano il diritto di assistere e votare. Vi si aggiungeva il patriarca di Gerusalemme, rappresentante della Chiesa e della particolare compartecipazione di quest'ultima al potere sovrano del Regno, determinato dall'originale supremazia papale nella crociata. I nobili che assistevano con maggiore regolarit\u00e0 ai lavori della corte, che si riuniva dove necessario e laddove il re la convocava, dunque non solo a Gerusalemme, tendevano a servire, quando necessario, come giudici. Per ovvi motivi spesso tali nobili coincidevano coi suoi ufficiali, i quali potevano anche presiedere la corte in assenza del sovrano.\nSolo quattro voti (il re e tre vassalli qualsiasi) erano necessari per raggiungere il quorum. \nDopo il 1120 circa, poterono far parte della corte anche i vari vescovi del Regno, che, su pressione dei nuovi crociati giunti dall'Occidente, furono autorizzati ad assistere e votare; la prima volta questo accadde ad Acri il 24 giugno 1148 durante la seconda crociata, quando si prese la decisione di attaccare Damasco. Successivamente anche i gran maestri dei vari ordini militari furono autorizzati ad assistere e votare. Durante il XII secolo soleva partecipare alla Corte anche un piccolo gruppo di consiglieri del re, ma verso la fine del secolo questo gruppo scomparve.\nDoveri.\nLa Corte imponeva le tasse agli abitanti del regno e votava sulle spedizioni militari. Quando si decideva la spedizione tutti i vassalli del regno venivano mobilitati. La Corte era l'unico corpo giudiziario per i nobili del regno, per casi come omicidio, violenza, usura, vendite ed acquisti di feudi e cavalli, mancato servizio, eredit\u00e0 e tradimento. Le punizioni includevano la confisca della terra, l'esilio, o la morte in casi estremi. Era possibile evitare la pena sconfiggendo tutti i giudici in un combattimento giudiziario, ma questo era naturalmente poco pratico e non venne mai fatto. La Corte era inoltre responsabile della circolazione delle monete.\nCosa pi\u00f9 importante, la Corte sceglieva il re o il suo reggente, e poneva fine alle dispute per il trono tra i vari rivendicatori. Ogni nuovo regno iniziava con una riunione della Corte, che riconosceva formalmente il nuovo re, e con il giuramento di fedelt\u00e0 di ogni suo membro. I membri della Corte esprimevano il loro parere al re e insieme decidevano sul da fare. Si poteva anche essere in disaccordo con il re e non considerare i suoi desideri. In sostanza, il re era pi\u00f9 un \"primo tra pari\" mentre sedeva nella Corte, anche se era riconosciuto come suo capo.\nChiunque dichiarava il falso o rompeva un giuramento perdeva il diritto di esprimersi e di votare.\nL\"Assise sur la ligeage\".\nForse la parte di legislazione pi\u00f9 importante emanata dalla Corte fu l\"Assise sur la ligeage\" (\"Assise sulla lealt\u00e0\"), sentenziata nel 1166, durante il regno di Amalrico I. L'assise proibiva formalmente la confisca illegale dei feudi e al contempo concedeva anche ai valvassori (cio\u00e8 ai vassalli dei vassali reali) di ricorrere al giudizio dell'Alta corte e quindi di sedervi. Di fatto tale atto, ampliando la composizione della corte anche ai valvassori, consentiva al Re di aumentare la propria base di consenso e al contempo di dotarsi di uno strumento atto a limitare il potere dei grandi baroni, fornendogli il mezzo per intervenire nel rapporto di questi coi propri sottoposti.\nL'atto, tuttavia, pur consentendo ora a tutti i nobili il diritto di parola, non annullava la distinzione esistente tra vassalli e valvassori, n\u00e9 annullava il diritto dei baroni di riunire le proprie corti feudali per giudicare i valvassori. L'Assise, inoltre, poteva rappresentare un'arma a doppio taglio per la stessa corona, che poteva ora essere chiamata in giudizio dalla Corte per rispondere delle proprie decisioni in merito all'assegnazione dei feudi.\nA seguito dell'Assise, la composizione della Corte crebbe a circa 600 uomini con diritto di voto."}
{"id": "1539310", "revid": "729019", "url": "https://it.wikipedia.org/wiki?curid=1539310", "title": "Luke Kibet", "text": "Biografia.\nNato nel villaggio di Kaplelach, nel distretto di Uasin Gishu, ha iniziato la sua carriera nel centro di allenamento di Eldoret, gareggiando principalmente nelle siepi. Ha iniziato a dedicarsi alla maratona nel 2004 e in questa specialit\u00e0 \u00e8 riuscito ad imporsi a livello internazionale. Attualmente \u00e8 allenato da Moses Tanui al campo di allenamento di Kaptagat.\nHa vinto la medaglia d'oro nella maratona ai Mondiali di Osaka 2007 con il tempo di 2h15'59\", prima vittoria keniota da quella di Douglas Wakiihuri nel 1987.\nIl suo primato personale \u00e8 2h08'52\", ottenuto nell'ottobre 2005 alla maratona di Eindhoven. Nella mezza maratona il suo record \u00e8 1h00'43\", ottenuto nel settembre 2006 a Rotterdam.\nIl 28 ottobre 2007 ha vinto la Great South Run, corsa di 10 miglia a Portsmouth.\nDurante i disordini scoppiati in seguito alle elezioni politiche keniote del 2007, Kibet fu attaccato dalla folla, ma \u00e8 riuscito a sopravvivere senza essere ferito."}
{"id": "1539313", "revid": "287204", "url": "https://it.wikipedia.org/wiki?curid=1539313", "title": "S\u00e3o Francisco do Maranh\u00e3o", "text": "S\u00e3o Francisco do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadas do Alto Itapecuru."}
{"id": "1539315", "revid": "120897181", "url": "https://it.wikipedia.org/wiki?curid=1539315", "title": "Andrew Irvine", "text": "Prese parte alla terza spedizione inglese per la scalata del monte Everest nel 1924, rimanendovi poi vittima.\nBiografia.\nL'impresa che tent\u00f2 di compiere insieme al suo compagno di cordata George Mallory \u00e8 uno dei misteri dell'alpinismo: l'inglese \u00e8 infatti deceduto con Mallory nel tentativo di raggiungere per primi gli 8848\u00a0m della montagna pi\u00f9 alta del mondo; tuttavia non si sono mai avute conferme se i due abbiano preceduto o meno di 29 anni sir Edmund Hillary e lo sherpa Tenzing Norgay sulla vetta dell'Everest.\nSi ritiene che Irvine avesse con s\u00e9 una macchina fotografica Kodak Vest Pocket; se, trovandola, si scoprissero degli scatti della vetta, si dovrebbe riscrivere la storia della vetta pi\u00f9 alta del mondo.\nA differenza di quello del compagno di scalata, il corpo del giovane Irvine non \u00e8 stato rinvenuto. \nNel 1960 il vice capo della spedizione cinese che per prima scal\u00f2 l'Everest dalla parete nord, Xu Jing, dopo aver rinunciato alla scalata e preso una scorciatoia, a 8300 metri di quota dichiar\u00f2 di aver avvistato un corpo in un crepaccio. All'epoca dell'avvistamento le uniche persone morte a quella quota sulla Parete Nord dell'Everest erano Mallory e Irvine. E quando Jing raccont\u00f2 questo episodio, nel 2001, i resti di Mallory erano gi\u00e0 stati trovati. \nNel 1979, lo scalatore cinese Wang Hongbao avvist\u00f2 un corpo che si ritenne potesse essere quello di Irvine. Hongbao non fu per\u00f2 in grado di indicare la posizione del corpo per un'eventuale operazione di recupero, perch\u00e9 il giorno successivo fu travolto e ucciso da una valanga.\nA partire dal 2010 lo storico Tom Holzel ha annunciato di aver localizzato il luogo in cui si troverebbe il corpo di Irvine, ma una spedizione di ricerca del maggio 2019 da parte del team di National Geographic non ha dato risultati positivi."}
{"id": "1539316", "revid": "287204", "url": "https://it.wikipedia.org/wiki?curid=1539316", "title": "S\u00e3o F\u00e9lix de Balsas", "text": "S\u00e3o F\u00e9lix de Balsas \u00e8 un comune del Brasile nello Stato del Maranh\u00e3o, parte della mesoregione del Sul Maranhense e della microregione di Chapadas das Mangabeiras."}
{"id": "1539319", "revid": "10873", "url": "https://it.wikipedia.org/wiki?curid=1539319", "title": "System on a Chip", "text": ""}
{"id": "1539322", "revid": "110157", "url": "https://it.wikipedia.org/wiki?curid=1539322", "title": "S\u00e3o Jos\u00e9 de Ribamar", "text": "S\u00e3o Jos\u00e9 de Ribamar \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Aglomera\u00e7\u00e3o Urbana de S\u00e3o Lu\u00eds."}
{"id": "1539336", "revid": "287204", "url": "https://it.wikipedia.org/wiki?curid=1539336", "title": "S\u00e3o Jos\u00e9 dos Bas\u00edlios", "text": "S\u00e3o Jos\u00e9 dos Bas\u00edlios \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione di Presidente Dutra."}
{"id": "1539340", "revid": "106990", "url": "https://it.wikipedia.org/wiki?curid=1539340", "title": "Idreno Utimpergher", "text": ""}
{"id": "1539341", "revid": "287204", "url": "https://it.wikipedia.org/wiki?curid=1539341", "title": "S\u00e3o Jo\u00e3o Batista (Maranh\u00e3o)", "text": "S\u00e3o Jo\u00e3o Batista \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1539343", "revid": "339392", "url": "https://it.wikipedia.org/wiki?curid=1539343", "title": "The Cheetah Girls 3", "text": ""}
{"id": "1539344", "revid": "287204", "url": "https://it.wikipedia.org/wiki?curid=1539344", "title": "S\u00e3o Jo\u00e3o do Car\u00fa", "text": "S\u00e3o Jo\u00e3o do Car\u00fa \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1539345", "revid": "287204", "url": "https://it.wikipedia.org/wiki?curid=1539345", "title": "Antoine-Jean-Baptiste Thomas", "text": "Vita.\nLe notizie sulla vita e le opere di Thomas sono molto scarse. Nel 1816 vinse il Prix de Rome per la pittura e venne pertanto accolto all'Accademia di Francia a Roma dal novembre 1816 al dicembre 1818. Dal soggiorno romano Thomas trasse motivo per un volume in folio \"Un an \u00e0 Rome et dans ses environs\" pubblicato a Parigi nel 1823. Mor\u00ec a Parigi nel 1833 o nel 1834.\nOpere.\nUn an \u00e0 Rome et dans ses environs.\n\u00e8 un'opera composta da 46 pagine di testo e 72 litografie a colori aventi per oggetto gli scene e costumi della Roma durante il periodo in cui l'artista vi risiedette, durante il regno di Pio VII. Gli argomenti, in numero di 71, sono disposti secondo lo svolgimento nel corso dell'anno (dalla \"Benedizione del Bambino all'Aracoeli\" il primo gennaio, alla \"Befana\", chiusura delle feste natalizie). A ciascun capitolo \u00e8 legata una litografia riprodotta nella seconda parte del volume."}
{"id": "1539346", "revid": "55935", "url": "https://it.wikipedia.org/wiki?curid=1539346", "title": "Antoine Jean-Baptiste Thomas", "text": ""}
{"id": "1539348", "revid": "287204", "url": "https://it.wikipedia.org/wiki?curid=1539348", "title": "S\u00e3o Jo\u00e3o do Para\u00edso (Maranh\u00e3o)", "text": "S\u00e3o Jo\u00e3o do Para\u00edso \u00e8 un comune del Brasile nello Stato del Maranh\u00e3o, parte della mesoregione del Sul Maranhense e della microregione di Porto Franco."}
{"id": "1539349", "revid": "767487", "url": "https://it.wikipedia.org/wiki?curid=1539349", "title": "Tamir Cohen", "text": "Anche suo padre Avi \u00e8 stato un calciatore."}
{"id": "1539350", "revid": "1305772", "url": "https://it.wikipedia.org/wiki?curid=1539350", "title": "Kolberg", "text": ""}
{"id": "1539351", "revid": "287204", "url": "https://it.wikipedia.org/wiki?curid=1539351", "title": "S\u00e3o Jo\u00e3o do Soter", "text": "S\u00e3o Jo\u00e3o do Soter \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Caxias."}
{"id": "1539353", "revid": "110157", "url": "https://it.wikipedia.org/wiki?curid=1539353", "title": "S\u00e3o Jo\u00e3o dos Patos", "text": "S\u00e3o Jo\u00e3o dos Patos \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadas do Alto Itapecuru.\nStoria.\nIl comune di S\u00e3o Jo\u00e3o dos Patos \u00e8 nato nella prima met\u00e0 del XIX secolo con l'occupazione del territorio da parte di agricoltori francesi, attratti dalla fertilit\u00e0 della terra. L'abitato \u00e8 sito tra i due laghi, denominati \"Lago di San Giovanni\" e \"Lagoa dos Patos\", e da questi prende il nome.\nGeografia fisica.\nIl comune di S\u00e3o Jo\u00e3o dos Patos \u00e8 situato 540\u00a0km da S\u00e3o Lu\u00eds, capitale dello Stato del Maranh\u00e3o.\nIl clima \u00e8 tropicale continentale, con un'ampia escursione di temperatura. I mesi pi\u00f9 freschi vanno da giugno ad agosto, con temperature comprese tra i 16\u00a0\u00b0C e i 23\u00a0\u00b0C; da agosto a dicembre la temperatura sale a valori tra i 29\u00a0\u00b0C e i 32\u00a0\u00b0C, i pi\u00f9 alti nell'arco dell'anno. L'umidit\u00e0 si mantiene in genere sotto al 30%.\nLa stagione delle piogge va da dicembre a maggio, ed \u00e8 attesa dai produttori di riso della regione. Negli anni di El Ni\u00f1o \u00e8 possibile che la stagione inizi in ritardo.\nEconomia.\nL'economia della citt\u00e0 \u00e8 molto varia, l'attivit\u00e0 principale \u00e8 la produzione di attrezzi, di ricami, di bevande e la lavorazione di cereali e frutta. Nel settore agricolo si distingue la produzione di riso, mais, fagioli, \"ab\u00f3rbora\", anguria e di canna da zucchero, l'allevamento semi-intensivo di bovini e caprini.\n\u00c8 sede di un centro commerciale nella regione, punto di riferimento per l'intero hinterland. Poich\u00e9 la citt\u00e0 \u00e8 una sede di decentramento amministrativo, parte della forza lavoro \u00e8 impiegata nel settore pubblico.\nSociet\u00e0.\nReligione.\nLa religione predominante \u00e8 cristiana cattolica e S. Giovanni \u00e8 il protettore della citt\u00e0. Un altro santo popolare \u00e8 San Francesco, la cui festa cade nel mese di settembre e a cui \u00e8 dedicato un monumento sulla collina sopra la citt\u00e0. La citt\u00e0 ha anche gran numero di cristiani evangelici."}
{"id": "1539354", "revid": "2061270", "url": "https://it.wikipedia.org/wiki?curid=1539354", "title": "Sinuessa", "text": "Sinuessa fu un'antica colonia romana del \"Latium adiectum\" sul confine con la Campania antica, nel comune di Sessa Aurunca - fraz. Sant'Eufemia - e a nord della citt\u00e0 di Mondragone, in provincia di Caserta.\nCaratteristiche del luogo.\nSinuessa era collegata con Puteoli per mezzo della famosa via Appia - la strada romana che costeggia le dune del mare per poi immettersi all'interno, verso il Monte Petrino. La citt\u00e0 era divisa da due ponti, ora distrutti, detti \"\"de tamari e treppete\" in una zona dove\" sorgeva il \u201cTempio di Venere\u201d, caratterizzato da una serie di colonne, alcune di bianco marmo scannellate, altre a diversi colori, con un pavimento di marmo a quadroni e frammezzato da mosaici. Proprio una lapide di marmo con sei distici greci, scoperta in questo luogo ai tempi del re Ferdinando IV, confermava che il tempio venne consacrato a Venere e nelle iscrizioni si invitavano i forestieri a entrare in citt\u00e0. Questa lapide \u00e8 stata inviata dapprima al museo del Palazzo reale in Portici e successivamente \u00e8 stata trasferita nel museo Nazionale di Napoli. Nel 1863 un signore di nome Giovanni Falco, mentre stava effettuando alcuni scavi nel suo fondo a Mondragone, nei pressi del Tempio, scopr\u00ec due colonne di marmo colorato distanti l'una dall'altra circa otto metri.\nA circa 400 metri dal tempio, al di sopra di una collina, si trovava la villa di Apuleio, come testimoniava un frammento di lapide che fu conservato nel 1786 nella propria abitazione dall'allora parroco Muzio Cerqua e che oggi \u00e8 andato perduto.\nNel 1779 un archeologo francese, inviato nei luoghi di Sinuessa dall'Accademia di Parigi, rinvenne poco lontano da Sinuessa due iscrizioni. Nella prima veniva descritta una persona facoltosa che lasci\u00f2 come testamento \"una cena annua al popolo di Sinuessa\"; nella seconda si menzionava un certo \"Sesto Sestilio\" che fu l'ideatore del podio fatto costruire nell'anfiteatro sinuessano.\nIn un altro tempio andato distrutto, all'interno delle mura di Sinuessa, fu scoperta un'altra epigrafe che menzionava l'allora imperatore Massenzio.\nInoltre, vennero scoperte altre due iscrizioni: la prima scolpita su una pietra miliare rinvenuta sull'Appia Antica, dove era inciso l'anno LXXI (71 d. C.) e faceva riferimento all'imperatore Marco Aurelio, il quale fece pavimentare a sue spese un tratto di strada per una lunghezza di circa XXI mila passi; l'altra, una pietra calcarea di forma rotonda, fu eretta e scolpita in onore dell'imperatore Flavio Valerio Costantino.\nPeriodo preromano.\nPrima della fondazione della colonia romana di Sinuessa nel 296 a.C., alcuni frammenti di ceramica datati al IX secolo a.C., rinvenuti in una serie di campagne di scavo (localit\u00e0 Incaldana), hanno rimarcato l'esistenza di un insediamento di origine aurunca sviluppatosi nella parte meridionale del sito dove sarebbe sorta la nuova citt\u00e0 romana.\nAltro insediamento degli Ausones \u00e8 stato localizzato sul Monte Petrino dove, a seguito di ricognizioni e di uno scavo stratigrafico,sono state scoperte una ottantina di aree piene di materiale ceramico protostorico interpretate come probabili unit\u00e0 abitative, datate cronologicamente alla prima et\u00e0 del ferro (1000 - 725 a.C.).\nCon la caduta degli Aurunci, sterminati dai Romani nel 314 a.C., l'area compresa tra il Garigliano e il Volturno entr\u00f2 nella loro gestione amministrativa del territorio, con la fondazione, nel 313 a.C., della colonia latina di Suessa e con la costruzione della via Appia l'anno successivo. Questi furono i primi segni tangibili di una nuova riorganizzazione dei villaggi, fortificazioni e santuari tipici del popolo aurunco.\nPeriodo romano.\nSinuessa venne fondata come colonia romana nel 296 a.C. dopo aver sconfitto e sottomesso il popolo degli Aurunci. La citt\u00e0 fu ampliata per sostituire la distrutta Vescia, insieme alla quale formava la pentapoli aurunca con Ausona, Minturnae e Suessa.\nNel 296 a.C. oltre a Sinuessa venne fondata dai Romani anche Minturnae, queste due avevano la funzione comune di difesa militare lungo le coste del Tirreno e strategica, per quanto concerne le vie d'accesso alla piana campana e all'ager falernus.\nLa colonia di Sinuessa venne pensata ai margini meridionali della piana del Garigliano, a ovest delle ultime propaggini del Massico. Compresa tra il fiume Garigliano a nord e il Volturno a sud, entrambi navigabili, e utilizzati maggiormente come vie di comunicazione. Nondimeno, la strategia era proprio quella si sfruttare la posizione geografica, la straordinaria feracit\u00e0 dei terreni, facendo sviluppare economicamente entrambe le colonie, le quali divennero importantissime, almeno fino all'arrivo di Annibale, a partire dal II secolo a.C.\nA queste si associa il complesso termale, le cui sorgenti venivano chiamate \"\"Acquae Sinuessanae\",\" molto conosciuto e frequentato dalla casta pi\u00f9 abbiente dei Romani per le numerose propriet\u00e0 terapeutiche. Un'area idrotermale e gassosa presente, ancora oggi, in localit\u00e0 Le Vagnole, alla pendici del Monte Pizzuto.\nCome riportato da Plinio il Vecchio la citt\u00e0 divenne una delle pi\u00f9 floride dell'Impero romano, grazie anche al passaggio della via Appia, importante arteria di collegamento tra Roma e Brundisium.\nTra il I secolo a.C. e il I d.C. vi fu un periodo molto fiorente per Sinuessa, tanto che l'aristocrazia romana vi costru\u00ec diverse ville. Con la realizzazione della via Domiziana nel 94 d.C., la strada che collegava Sinuessa con Puteoli, l'economia sinuessana crebbe come mai prima, avvantaggiata da un importantissimo sbocco commerciale.\nInoltre, hanno testimoniato la sua grandezza i poeti e le personalit\u00e0 pi\u00f9 famose di quel periodo. Nel 37 a.C. si incontrarono a Sinuessa \"Mecenate\" e \"Orazio\" con \"Virgilio, Plazio Tucca e L. Vario,\" intellettuali che si impegnarono a far da pacieri tra \"Ottaviano e Antonio.\" Nel 54 d.C. \"Claudio Narciso, potente liberto,\" vi si rec\u00f2 in visita. Nel 69 d.C., \"Ofonio Tigellino, ex prefetto pretorio di Nerone,\" \u00e8 indotto al suicidio su ordine del nuovo imperatore Otone. \"Vitellio, nello stesso anno,\" si impadron\u00ec delle rendite della colonia: elevatissime grazie alle ricchezze prodotte dalle terme e dalla preparazione del famoso vino \"Falerno\".\nLe sue terme, le acquae sinuessanae, erano famosissime tra le matrone e i patrizi romani che vi giungevano per bagnarsi nelle calde e salubri acque della zona \"Incaldana\". Era rinomata, inoltre, per il suo pregiato vino, il \"Falerno\", e per il clima mite. Con la caduta dell'Impero romano d'Occidente, anche Sinuessa venne distrutta dalle invasioni barbariche, ma, secondo alcuni studi, la causa principale del declino fu il bradisismo, che caus\u00f2 l'abbandono da parte degli abitanti.\nIl lento declino.\nSinuessa fu brillante, ricca e amata dagli aristocratici romani. Popolata, frequentata fino ai tempi di Vespasiano, nonch\u00e9 meta di viaggi e spensieratezze fuori dalle mura delle grandi citt\u00e0 (Roma Antica, Capua, ecc.). La sua notoriet\u00e0 inizi\u00f2 ad affievolirsi durante il sesto secolo d.C., per poi essere completamente dimenticata nel nono secolo d.C.\nFu un declino inevitabile: dalle persecuzioni dei cristiani ordinate dagli impe\u00adratori\u00a0fino ad arrivare alle incursioni dei barbari (Goti, Vandali, Ostrogoti, Longobardi) e pi\u00f9 tardi dei Saraceni.\u00a0Seguirono eventi naturali (terremoti, maremoti e bradisismi) che fecero sommergere la citt\u00e0 per buona parte nel mare.\u00a0A questi si aggiunse nei secoli \"la mano dell'uomo\" che ha devastato tutto ci\u00f2 che poteva oggi dimostrare la grandezza di Sinuessa.\nIl territorio venne sommerso gradualmente, cos\u00ec come avvenne in altre colonie romane antiche (Pozzuoli, Cuma, Baja, ecc.) e gi\u00e0 verso il quarto secolo d.C., una parte dei sinuessani, sterminati dalla violenza cieca delle invasioni, furono costretti a rifugiarsi sulla sommit\u00e0 del monte Petrino e a costruirvi i primi villaggi. Altri invece restarono in ci\u00f2 che rimaneva della colonia e videro nascere quella che poi sarebbe diventata la rocca fortificata di Mondragone.\nScavi archeologici.\nGli scavi, avviati verso l'inizio del XX secolo, hanno portato alla luce il complesso termale denominato \"Aquae Sinuessanae\", alcuni tratti delle mura in opera quadrata e tratti della viabilit\u00e0 urbana ed extraurbana, nonch\u00e9 resti dei quartieri pubblici e abitativi. Le Acque Sinuessane, molto conosciute nell'antichit\u00e0, erano un luogo di cui scrivevano Tacito e Plinio. I ruderi del complesso sono in parte sommersi o completamente sepolti. Alcuni resti del porto sono stati ritrovati anche a dieci metri di profondit\u00e0 .\nTra i ritrovamenti pi\u00f9 pregiati vi \u00e8 la cosiddetta \"Venere di Sinuessa\", una scultura ellenistica attribuita allo scultore greco antico Prassitele e databile al IV secolo a.C.\nLa maggior parte dei reperti, come quelli provenienti dall\"'ager Falernus\" sono conservati presso il Museo civico di Mondragone e il Museo civico di Sessa Aurunca.\n\"[...] Incombe per tutta la costa desolata e adusta il silenzio secolare, interrotto dal monotono frangersi delle onde sulla mi\u00adnutissima arena. Il suolo brullo, dal quale a stento spunta qualche sterpo, qualche erba striminzita e qualche giungaia, forma un povero manto che covre tanta desolazione, mentre il mare cristallino e intensamente azzurro tremula e scintilla sotto i raggi del sole, formando uno sfondo vivissimo a tanto quadro di morte. Le dune si accavallano e si allungano in lunga teoria per la costa sinuosa fin verso Formia a occidente e fin verso la punta di Miseno a oriente, come dorsi di dro\u00admedari in fila, dando la sensazione degli sterminati deserti africani. Sotto quelle dune, accavallatesi per forza dei venti e per i millenni, sotto quel suolo, posteriore alle dune, sterile e ino\u00adspitale, e sotto quelle onde terse e cristalline, giace la vetusta citt\u00e0 di Sinope, tramutatasi poi in Sinuessa. Lungo la costa ma\u00adrina, e pei campi circostanti e verso nord, affiorano appena ruderi di muraglie, capitelli di colonne, frantumi di pavimenti a mosaico, cocci di anfore, e per tutta la estensione il suolo \u00e8 seminato di rottami di vasi, di mattoni, di lapidi, di marmi. Chi si aggira attonito per quella sodaglia, sente qui e l\u00e0 il terreno addensato suonare sotto i piedi, indizio di vuoto nel sottosuolo. Sulle dune e sulla spiaggia il piede affonda fino alla caviglia per la finissima sabbia, sotto la quale pur si tro\u00advano avanzi della citt\u00e0. Lo studioso, con la sua fantasia, rico\u00adstruisce, sulle poche e indecise notizie desunte dai classici la\u00adtini, la citt\u00e0 di Sinuessa, smagliante e splendente, vastissima, coronata da edifici, da portici, da anfiteatri e da templi mae\u00adstosi; ove Orazio e Virgilio si incontrarono nel viaggio a Brin\u00addisi sulla via Appia, che intersecava appunto la citt\u00e0 di Si\u00adnuessa [...]\""}
{"id": "1539358", "revid": "729019", "url": "https://it.wikipedia.org/wiki?curid=1539358", "title": "Hirth HM 60", "text": "L'Hirth HM 60 era un motore aeronautico quattro cilindri in linea rovesciato raffreddato ad aria, progettato nel 1923 dalla tedesca Hirth Motoren GmbH e commercializzato l'anno dopo.\nQuesto motore, installato su molti velivoli leggeri e da addestramento, grazie alle sue ottime caratteristiche decret\u00f2 il successo commerciale della Hirth nella produzione di motori aeronautici nel periodo tra le due guerre mondiali. Negli anni il progetto dell'HM 60 giov\u00f2 di aggiornamenti atti ad incrementarne potenza ed affidabilit\u00e0 continuando tuttavia a mantenere quasi inalterato il disegno iniziale."}
{"id": "1539361", "revid": "287204", "url": "https://it.wikipedia.org/wiki?curid=1539361", "title": "S\u00e3o Lu\u00eds Gonzaga do Maranh\u00e3o", "text": "S\u00e3o Lu\u00eds Gonzaga do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1539364", "revid": "167080", "url": "https://it.wikipedia.org/wiki?curid=1539364", "title": "Caserme", "text": ""}
{"id": "1539366", "revid": "1873140", "url": "https://it.wikipedia.org/wiki?curid=1539366", "title": "Torri Michelin Nord", "text": "Per Torri Michelin Nord si intendono comunemente tre grattacieli situati nel rione Spina 3, quartiere Borgata Vittoria (zona Borgata Tesso) di Torino. Gli edifici, ultimati nel 1997, sono compresi nel quadrilatero delimitato da via Orvieto, corso Mortara, via Mondrone e via Tesso.\nNon esiste una denominazione ufficiale per designare i tre edifici. Nel linguaggio popolare torinese, sono chiamate sovente:\nStruttura.\nLe tre torri hanno caratteristiche simili. Tutte hanno 21 piani di altezza e sono orientate verso corso Mortara, delineando cos\u00ec un insieme architettonico ben definito.\nTuttavia, sono state progettate da tre diversi architetti e hanno tre altezze diverse:\nSei edifici pi\u00f9 bassi sono inoltre disposti lungo il perimetro del lotto e unificati tramite un basamento comune, che consente anche di superare il dislivello di 5 metri che caratterizza l'area."}
{"id": "1539369", "revid": "287204", "url": "https://it.wikipedia.org/wiki?curid=1539369", "title": "S\u00e3o Mateus do Maranh\u00e3o", "text": "S\u00e3o Mateus do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1539372", "revid": "1945266", "url": "https://it.wikipedia.org/wiki?curid=1539372", "title": "Circuiti della NASCAR", "text": "La seguente lista riporta i circuiti utilizzati dalla NASCAR per svolgere la Cup Series, la Xfinity Series e/o la Gander RV &amp; Outdoors Truck Series.\nCircuiti utilizzati.\n\"(Legenda: C-Cup Series; X-Xfinity series; T-Truck Series. RC - Circuito stradale)\""}
{"id": "1539374", "revid": "287204", "url": "https://it.wikipedia.org/wiki?curid=1539374", "title": "S\u00e3o Pedro da \u00c1gua Branca", "text": "S\u00e3o Pedro da \u00c1gua Branca \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Imperatriz."}
{"id": "1539375", "revid": "120536010", "url": "https://it.wikipedia.org/wiki?curid=1539375", "title": "La regina delle fate (Spenser)", "text": "La regina delle fate (in inglese \"The Faerie Queene\") \u00e8 il poema epico incompiuto di Edmund Spenser, edito nel 1590.\nEdmund Spenser defin\u00ec \"The Faerie Queene\" come un'allegoria, in una lettera a Walter Raleigh pubblicata insieme alla prima edizione del poema.\nStruttura.\n\u00c8 una lunga e densa allegoria delle virt\u00f9 cristiane, calata nel contesto della leggenda di re Art\u00f9. L'idea originaria di Spenser era di scrivere dodici libri divisi a loro volta in dodici canti, ma la morte prematura ha fermato a met\u00e0 la sua opera. Il numero dei canti, comunque, rimanda all\"'Eneide\" di Virgilio.\nIl poema \u00e8 scritto in \"strofe spenseriane\" (otto pentametri giambici e un verso alessandrino legati dalla rima \"ababbcbcc\"), struttura metrica poi ripresa da William Wordsworth, John Keats, Lord Byron e Alfred Tennyson.\nTemi e personaggi.\nIn ognuno dei sei libri, vengono introdotti altrettanti cavalieri che rappresentano delle virt\u00f9. Redcrosse \u00e8 quello della santit\u00e0; Guyon della temperanza; donna Britomart della castit\u00e0; seguono quelli dell'amicizia, della giustizia e della cortesia. Ogni significato \u00e8 spiegato gradualmente nel corso dell'opera in maniera complessa.\nInoltre, la regina delle fate (Gloriana) e Britomart possono essere identificate nella regina Elisabetta I d'Inghilterra, il che complica ulteriormente il poema. Si inserisce cos\u00ec un'allegoria storica che coinvolge anche vari eventi del Cinquecento inglese e irlandese. La stessa epicit\u00e0 del poema rimanda alla gloria della sua nazione.\nFortuna.\n\"La regina delle fate\" ha ispirato decine di scrittori, tra cui John Milton, John Keats, James Joyce e Ezra Pound.\nTraduzione italiana.\nIl 21 novembre del 2012, oltre quattrocento anni dopo la morte di Spenser, viene pubblicata la prima traduzione integrale italiana della \"Faerie Queene\", a cura di Luca Manini, per Bompiani (collana \"Classici della letteratura europea\")."}
{"id": "1539376", "revid": "110157", "url": "https://it.wikipedia.org/wiki?curid=1539376", "title": "Division I 1973-1974", "text": "La Division I 1973-1974 \u00e8 stata la 71\u00aa edizione della massima serie del campionato belga di calcio disputata tra il settembre 1973 e il maggio 1974 e conclusa con la vittoria del , al suo sedicesimo titolo.\nCapocannoniere del torneo fu Attila Ladinsky (), con 22 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2.\nLe societ\u00e0 ammesse alle coppe europee furono quattro: la squadra campione si qualific\u00f2 alla Coppa dei Campioni 1974-1975, seconda e terza e classificata alla Coppa UEFA 1974-1975 e la vincitrice della coppa nazionale alla Coppa delle Coppe 1974-1975."}
{"id": "1539377", "revid": "287204", "url": "https://it.wikipedia.org/wiki?curid=1539377", "title": "S\u00e3o Pedro dos Crentes", "text": "S\u00e3o Pedro dos Crentes \u00e8 un comune del Brasile nello Stato del Maranh\u00e3o, parte della mesoregione del Sul Maranhense e della microregione di Porto Franco."}
{"id": "1539378", "revid": "110157", "url": "https://it.wikipedia.org/wiki?curid=1539378", "title": "S\u00e3o Raimundo das Mangabeiras", "text": "S\u00e3o Raimundo das Mangabeiras \u00e8 un comune del Brasile nello Stato del Maranh\u00e3o, parte della mesoregione del Sul Maranhense e della microregione di Chapadas das Mangabeiras."}
{"id": "1539379", "revid": "289247", "url": "https://it.wikipedia.org/wiki?curid=1539379", "title": "R. Standard Club Li\u00e9geois", "text": ""}
{"id": "1539382", "revid": "110157", "url": "https://it.wikipedia.org/wiki?curid=1539382", "title": "Division I 1972-1973", "text": "La Division I 1972-1973 \u00e8 stata la 70\u00aa edizione della massima serie del campionato belga di calcio disputata tra il settembre 1972 e il maggio 1973 e conclusa con la vittoria del , al suo secondo titolo.\nCapocannoniere del torneo furono Rob Rensenbrink () e Alfred Riedl (Sint-Truidense VV), con 16 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1973-1974; seconda, terza e quarta classificata alla Coppa UEFA 1973-1974 e la vincitrice della coppa nazionale alla Coppa delle Coppe 1973-1974."}
{"id": "1539383", "revid": "287204", "url": "https://it.wikipedia.org/wiki?curid=1539383", "title": "S\u00e3o Raimundo do Doca Bezerra", "text": "S\u00e3o Raimundo do Doca Bezerra \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1539384", "revid": "295403", "url": "https://it.wikipedia.org/wiki?curid=1539384", "title": "Johann Smith", "text": "Carriera.\nGli inizi.\nCresciuto nel comune di Bloomfield (Connecticut, USA), Johann ebbe modo di avvicinarsi al mondo del calcio a scuola, dove fu selezionato per la squadra che rappresentava l'istituto da lui frequentato - usanza questa molto diffusa negli Stati Uniti d'America e in Canada -. Ottenne buoni risultati in questo sport che andarono a sommarsi agli altri buoni risultati ottenuti nell'atletica, arrivando a percorrere i 100 metri piani in 10,5 secondi. Fu quindi selezionato da una squadra di calcio locale, dove venne a sua volta notato dagli scout del Bolton Wanderers, che gli offrirono tre anni di contratto per militare nelle giovanili.\nIn giro per l'Europa.\nJohann fu quindi definito come calciatore di riserva per le partite contro il Tottenham Hotspur e il Charlton, nella prima parte della stagione 2006-2007. Quindi debutt\u00f2 proprio contro il Charlton nella Football League Cup 2006-2007 ad ottobre 2006, mentre il suo debutto in Premier League avvenne il 28 ottobre 2006 contro il Manchester United, quando entr\u00f2 all'85\u00ba minuto per sostituire Kevin Davies.\nPoi nel gennaio 2007 pass\u00f2 in prestito al Carlisle United, facendo il suo debutto contro il Doncaster Rovers, entrando al 63\u00ba minuto per sostituire Kevin Gall. Segn\u00f2 il suo primo goal da professionista il 29 aprile 2007 contro lo Swansea City.\nA seguito di un infortunio subito durante una partita internazionale con la Nazionale minore degli Stati Uniti, Smith non svolse la preparazione estiva con il Bolton (infatti era rientrato dal prestito), saltando anche il torneo amichevole \"Coppa della Pace\" che in quell'anno si tenne in Corea del Sud. Quindi fu ceduto in prestito nella finestra estiva di calciomercato al Darlington e in quella invernale allo Stockport County.\nNel maggio 2008 non fu poi riconfermato insieme ad altri giovani dal tecnico del Bolton Gary Megson. Quindi, firm\u00f2 un contratto con il Toronto FC.\nFece il suo debutto nella Major League Soccer il 17 agosto 2008, entrando come sostituto nel secondo tempo della partita contro i New York Red Bulls (partita poi persa 2-0). Nel 2009 poi espresse il desiderio di lasciare il Canada; desiderio che si realizz\u00f2 il 16 giugno 2009 con la rescissione contrattuale.\nNel luglio 2009 firm\u00f2 un contratto di due anni con il Rijeka, club militante nel campionato croato. Smith esord\u00ec nella partita contro i lussemburghesi del Differdange 03 nel turno di qualificazione dell'Europa League 2009-2010, ancora una volta subentrando a partita in corso.\nDopo aver collezionato solo 5 presenze e 0 gol, Smith il 23 marzo 2010 firm\u00f2 un contratto di un anno con gli svedesi del Kalmar FF. Ma l'avventura scandinava fu molto effimera: il 25 maggio, dopo appena due mesi, il Kalmar decise di rescindere il contratto con Smith perch\u00e9 il suo rendimento era stato inferiore alle aspettative.\nSegu\u00ec un periodo di contatti con gli olandesi del Rijnsburgse Boys, conclusisi poi con un nulla di fatto. Altri contatti ci furono tra il 2010 e il 2011 con alcuni club tedeschi delle categorie inferiori, anche in questo caso con scarsi risultati.\nLa carriera di Smith sembrava essere giunta al capolinea, quando nell'estate 2012 anche i New York Red Bulls, dopo alcuni contatti, decisero di non offrirgli un contratto.\nQuindi, nel settembre 2012, i finlandesi del KuPS gli offrirono un contratto valido fino al termine della stagione, che segner\u00e0 anche l'addio di Smith al calcio professionistico.\nCarriera internazionale.\nSmith fu convocato per il campionato mondiale di calcio Under-20 2007 in Canada, ma un infortunio lo costrinse poi a non partecipare alla competizione. Egli milit\u00f2 anche nelle nazionali giovanili degli Stati Uniti, ma non fu mai convocato nella nazionale maggiore."}
{"id": "1539386", "revid": "287204", "url": "https://it.wikipedia.org/wiki?curid=1539386", "title": "S\u00e3o Roberto", "text": "S\u00e3o Roberto \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1539387", "revid": "287204", "url": "https://it.wikipedia.org/wiki?curid=1539387", "title": "Samson Kitur", "text": "Biografia.\nSi rivela al grande pubblico nel 1990, ai Giochi del Commonwealth di Auckland, quando \u00e8 medaglia d'argento nell'individuale e d'oro in staffetta.\n\u00c8 vincitore ai Giochi Panafricani nel 1991, mentre l'anno successivo conquista la medaglia di bronzo alle Olimpiadi di Barcellona nella gara vinta da Quincy Watts. Il 1993 lo vede conquistare un'altra medaglia di bronzo individuale ai campionati mondiali di Stoccarda, a cui se ne aggiunge una d'argento vinta con la staffetta.\nMuore a 37 anni per una malattia non meglio specificata."}
{"id": "1539388", "revid": "1543377", "url": "https://it.wikipedia.org/wiki?curid=1539388", "title": "Mixtape Messiah 3", "text": "Mixtape Messiah 3 \u00e8 un mixtape che il rapper Chamillionaire, pubblicato il 18 luglio 2007 sotto le case discografiche \"Chamillitary Entertainment\" e \"Universal Records\".\nInformazioni.\nIl 18 luglio 2007 il mixtape divenne disponibile sul sito di Chamillionaire.\nNello stesso giorno, il rapper pubblic\u00f2 il DVD \"The Mixtape Messiah DVD\", contenente oltre un'ora di interviste, live, dietro le quinte e immagini. \u00c8 possibile scaricare sia il DVD che il mixtape sul sito ufficiale dell'artista."}
{"id": "1539389", "revid": "5456", "url": "https://it.wikipedia.org/wiki?curid=1539389", "title": "Campionati mondiali di atletica leggera 1993", "text": ""}
{"id": "1539393", "revid": "33689", "url": "https://it.wikipedia.org/wiki?curid=1539393", "title": "Johannes J\u00f8rgensen", "text": "Di religione protestante, dotato di indole melancolica e grande amante della natura, per frequentare il liceo si trasfer\u00ec sedicenne a Copenaghen, dove ben presto, dopo il diploma ottenuto nel 1884, inizi\u00f2 la frequentazione di artisti le cui vedute politiche andavano dal radicalismo al socialismo, applicandosi nella poesia.\nDivenuto collaboratore e poi redattore della rivista \"Taarnet\" (\"La torre\"), pubblic\u00f2 le sue opere poetiche caratterizzate da un linguaggio metaforico di ispirazione simbolista, trovandosi tuttavia in contrasto con gli esponenti di tale corrente, tra cui i fratelli Georg e Edvard Brandes, redattori del quotidiano liberal-radicale \"Politiken\", che espressero pareri negativi verso i poeti di \"Taarnet\".\nConversione alla Chiesa Cattolica.\nL'incontro con il pittore Mogens Ballin, convertito al cattolicesimo dall'ebraismo, lo spinse alla conversione dal protestantesimo: assieme a lui si rec\u00f2 in visita ad Assisi nel 1894, dove l'ammirazione per la vita e le opere di San Francesco influenzarono la sua poetica, portandolo a redigere, nel 1907, la biografia del santo. Il successo di tale lavoro gli valse la nomina di cittadino onorario di Assisi e di Svendborg. Nel 1913 lasci\u00f2 la moglie Amalie Ewald, dalla quale aveva avuto sette figli e nel 1937, due anni dopo la morte di questa, si rispos\u00f2 con l'austriaca Helena Klein.\nSi ciment\u00f2 nella stesura di biografie dei santi, tra cui Santa Brigida, Santa Caterina da Siena, San Giovanni Bosco e San Francesco d'Assisi, sottolineando nei suoi lavori la componente bucolica della natura, a cui era sempre profondamente legato. \"Laudes Italiae\" e \"Ave, Italia\" specialmente, del 1902-1903, sono due sue composizioni poetiche impostate sul Cantico di frate Sole di San Francesco, che ci aiutano a capire meglio la grande sua passione per l'Italia tutta, e per Assisi in particolare.\nTornato in Danimarca.\nLa seconda guerra mondiale lo costrinse in viaggi tra l'Umbria, alla quale dedic\u00f2 altre opere, e la Svezia. La fine del conflitto lo riport\u00f2 ad Assisi, ma nel 1952 torn\u00f2 nella citt\u00e0 natale, nella casa dove era nato nella Fruestr\u00e6de.\nMor\u00ec il 29 maggio 1956 a 90 anni. Venne sepolto nel cimitero di Svendborg.\nImportanza delle sue opere.\nPoco apprezzato in patria se non nella produzione poetica di ispirazione religiosa (il componimento \"H\u00f8jskolesangbogen\" figura in testi di raccolte sacre), \u00e8 difficilmente classificabile come scrittore. I resoconti di viaggio, paragonabili a quelli di Hans Christian Andersen, costituiscono un documento informativo apprezzabile per il registro linguistico utilizzato.\nImportante \u00e8 la biografia di Santa Caterina da Siena scritta dopo un lungo soggiorno a Siena e ampia documentazione sulle fonti originarie; venne pubblicata nel 1915, la prima edizione in lingua italiana \u00e8 del 1921."}
{"id": "1539395", "revid": "110157", "url": "https://it.wikipedia.org/wiki?curid=1539395", "title": "Division I 1971-1972", "text": "La Division I 1971-1972 \u00e8 stata la 69\u00aa edizione della massima serie del campionato belga di calcio disputata tra il settembre 1971 e il maggio 1972 e conclusa con la vittoria del R.S.C. Anderlecht, al suo quindicesimo titolo.\nCapocannoniere del torneo fu Raoul Lambert (RFC Brugeois), con 17 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2.\nLe societ\u00e0 ammesse alle coppe europee furono quattro: la squadra campione si qualific\u00f2 alla Coppa dei Campioni 1972-1973, seconda e terza e classificata alla Coppa UEFA 1972-1973 e la vincitrice della coppa nazionale alla Coppa delle Coppe 1972-1973."}
{"id": "1539396", "revid": "200568", "url": "https://it.wikipedia.org/wiki?curid=1539396", "title": "S\u00e3o Vicente Ferrer (Maranh\u00e3o)", "text": "S\u00e3o Vicente Ferrer \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1539400", "revid": "287204", "url": "https://it.wikipedia.org/wiki?curid=1539400", "title": "S\u00edtio Novo (Maranh\u00e3o)", "text": "S\u00edtio Novo \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione di Alto Mearim e Graja\u00fa."}
{"id": "1539402", "revid": "110157", "url": "https://it.wikipedia.org/wiki?curid=1539402", "title": "Division I 1970-1971", "text": "La Division I 1970-1971 \u00e8 stata la 68\u00aa edizione della massima serie del campionato belga di calcio disputata tra il settembre 1970 e il maggio 1971 e conclusa con la vittoria del , al suo sesto titolo e terzo consecutivo.\nCapocannoniere del torneo fu Erwin Kostedde (), con 26 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1971-1972; seconda, terza e quarta classificata alla Coppa UEFA 1971-1972 e la vincitrice della coppa nazionale alla Coppa delle Coppe 1971-1972"}
{"id": "1539403", "revid": "1926649", "url": "https://it.wikipedia.org/wiki?curid=1539403", "title": "Gary Megson", "text": ""}
{"id": "1539404", "revid": "196390", "url": "https://it.wikipedia.org/wiki?curid=1539404", "title": "Farmaco generico", "text": ""}
{"id": "1539408", "revid": "5456", "url": "https://it.wikipedia.org/wiki?curid=1539408", "title": "Campionati mondiali di atletica leggera 1991", "text": ""}
{"id": "1539410", "revid": "767487", "url": "https://it.wikipedia.org/wiki?curid=1539410", "title": "J\u00e9r\u00e9my Cl\u00e9ment", "text": "Carriera.\nIl 25 luglio 2011 viene acquistato dal Saint-\u00c9tienne.. Il 2 marzo 2013 subisce un durissimo fallo dal difensore dell' Valentin Eysseric nella partita vinta per 4-0 dal Saint-\u00c9tienne con conseguente frattura di tibia e perone."}
{"id": "1539418", "revid": "108836681", "url": "https://it.wikipedia.org/wiki?curid=1539418", "title": "Willi Weber", "text": "Note biografiche.\n\u00c8 il manager di numerosi piloti tedeschi tra cui il sette volte campione del mondo di Formula 1 Michael Schumacher e, fino al novembre 2005, suo fratello Ralf Schumacher.\nWilli Weber si \u00e8 fatto un nome nel mondo dei motori per aver scoperto e promosso talenti come i fratelli Schumacher e per essere un abile negoziatore. Oltre a curare i contratti dei suoi assistiti, si \u00e8 dimostrato molto bravo nel procurare loro grandi guadagni nel campo del merchandising.\nAbile talent scout.\nNel 1983, insieme a Klaus Trella, fonda una scuderia di Formula 3, la Weber-Trella Stuttgart (WTS), nella quale cominciano a trovare posto giovani piloti. Il primo grande successo arriva nel 1988 con Joachim Winkelhock che vince il primo campionato di Formula 3 tedesco.\nL'incontro con Michael Schumacher.\nAlla fine del 1988, durante una gara di Formula Ford al Salzburgring in Austria, Weber, alla ricerca del suo prossimo pilota di punta dopo il passaggio di Winkelhock in Formula 1, nota un giovane talento che vince la corsa pur essendo la prima volta che corre in quella categoria. Si tratta di Michael Schumacher da Kerpen. Weber lo invita a provare la sua monoposto ad Hockenheim e si convince subito che quel giovane sarebbe andato molto lontano: infatti, Schumacher, nel 1990, al suo secondo anno di partecipazione diventa campione tedesco di Formula 3\nGrazie alle sue conoscenze, Weber riesce a far partecipare Michael Schumacher, sempre nel 1990, anche al Campionato del Mondo Gruppo C, alla guida della Mercedes-Benz junior team mentre, nel 1991, riesce a far correre l'asso di Kerpen in Formula 1, facendolo debuttare a Spa con la Jordan Grand Prix.\nFocus sulla Formula Uno.\nMichael Schumacher, vincendo il campionato di Formula 1 nel 1994, fa impazzire la Germania per il mondo dei motori. Il seguito \u00e8 enorme e la crescita del volume di affari comporta un pesante carico di lavoro. Quando il primo campione del mondo di Formula Uno tedesco difende con successo il titolo nel 1995, Weber decide di focalizzare l'attenzione sulla F1 e di cedere la sua scuderia di Formula 3.\nWilli Weber si \u00e8 da allora dedicato, sfruttando le sue capacit\u00e0 di negoziazione, a trasformare Michael Schumacher in una delle star delle sport pi\u00f9 redditizie di sempre e a trasformare se stesso, grazie al 15% di commissione per ogni affare concluso per conto dei suoi clienti, in uno dei manager pi\u00f9 ricchi al mondo.\nFuori dai motori.\nTop model come Claudia Schiffer e Naomi Campbell sono state rappresentate dalla ditta di Weber, ubicata vicino all'aeroporto di Stoccarda.\nNel 1999, Weber, appassionato di gastronomia, ha aperto il ristorante \"Weber's Gourmet im Turm\" a Stoccarda, gestendolo per un paio d'anni."}
{"id": "1539419", "revid": "108107", "url": "https://it.wikipedia.org/wiki?curid=1539419", "title": "Philipp Eduard Anton von Lenard", "text": ""}
{"id": "1539421", "revid": "38120", "url": "https://it.wikipedia.org/wiki?curid=1539421", "title": "Corte d'onore", "text": ""}
{"id": "1539424", "revid": "729019", "url": "https://it.wikipedia.org/wiki?curid=1539424", "title": "Saggio di Hinsberg", "text": "Il saggio di Hinsberg \u00e8 uno dei pi\u00f9 comuni metodi di chimica analitica organica utilizzato per il riconoscimento del gruppo funzionale amminico e della distinzione fra ammine primarie secondarie o terziarie, siano alifatiche o aromatiche.\nLa reazione organica prevede come reagenti l'ammina da riconoscere ed il cloruro di tosile, pi\u00f9 l'impiego di una base ed un acido. Come attrezzatura di laboratorio necessita esclusivamente di una provetta. Il saggio di Hinsberg consiste di due fasi da cui si ricavano, in base al comportamento di reazione ottenuto, le informazioni riguardo l'ammina analizzata.\n\u00c8 stato descritto per la prima volta da Oscar Hinsberg nel 1890.\nRisultati.\nI risultati che si possono ottenere sono i seguenti:\nAmmina terziaria.\nSi possono distinguere le ammine terziarie alifatiche da quelle aromatiche (arilammine terziarie) in base al comportamento di reazione. Le arilammine terziarie reagiscono molto lentamente con il cloruro di benzensolfonile, dando una serie di prodotti di diversa natura, tanto che il cloruro di benzensolfonile in ambiente basico riesce a reagire per primo con lo ione idrossido, ed in questo caso non si avrebbe reazione con l'ammina. Le ammine terziarie alifatiche invece formano un sale con il reagente, ma se fosse presente la base questi si riscomporrebbe ridando l'ammina originaria. In assenza di idrossido di sodio il sale formato potrebbe essere isolato, oppure per aggiunta di acido cloridrico si decomporrebbe dando il cloridrato dell'ammina originaria.\nLa conclusione \u00e8 che le ammine terziarie sembrano non reagire con il cloruro di benzensolfonile, in realt\u00e0 il comportamento \u00e8 pi\u00f9 complesso rispetto alle ammine primarie e secondarie, tanto da poter parlare di saggio nel saggio."}
{"id": "1539426", "revid": "17654", "url": "https://it.wikipedia.org/wiki?curid=1539426", "title": "Tenera \u00e8 la notte (romanzo)", "text": ""}
{"id": "1539431", "revid": "33751", "url": "https://it.wikipedia.org/wiki?curid=1539431", "title": "Stadio L\u00e9opold S\u00e9dar Senghor", "text": "Lo stadio L\u00e9opold S\u00e9dar Senghor (), gi\u00e0 noto come stadio dell'Amicizia (), \u00e8 un impianto sportivo situato a Dakar, in Senegal, lungo strada che accompagna verso l'omonimo aeroporto internazionale della citt\u00e0. Ospita le partite casalinghe della locale squadra di calcio, l'ASC Jeanne d'Arc.\nStoria.\nLa struttura fu inaugurata il 31 ottobre 1985 dal presidentente Abdou Diouf. Originariamente chiamato \"Stade de l'Amiti\u00e9\" (stadio dell'Amicizia), \u00e8 stato intitolato, nel 2001, a L\u00e9opold S\u00e9dar Senghor, scrittore, poeta e politico senegalese.\nNel 1992 ospit\u00f2, assieme allo stadio Aline Sitoe Diatta di Ziguinchor, la Coppa d'Africa.\nCaratteristiche tecniche.\nLo stadio \u00e8 a pianta ovale ed \u00e8 capace di ospitare 60 000 spettatori.\nAvvenimenti.\nA seguito della sua rielezione, il presidente Abdoulaye Wade ha prestato giuramento in questo stadio il 3 aprile 2007."}
{"id": "1539439", "revid": "4106", "url": "https://it.wikipedia.org/wiki?curid=1539439", "title": "Abete di Vancouver", "text": ""}
{"id": "1539440", "revid": "339392", "url": "https://it.wikipedia.org/wiki?curid=1539440", "title": "Itinerarium a Burdigala Hierusalem usque", "text": ""}
{"id": "1539441", "revid": "116966745", "url": "https://it.wikipedia.org/wiki?curid=1539441", "title": "Royal Ontario Museum", "text": "Il Royal Ontario Museum, comunemente conosciuto come \"ROM\", \u00e8 uno dei maggiori musei per la cultura mondiale e per le scienze naturali nella citt\u00e0 di Toronto. ROM \u00e8 il pi\u00f9 grande museo del Canada ed il quinto per dimensioni del Nord America. Vi sono custoditi oltre sei milioni di oggetti in oltre 40 gallerie. Possiede una notevole collezione di dinosauri, arti medio orientali, africane ed est asiatiche, storia Europea e storia canadese.\nIl museo si trova all'angolo di Bloor Street e Avenue Road, a nord del Queen's Park ed a est della passeggiata dei filosofi della Universit\u00e0 di Toronto. Fondato nel 1912 dal governo provinciale, il Royal Ontario Museum fu assegnato all'Universit\u00e0 nel 1968. Adesso \u00e8 un'istituzione indipendente, ma il museo ancora mantiene stretti rapporti con l'universit\u00e0, spesso di condivisione di competenze e risorse.\nCostruzione.\nInaugurato il 14 marzo 1914 dal principe Arturo, duca di Connaught, \"Governatore generale del Canada\", la forma originale del museo venne progettata dagli architetti a Frank Darling e John A. Pearson. Lo stile architettonico \u00e8 un italiano neo-romanico, popolarissimo nel nord America negli anni settanta dell'Ottocento. La struttura \u00e8 fortemente massiccia e portante circondata da finestre ad arco ed a semi arco, con colonnine e modellature.\nQuando il sito del museo \u00e8 stato scelto, la zona era ancora alla periferia di Toronto e lontano dal quartiere finanziario. La localit\u00e0 \u00e8 stata scelta soprattutto per la sua vicinanza con l'Universit\u00e0 di Toronto. L'edificio originale \u00e8 stato costruito sul bordo occidentale della propriet\u00e0 lungo la passeggiata dei filosofi dell'universit\u00e0, con ingresso in Bloor Street. Questa \u00e8 la prima delle tre fasi dell'espansione del museo verso Queen's Park, crescendo il museo prese la forma di una H.\nPrima espansione.\nLa prima espansione del ROM \u00e8 stata la costruzione dell'ala di fronte a Queen's Park. Progettata da Alfred H. Chapman e James Oxley, per la sua realizzazione fu demolita la casa Argyle, una villa Vittoriana al 100 di Queen's Park. Inaugurata il 12 ottobre 1933, fu aggiunta una nuova grande entrata, fu anche realizzato un mosaico in stile neobizantino. L'ampliamento richiese un numero di uomini maggiori dell'occorrenza per poter dare occupazione durante la grande depressione, lo scavo per le basi e le fondazioni fatto a mano, con delle alternanze di team di lavoratori.\nIl collegamento all'ala posteriore (ovest) e la facciata di Queen's Park inizialmente fu fatta con gli stessi mattoni gialli usati nella costruzione del 1914. Tuttavia, la facciata dell'espansione verso Queen's Park ruppe dal pesante stile italiano della struttura originale. La nuova ala \u00e8 stata costruita in stile d\u00e9co con pietra rustica, triple finestre contenute all'interno di incasso ad archi, e di diversi colori in pietra disposti in una variet\u00e0 di modelli. Lo stile \u00e8 comune con gli altri edifici in stile neobizantino del nord America, la facciata contiene elementi dello stile gotico come bassorilievi, statue, sculture e gargoyles. Il soffitto \u00e8 ornato da una rotonda, o rosone, di stile bizantino coperta prevalentemente in oro e in bassorilievi dipinti e mosaici in vetro, il mosaico \u00e8 colorato con motivi geometrici e animali mitologici.\nNel giornale dell'Istituto Reale di Architettura del Canada, nel 1933, Mathers scrisse sull'espansione: \nL'edificio originale e l'espansione del 1933 sono stati elencati nel patrimonio degli edifici storici di Toronto dal 1973.\nSeconda espansione.\nLa seconda maggiore aggiunta furono le gallerie-terrazze dedicate alla regina Elisabetta II, sul lato nord dell'edificio, e un'altra parte per il curatore del centro a sud, che iniziarono nel 1978 e finirono nel 1984; il progetto fu realizzato da architetti di Toronto: Gene Kinoshita, assieme a Mathers &amp; Haldenby.\nLa nuova costruzione signific\u00f2 togliere un \"giardino cinese\" all'esterno, a nord della facciata Bloor, con annesso un ristorante interno, che sono stati smantellati.\nNel 1964, il planetario McLaughlin venne aggiunto al sud, e un atrio multi livello venne aggiunto nel 1975, raddoppiando lo spazio del piano. Il planetario venne chiuso nel 1995, poi riaperto temporaneamente nel 1998 come un museo per i bambini. Al giorno d'oggi \u00e8 usato principalmente come uno spazio per gli uffici e magazzino.\nInaugurato 1984 da Elisabetta II, regina del Canada, l'espansione cost\u00f2 55 milioni di dollari e fu costruita in un semplice stile moderno utilizzando cemento versato sul posto, vetro, pannelli prefabbricati e pannelli di cemento. L'espansione form\u00f2 uno strato voluminoso, un passo dietro a Bloor Street, che cre\u00f2 un effetto terrazzo a strati. Questo progetto vinse il Governor General's Award di architettura. Queste gallerie vennero smontate nel 2004 per favorire una nuova espansione progettata dall'architetto Daniel Libeskind.\nTerza espansione.\nAttualmente \u00e8 in corso di realizzazione un progetto di restauro e di espansione del museo, l'operazione \u00e8 chiamata \"Rinascimento del ROM\". Le gallerie e gli edifici esistenti sono stati restaurati, le gallerie rinnovate hanno riaperto per fasi, il lavoro \u00e8 stato completato nel 2007.\nL'espansione del museo \u00e8 stata progettata dall'architetto Daniel Libeskind in collaborazione con lo studio Bregman + Hamann Architects.\nIl progetto di Libeskind, \u00e8 stato scelto tra 50 proposte in un concorso internazionale. Al momento \u00e8 stata inaugurata l'ala denominata \"Michael Lee-Chin Crystal\", dal nome del mecenate che don\u00f2 30 milioni di dollari per la sua costruzione. Questa ala ospita il nuovo ingresso principale al museo, un negozio di souvenir, un ristorante (Ristorante Lounge) e sette ulteriori gallerie. Le terrazze e le gallerie sono state demolite e rimpiazzate con una struttura decostruttivista in vetro, la struttura \u00e8 formata per il 25% in vetro e per il 75% in alluminio.\nI muri del Crystal non toccano i lati dell'edificio esistente, salvo che per l'attraversamento pedonale e il riempimento degli spazi tra i nuovi e i vecchi muri. Anche se progettato per essere conforme alle attuali limitazioni di altezza e di mantenere le linee di vista lungo Bloor Street, il Crystal, in certi punti, va oltre la battuta d'arresto in strada.\nL'obiettivo generale del Crystal \u00e8 quello di fornire trasparenza e accessibilit\u00e0. Esso cerca di offuscare le linee tra l'area pubblica della strada e la pi\u00f9 riservata del museo. L'obiettivo \u00e8 quello di agire come una soglia aperta dove la gente pu\u00f2 animare gli spazi. La hall principale \u00e8 una sorta di tre atri, chiamata Giacinto Gloria Chen Crystal Court.\nIl progetto \u00e8 simile agli altri lavori di Libeskind, come il J\u00fcdisches Museum di Berlino, il London Metropolitan University Graduate Centre e il Fredric C. Hamilton Building a Denver. Il rivestimento in alluminio estruso anodizzato \u00e8 stato fabbricato da Josef Gartner, in Germania, . La societ\u00e0 ha anche fornito il rivestimento in titanio per Frank Gehry per il Museo Guggenheim a Bilbao, in Spagna.\nAltre parti esistenti del museo sono state rinnovate. Le gallerie sono state allargate, le finestre scoperte, e la parte originale edificata nella prima parte del XX secolo \u00e8 stata resa pi\u00f9 prominente; l'esterno dell'edificio \u00e8 stato pulito e restaurato. Il restauro delle parti costruite nel 1914 e nel 1933 sono uno dei pi\u00f9 grandi progetti sottoscritti dal Canada.\nLa prima fase del progetto per il Rinascimento del ROM apr\u00ec al pubblico il 26 dicembre 2005, inclusa la neo-restaurata \"Rotonda\" con la riproduzione delle originali porte di rovere, la parte restaurata \u00e8 lungo un asse che partendo dalla \"Rotonda\" a ovest alle finestra della passeggiata dei filosofi, e dieci rinnovate gallerie, comprendono un totale di circa 9.000 metri quadrati. Questa fase di riapertura delle gallerie include una serie di mostre dedicate alla storia del Giappone, Cina, Corea e delle popolazioni aborigene del Canada.\nPer la Ricerca di ulteriori finanziamenti per coprire i costi della seconda fase di costruzione, i direttori del museo prevedono di costruire condomini di lusso sullo spazio attualmente occupato dal Planetario McLaughlin. L'edificio avrebbe contribuito con un extra 3500 metri quadrati di uffici e spazi di stoccaggio, e portato 20 milioni di dollari per la nuova espansione. Detto piano \u00e8 stato abbandonato dopo l'opposizione di gruppi del vicinato in un incontro-scontro pubblico il 7 novembre 2005, ma il Museo ancora spera di sviluppare il sito.\nAperto il 1\u00ba giugno 2007, dal Governatore Generale Micha\u00eblle Jean, l'apertura architettonica della \"Michael Lee-Chin Crystal\" fu controversa. L'opinione pubblica fu divisa in merito al design particolare. Alla sua apertura, la critica della rivista \"The Globe and Mail\" Lisa Rochom scrisse \"Il nuovo ROM fa infuriare il mondo\", chiamandolo \"oppressivo, angustiante, e infernale\", mentre altri (forse promossi dal critico di architettura presso il Toronto Star, Christopher Hume) lo salutarono come un monumento di architettura. Il progetto molto costoso e la costruzione molto lunga vengono comparati con il Museo Guggenheim di Bilbao.\nIn autunno 2007, \u00e8 stato erroneamente riferito di aver subito perdite di acqua nella \"Lee-Chin Crystal\". Questo ha causato preoccupazione per la resistenza agli agenti atmosferici per quanto riguarda la nuova costruzione, in particolare di fronte alla nuova struttura nel prossimo inverno. Anche se nel design del Crystal sono stati integrati due strati di rivestimento del sistema, destinato a prevenire la formazione di carichi di neve pericolosi alla struttura, in passato altre creazioni architettoniche di Daniel Libeskind, compreso il Denver Art Museum, hanno sofferto di meteo-complicanze.\nIl costo finale del progetto \u00e8 stimato per 270 milioni di dollari canadesi.\nLe Gallerie.\nOriginariamente, c'erano cinque grandi gallerie al ROM, una ciascuna per i campi archeologia, geologia, mineralogia, paleontologia, zoologia. In generale, nel museo, di pezzi n\u00e9 sono stati classificati molti e la disposizione elegante non era cambiata molto dal tempo di Edwardian. Per esempio, la mostra degli insetti, che si protrasse fino al 1970 ospitava insetti provenienti da tutto il mondo, in lunghe file di vetro, con insetti dello stesso genere disposte all'interno di bacheche, con solo il nome e il percorso della specie e si pu\u00f2 trovare una descrizione.\nDal 1960 molte mostre furono allestite all'interno del museo, una delle prime fu la galleria dei dinosauri, stabilizzata a met\u00e0 degli anni 60. I fossili dei dinosauri furono messi in pose dinamiche su uno sfondo di paesaggi contemporanei. La mostra \u00e8 diventata molto descrittiva e interpretativa, alle volte, come con le estinzione del mammut, offre differenti teorie.\nQuesta tendenza \u00e8 continuata, e fino ad oggi le gallerie divennero poco stabili, ma pi\u00f9 dinamiche o descrittive e interpretative.\nQuesta tendenza ha avuto probabilmente un culmine nel 1980 con l'apertura di \"The Bat Cave\" (La grotta dei pipistrelli), in cui un sistema audio, luci stroboscopiche e sbuffi di aria mite tentano di ricreare l'esperienza di camminare in una grotta con uno storno di pipistrelli che volano sopra la testa.\nLe gallerie originali erano semplicemente chiamate dopo il loro oggetto materiale, ma in anni pi\u00f9 recenti, le singole gallerie sono denominate in onore di sponsor che hanno donato significative raccolte di fondi. Ci sono ora le principali categorie di gallerie presenti nella ROM: le Gallerie di Storia Naturale e il Mondo Cultura Gallerie."}
{"id": "1539442", "revid": "167080", "url": "https://it.wikipedia.org/wiki?curid=1539442", "title": "Parasang", "text": ""}
{"id": "1539443", "revid": "167080", "url": "https://it.wikipedia.org/wiki?curid=1539443", "title": "Unit\u00e0 di lunghezza", "text": ""}
{"id": "1539444", "revid": "167080", "url": "https://it.wikipedia.org/wiki?curid=1539444", "title": "Parasanghe", "text": ""}
{"id": "1539446", "revid": "108107", "url": "https://it.wikipedia.org/wiki?curid=1539446", "title": "Charles H. Townes", "text": ""}
{"id": "1539447", "revid": "167080", "url": "https://it.wikipedia.org/wiki?curid=1539447", "title": "Legioni", "text": ""}
{"id": "1539448", "revid": "1543377", "url": "https://it.wikipedia.org/wiki?curid=1539448", "title": "8 Lacertae", "text": "Il sistema multiplo 8 Lac \u00e8 situato nella parte meridionale della costellazione della Lucertola.\nIl sistema \u00e8 costituito, al 2006, da almeno 10 componenti, le cui stelle principali e pi\u00f9 luminose sono 8 Lac A e 8 Lac B.\nNella tabella che segue sono delineate le caratteristiche pi\u00f9 salienti del sistema multiplo 8 Lac:"}
{"id": "1539449", "revid": "1714743", "url": "https://it.wikipedia.org/wiki?curid=1539449", "title": "Bernardo II di Baden", "text": "Biografia.\nBernardo II crebbe in una famiglia in cui la religione aveva un ruolo molto importante. Suo padre, ad esempio, fu il fondatore del monastero di Fremersberg (attualmente distrutto) e dell'abbellimento della Stiftskirche di Baden.\nBernardo ricevette un'eccellente educazione per prepararsi a ricoprire il ruolo di Landesherr, era, infatti, destinato a ricoprire differenti funzioni nella marca del Nord ed a divenire margravio di Pforzheim, Eberstein e Besigheim. Venne quindi combinato il suo fidanzamento con Maddalena di Valois, figlia di Carlo VII di Francia.\nTramite suo fratello Carlo che spos\u00f2 Caterina d'Austria, sorella di Federico III, la famiglia dei margravi si imparent\u00f2 con gli Asburgo.\nBernardo, cosciente delle vicissitudini del suo tempo, cerc\u00f2, in maniera esemplare, di alleviare la sofferenza e la miseria lasciando una parte considerevole del suo reddito ai bisognosi. Inoltre, egli dimostr\u00f2 sempre grande piet\u00e0 ed il suo stile di vita colp\u00ec contemporanei.\nNel 1452, Federico III fu incoronato imperatore a Roma e nello stesso anno Bernardo venne inviato presso la corte per apprendere l'etichetta e ricevere la sua educazione da cavaliere\nDopo essere stato per alcuni anni al servizio di Francesco Sforza, ritorn\u00f2, in qualit\u00e0 di generale e diplomatico, presso la corte imperiale.\nIn seguito alla presa di Costantinopoli da parte dei Turchi ottomani nel 1453, gli Asburgo progettarono una crociata contro l'Impero ottomano. Bernardo, succeduto nel frattempo al padre in qualit\u00e0 di margravio, fu quindi incaricato dall'imperatore di recarsi presso le varie corti europee per convincere i regnanti ad unirsi a questo progetto. Onde poter adempiere liberamente a questo compito lasci\u00f2 le reggenze del margraviato al fratello Carlo e rinunci\u00f2 al matrimonio con la figlia del re di Francia. Durante questo viaggio si rec\u00f2 a Genova, dove trov\u00f2 una citt\u00e0 devastata dalla peste. Contagiato anche lui, riprese il suo cammino verso Baden, ma giunto a Moncalieri, cadde stremato dalla malattia. Soccorso dai frati francescani, vi mor\u00ec il 15 luglio 1458.\nCulto.\nDurante le esequie, avvenne il primo miracolo: la guarigione di uno storpio, tale Cordero, malato sin dalla nascita. Le reliquie, attualmente custodite nella chiesa di Santa Maria della Scala di Moncalieri, divennero rapidamente oggetto di pellegrinaggio per i credenti cristiani. Come conseguenza delle numerose guarigioni miracolose qui avvenute egli venne beatificato nel 1769 e proclamato patrono di Moncalieri e della cittadina di Baden Baden. Per questo motivo il margravio Augusto Giorgio di Baden-Baden fece edificare una fontana dedicata a Bernardo presso Rastatt.\nOgni anno a Moncalieri si celebra la rievocazione storica medioevale, una sfilata in abiti d'epoca che attraversa il centro della citt\u00e0 e che porta dalla chiesa di Santa Maria della Scala alla Chiesa del Beato Bernardo le reliquie del Beato.\nProcesso di Beatificazione.\nNel 1759 il margravio Luigi Guglielmo di Baden-Baden (chiamato T\u00fcrkenlouis) inizia le pratiche per richiedere alla Santa Sede la beatificazione del suo avo Bernardo II di Baden. \nLe riprende, nel 1761 alla sua morte, Augusto Giorgio di Baden-Baden e cinque anni dopo, nel 1766, l'abate monsignor Giuseppe Callisto Gentili, uditore imperiale, \u00e8 ufficialmente incaricato di seguire il processo. \nNel 1769 dopo due anni di relazioni e rogazioni, si chiude il processo per la beatificazione ed il papa Clemente XIV riconosce Bernardo di Baden beato \u00e8 il 16 settembre 1769. Nel 1770 Moncalieri festeggia solennemente la beatificazione del suo Patrono con manifestazioni religiose e civili che durano dal 15 al 17 luglio con l'intervento dei Reali di Savoia. Anche Baden Baden, Rastatt, Karlsruhe ed altre citt\u00e0 tedesche festeggiano la beatificazione del loro \"principe\u2019.\nRappresentazioni.\nSanta Maria di Vespiolla a Baldissero Canavese.\nUn ritratto del beato Bernardo, con armatura, libro e spada e blasone, \u00e8 presente tra gli affreschi della Pieve di Santa Maria di Vespiolla nel territorio di Baldissero Canavese. \nDal momento che il beato \u00e8 presentato senza aureola ma con i raggi intorno al capo, la data di morte del beato costituisce il terminus post quem per la datazione degli affreschi che decorano l'abside e l'arco santo."}
{"id": "1539450", "revid": "78273", "url": "https://it.wikipedia.org/wiki?curid=1539450", "title": "Pa'anga", "text": ""}
{"id": "1539451", "revid": "2039709", "url": "https://it.wikipedia.org/wiki?curid=1539451", "title": "Capitale umano", "text": "Con il termine capitale umano si intende l'insieme di conoscenze, competenze, abilit\u00e0, emozioni, acquisite durante la vita da un individuo e finalizzate al raggiungimento di obiettivi sociali ed economici, singoli o collettivi.\nMeccanismi di formazione e crescita del capitale umano.\nLa formazione e crescita del capitale umano avviene tramite i processi educativi di un individuo che interessano:\nPer formare il capitale umano gli individui o le comunit\u00e0 sostengono dei costi - detti anche in economia costi di allevamento - di natura monetaria, come ad esempio la costruzione di scuole, o non monetaria, come il tempo che i genitori dedicano ai propri figli. Questi costi costituiscono degli investimenti che una comunit\u00e0 o un paese realizza per il proprio futuro ai fini del miglioramento delle condizioni di vita in una logica che dovrebbe essere di economia sostenibile.\nFenomeni come l'emigrazione e la conseguente fuga dei cervelli, la non valorizzazione dei talenti o l'insufficiente spesa pubblica per la scuola, costituiscono alcuni esempi di impoverimento del capitale umano con conseguenze sullo sviluppo economico di un territorio.\nIl capitale umano \u00e8 alla base del sistema delle relazioni interpersonali, formali ed informali, che generano il capitale sociale di una comunit\u00e0, di un territorio, di un paese.\nCapitale umano e crescita economica.\nIl capitale umano e le sue relazioni con la crescita economica trovano una loro specifica trattazione negli scritti dell'economista americano e premio Nobel 1992 Gary Becker.\nLa letteratura economica, la sociologia, le indagini dell'OCSE e la programmazione comunitaria 2007-2013 attribuiscono notevole importanza oggi al capitale umano per la crescita sociale ed economica delle Comunit\u00e0, ai fini sia della competitivit\u00e0 che della riduzione della povert\u00e0. In Italia le Fondazioni di origine bancaria nate dal 1990 in poi con la Legge Amato stanno realizzando investimenti per il miglioramento del capitale umano nelle diverse zone del paese e in questa ottica per aiutare lo sviluppo del Mezzogiorno \u00e8 stata costituita nel 2007 una apposita struttura dotata di propria autonomia la Fondazione per il Sud.\nCapitale umano ed esternalit\u00e0 produttive.\nIl capitale umano pu\u00f2 dar luogo a rilevanti vantaggi, definiti come esternalit\u00e0 produttive o positive: esso, infatti, pu\u00f2 accrescere la produttivit\u00e0 totale e influenzare, di conseguenza, il benessere individuale e collettivo della societ\u00e0.\nIl capitale umano \u00e8 in grado di incrementare il reddito pro capite del Paese. Questo aspetto \u00e8 stato rilevato da numerosi studi condotti a livello internazionale, che hanno stimato che un anno di istruzione in pi\u00f9 per la media dei lavoratori consente una crescita del prodotto pro-capite del 5%. Inoltre, in gran parte dei paesi dell'OCSE, le persone con un titolo di studio che equivalga alla nostra laurea specialistica, guadagnano almeno il 50% in pi\u00f9 di tutti quegli individui che hanno ottenuto un diploma.\nAltre esternalit\u00e0 positive prodotte dal capitale umano influenzano una serie di aspetti della vita sociale, che creano dei rendimenti positivi. Il capitale umano, infatti, secondo alcuni studi, \u00e8 in grado di ridurre gli incentivi a delinquere, innalzando il rendimento relativo alle attivit\u00e0 legali.\nIl capitale umano ha effetti positivi anche nell'ambito della salute, in quanto si \u00e8 stimato che il valore di prevenzione \u00e8 maggiore per le persone pi\u00f9 istruite, per le quali il costo monetario della malattia \u00e8 pi\u00f9 elevato.\nCapitale umano e rendimento.\nIl capitale umano, studiato dalla prospettiva degli economisti, \u00e8 stato paragonato a un investimento in un bene, che produce un certo rendimento. A tale proposito si \u00e8 parlato di Rendimento implicito o di tasso interno di rendimento, indicatore che viene utilizzato dagli economisti per indicare in quale misura un anno di istruzione in pi\u00f9 aumenta i benefici netti individuali.\nSi tratta di un parametro che rappresenta il risultato di un investimento e che, ad esempio, in questo contesto del capitale umano, pu\u00f2 valutare il differenziale salariale tra persone che hanno un diverso livello di istruzione o la diversa probabilit\u00e0 di occupazione, derivante sempre da titoli di studio differenti.\nIl rendimento del capitale umano \u00e8 proporzionale alla capacit\u00e0 delle imprese di attingere alle possibilit\u00e0 in essere e sostenere lo sviluppo del potenziale umano, anche tramite la formazione e altre azioni di sviluppo organizzativo. In questa logica, come evidenzia il ricercatore Francesco Muzzarelli, guidare l'apprendimento diventa sempre pi\u00f9 un compito essenziale e centrale per i leader aziendali nei riguardi dei propri collaboratori, e non un'opzione marginale.\nIl capitale umano \u00e8 rappresentativo dell'insieme delle persone che lavorano all'interno dell'azienda e che hanno una propria conoscenza e competenza che non \u00e8 propriet\u00e0 di nessuno fatta salva di chi la possiede. Esso rappresenta uno dei gruppi che, insieme a quelli del capitale organizzativo e relazionale, concorrono alla formazione del capitale intellettuale in cui si fondono l'insieme delle conoscenze e delle relazioni che possono trasformarsi in valore. Emerge in tal modo la centralit\u00e0 delle persone che con il loro operare e in funzione delle conoscenze maturate, riescono a creare organizzazioni e strutture relazionali competitive."}
{"id": "1539452", "revid": "1718925", "url": "https://it.wikipedia.org/wiki?curid=1539452", "title": "Dialetto guardiolo", "text": "Il dialetto guardiolo (in occitano gardi\u00f2l) \u00e8 la variet\u00e0 dialettale occitana parlata nel borgo storico di Guardia Piemontese, comune della provincia di Cosenza e isola alloglotta.\nDa una ricerca condotta sul campo da Agostino Formica nel 1999 e pubblicata nel saggio \"Spettro di frequenze e varianti nel linguaggio di Guardia Piemontese d'oggi: sfaldamento, contaminazione o evoluzione?\" (contenuto nel volume: AA.VV., \"Guardia Piemontese le ragioni di una civilt\u00e0. Indagine sul mondo occitanico calabrese\", Gnisci, Paola, 1999, pagg. 53-87) risulta che la \"tenuta\" della lingua occitana (\"guardiola\") ancora oggi si mantiene su buoni standard di coerenza, in quanto emerge dal riscontro delle \"risposte\" degli abitanti di Guardia Piemontese (suddivisi per fasce generazionali) il dato significativo che la popolazione locale usa ancora la lingua di tradizione. La metodologia di approccio per questa indagine sul campo \u00e8 stata la somministrazione del testo di un racconto popolare, inizialmente in lingua guardiola, proposto in italiano a un numero congruo e rappresentativo di abitanti di Guardia Piemontese, con preghiera di volgerlo simultaneamente in guardiolo (la registrazione ha fissato le \"versioni\", poi studiate e confrontate, pure in relazione alle fasce d'et\u00e0 dei parlanti-intervistati).\nAnche Pietro Monteleone, nel suo saggio \"Per una identit\u00e0 di Guardia Piemontese tra dati demografici, riscontri, memoria e territorio\" (contenuto sempre nel volume prima citato) dalle risposte del questionario (rigorosamente anonimo) proposto agli abitanti di Guardia Piemontese arriva alla conclusione che la popolazione locale, per i suoi due terzi, si esprime \"sempre in casa e con gli amici\" nella lingua di \"tradizione\" e che il guardiolo \"costituisce ancora oggi lo strumento abituale di gran parte della popolazione del centro calabrese\".\nLa lingua occitana \u00e8 lingua neolatina (\"langue d'oc\") parlata nel sud della Francia, sui Pirenei (nella Val d'Aran, Spagna), in alcune vallate del Piemonte e in Italia meridionale a Guardia Piemontese dove \u00e8 \"arrivata\" in seguito a spostamenti di popolazioni provenienti dalle zone di origine (XIV secolo) determinati sia da motivi di ricerca di lavoro ma anche, in seguito, a causa di persecuzioni religiose subite in quanto di religione valdese.\nNelle varie ricostruzioni dell'arrivo in Calabria degli \"oltremontani\" (cos\u00ec sono definiti generalmente, in quanto le popolazioni arrivano \"da oltre i monti\", ovvero le Alpi, rispetto al primo territorio di stanziamento, le vallate del Piemonte) abbondano inesattezze storiche. Al 2007 secondo il linguista Fiorenzo Toso i parlanti guardiolo a Guardia Piemontese sono 340 su abitanti, dato che la maggior parte degli abitanti si esprime in italiano o nella variante cosentina del dialetto calabrese."}
{"id": "1539462", "revid": "1543377", "url": "https://it.wikipedia.org/wiki?curid=1539462", "title": "8 Lacertae B", "text": "8 Lac B \u00e8 una stella della costellazione della Lucertola, situata nella parte meridionale della costellazione e facente parte del sistema multiplo 8 Lac.\n\u00c8 una binaria spettroscopica separata dalla compagna pi\u00f9 luminosa da 22,4 secondi d'arco e con un angolo di posizione di 186\u00b0."}
{"id": "1539463", "revid": "600229", "url": "https://it.wikipedia.org/wiki?curid=1539463", "title": "Cornamusa irlandese", "text": ""}
{"id": "1539464", "revid": "78273", "url": "https://it.wikipedia.org/wiki?curid=1539464", "title": "Pa\u02bbanga", "text": ""}
{"id": "1539468", "revid": "167080", "url": "https://it.wikipedia.org/wiki?curid=1539468", "title": "Giurista romano", "text": ""}
{"id": "1539470", "revid": "31886", "url": "https://it.wikipedia.org/wiki?curid=1539470", "title": "Brega (Libia)", "text": "Brega o Porto Brega () \u00e8 una citt\u00e0 della Libia, importante porto industriale del Mediterraneo nel Golfo della Sirte, in quello che \u00e8 il punto pi\u00f9 meridionale del mar Mediterraneo. Tra il 1930 e il 1933 vi sorse uno dei peggiori campi di concentramento per civili libici.\nStoria.\nNel corso della seconda guerra mondiale e Marsa el Brega si svolse una battaglia tra l'Afrika Korps con la conquista della citt\u00e0 che permise ai tedeschi l'attacco alla fortezza di Tobruk.\nDurante la guerra civile libica Brega si \u00e8 rivelata essere una localit\u00e0 fondamentale per il controllo del fronte. Catturata dai ribelli, il 2 marzo le forze lealiste tentarono una sua riconquista, che si concretizz\u00f2 il 13 marzo, allorch\u00e9 Brega cadde nelle mani delle truppe di Gheddafi che per\u00f2 furono costretti a evacuarla, incalzati dai ribelli e dai bombardamenti della coalizione, il 26 del mese stesso.\nEconomia.\nMarsa al-Burayqa - che nel parlato diventa \"Marsa el-Br\u012bga\" - significa \"Porto di Brega\". La struttura portuale \u00e8 stata interamente costruita intorno agli anni 60, nel luogo ove sorgeva un piccolo villaggio di pescatori distrutto durante la Seconda guerra mondiale, per fungere da terminale dell'oleodotto che viene dalla zona di Zelten, 169 km a sud. Sono stati realizzati gli uffici portuali, un molo frangiflutti e un pontile, impianti per il caricamento del greggio sulle navi, una centrale elettrica, abitazioni, strade e piantati alberi per trattenere la sabbia.\nLe attivit\u00e0 di rifornimento delle navi sono iniziate nel 1961, successivamente \u00e8 stata realizzata una raffineria e un impianto di liquefazione del gas naturale. Nel 1977 \u00e8 stato inaugurato un impianto di trasformazione dell'ammoniaca. Il porto sta diventando il principale centro petrolchimico della Libia. La citt\u00e0 ospita anche una scuola di formazione tecnica.\nMarsa el-Brega \u00e8 attraversata dalla strada costiera che collega Tripoli con Bengasi e Il Cairo."}
{"id": "1539472", "revid": "2202614", "url": "https://it.wikipedia.org/wiki?curid=1539472", "title": "Jean-Baptiste Grange", "text": "Biografia.\nStagioni 2004-2007.\nGrange, originario di Valloire e attivo dal novembre del 1999, ha debuttato in Coppa Europa il 3 dicembre 2001 a Val Thorens in slalom speciale e in Coppa del Mondo l'11 gennaio 2004 a Chamonix nella medesima specialit\u00e0, in entrambi i casi senza concludere la gara. Il 20 dicembre 2004 ha conquistato a \u0160pindler\u016fv Ml\u00fdn, sempre in slalom speciale, il primo podio in Coppa Europa (3\u00ba); ai XX Giochi olimpici invernali di , sua prima presenza olimpica, si \u00e8 classificato 13\u00ba nella combinata e non ha concluso lo slalom speciale.\nDopo aver conquistato qualche piazzamento tra i primi quindici in Coppa del Mondo, dalla stagione 2006-2007 ha ottenuto buoni risultati con continuit\u00e0. A coronamento di questi, il 17 febbraio 2007 ha vinto la medaglia di bronzo nello slalom speciale ai Mondiali di \u00c5re, suo esordio iridato, giungendo dietro a Mario Matt e a Manfred M\u00f6lgg; si \u00e8 inoltre piazzato 14\u00ba nella supercombinata.\nStagioni 2008-2009.\nIl primo podio in Coppa del Mondo \u00e8 stato il 2\u00ba posto nella supercombinata di Beaver Creek del 29 novembre 2007, mentre la prima vittoria \u00e8 arrivata il 17 dicembre successivo nello slalom speciale dell'Alta Badia. La stagione 2007-2008, coronata da quattro successi (tre in slalom speciale, tra i quali le classiche gare della M\u00e4nnlichen/Jungfrau di Wengen il 12 gennaio e della Ganslern di Kitzb\u00fchel il 20 gennaio, e uno in supercombinata), si \u00e8 per\u00f2 conclusa con la grande delusione dello slalom speciale di Bormio del 15 marzo. Arrivato a questo appuntamento con 21 punti di vantaggio su M\u00f6lgg nella classifica di specialit\u00e0, ha perso la Coppa a causa di un errore nella seconda manche, che lo ha relegato nelle ultime posizioni, mentre l'italiano \u00e8 giunto 6\u00ba e lo ha sopravanzato di 19 punti.\nL'atleta francese si \u00e8 rifatto per\u00f2 la stagione successiva, dove si \u00e8 aggiudicato all'ultima gara la Coppa di slalom speciale battendo il croato Ivica Kosteli\u0107 per 87 punti grazie soprattutto ai cinque podi stagionali (due primi posti) conquistati nella specialit\u00e0; sempre nel 2009 ai Mondiali di Val-d'Is\u00e8re si \u00e8 piazzato 7\u00ba nello slalom gigante e non ha completato slalom speciale e supercombinata.\nStagioni 2010-2013.\n. La sua stagione 2009-2010 si \u00e8 chiusa per\u00f2 anticipatamente gi\u00e0 in dicembre, quando ha riportato la rottura del legamento crociato anteriore del ginocchio destro.\nDopo l'infortunio \u00e8 tornato alle gare il 14 novembre 2010 centrando subito la vittoria nel primo slalom speciale della Coppa del Mondo 2011 a Levi; nel prosieguo della stagione ha vinto lo slalom speciale della Ganslern di Kitzb\u00fchel, per la seconda volta (23 gennaio 2011), e quello della Planai di Schladming (25 gennaio), sua ultima vittoria nel circuito. Ai successivi Mondiali di Garmisch-Partenkirchen ha vinto la medaglia d'oro nello slalom speciale disputato sulla pista Gudiberg e il 27 febbraio \u00e8 salito per l'ultima volta sul podio in Coppa del Mondo (3\u00ba nello slalom speciale di Bansko), mentre nella stessa specialit\u00e0 nel 2013 \u00e8 stato 12\u00ba nella rassegna iridata di Schladming e ha conquistato la prima vittoria in Coppa Europa, l'11 marzo a Kranjska Gora. \nStagioni 2014-2021.\nIl 3 gennaio 2014 ha colto la seconda e ultima vittoria nel circuito continentale, a Chamonix in slalom speciale, e ai successivi XXII Giochi olimpici invernali di non ha concluso lo slalom speciale; l'anno dopo ai Mondiali di Vail/Beaver Creek 2015 ha vinto la seconda medaglia d'oro della sua carriera nello slalom speciale, bissando la vittoria ottenuta a Garmisch-Partenkirchen quattro anni prima. Il 15 dicembre 2016 ha ottenuto l'ultimo podio in Coppa Europa, in Val di Fassa in slalom speciale (2\u00ba), e ai successivi Mondiali di Sankt Moritz 2017 si \u00e8 classificato 23\u00ba nella medesima specialit\u00e0.\nNelle sue ultime partecipazioni olimpica e iridata, e Cortina d'Ampezzo 2021, non ha completato lo slalom speciale. Si \u00e8 ritirato al termine della stagione 2020-2021; la sua ultima gara in Coppa del Mondo \u00e8 stata lo slalom speciale di Lenzerheide del 21 marzo, che non ha completato, mentre la sua ultima gara in carriera \u00e8 stata lo slalom speciale dei Campionati francesi 2021, disputato il 27 marzo a Les Gets e chiuso da Grange al 15\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nSC = supercombinata\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nGS = slalom gigante\nSouth American Cup.\nSouth American Cup - vittorie.\nLegenda:\nSL = slalom speciale\nSC = supercombinata"}
{"id": "1539475", "revid": "287204", "url": "https://it.wikipedia.org/wiki?curid=1539475", "title": "Giovanni Abbarbagliati", "text": "Biografia.\nFiglio di Dietaiuti, di nobile famiglia, entr\u00f2 nel monastero camaldolese di San Michele in Borgo, nella ghibellina Pisa, almeno nel 1323, divenendone l'abate nel 1327. Era il tempo della lotta che contrapponeva l'imperatore Ludovico il Bavaro al papa avignonese Giovanni XXII, sostenitore di Roberto d'Angi\u00f2 come vicario imperiale. Dichiarato deposto Giovanni XXII, l'imperatore fece eleggere a Roma, il 12 maggio 1328, nuovo papa il francescano Pietro Rainalducci che assunse il nome di Niccol\u00f2 V.\nA questi ader\u00ec l'Abbarbagliati, subendo la scomunica di Giovanni dalla quale fu tuttavia sollevato, dopo il ritorno dell'imperatore in Germania, il 13 febbraio 1330.\nIl nuovo papa Clemente VI lo incaric\u00f2 di controllare l'Universit\u00e0 di Pisa alla sua costituzione nel 1343 finch\u00e9, alla morte di Bonaventura, priore generale dell'Ordine, fu chiamato a succedergli il 15 luglio 1348, curando, dall'Eremo di Camaldoli, che si avesse una maggiore disciplina monacale e pi\u00f9 risorse finanziarie. A questo scopo ottenne dal nuovo imperatore Carlo IV, nel marzo 1355, la conferma dei privilegi dell'Ordine.\nIn occasione del nuovo scisma che oppose nel 1378 l'antipapa Clemente VII a papa Urbano VI, fu fedele a quest'ultimo che tuttavia, il 24 maggio 1382, accertati gravi abusi nell'Ordine di Camaldoli, lo sostitu\u00ec nella carica di priore con Giacomo da Padova. Non \u00e8 chiaro se fu reintegrato nella carica nel 1385: ormai molto vecchio, mor\u00ec poco tempo dopo nell'Eremo di Camaldoli.\nLa biblioteca personale.\nAperto alla cultura umanistica e in contatto con Francesco Petrarca, raccolse una biblioteca personale che alla sua morte si componeva di 44 codici. Tra questi si segnalano un \"Decretus vetus\", le \"Etimologie\" di Isidoro di Siviglia, le lettere di san Paolo glossate, il \u00abLiber de celo et mundo\u00bb di Aristotele, un \u00abLiber de abstinencia et aliis virtutibus\u00bb, l\u2019esposizione sul \"Cantico dei cantici\", il \"Breviloquio\" di Bonaventura da Bagnoregio con altri trattati, una \"Epistulam magistri Petri\" che potrebbe essere la lettera di Pietro Abelardo nota anche come \"Historia calamitatum mearum\", un libro di storie della sacra scrittura, il commento di Egidio Romano alla \"Retorica\" di Aristotele, la summa di diritto canonico di Raimondo (cio\u00e8 la \"Summa de casibus poenitentiae\"), i \"Sermones dominicales\" di Iacopo da Varazze, l\"Anticlaudianus\" di Alano di Lilla, l\"Expositio missae\" del frate minore Alberto, la \"Summa de officiis ecclesiasticis\" di Guglielmo d\u2019Auxerre (liturgia e sacramentaria), il libro di Isaia glossato, un \u00abLiber de virtutibus sumptus ex exemplis antiquorum et civium Romanorum\u00bb, un \u00abLiber in quo sunt questiones seu libro [sic] phisicorum\u00bb (da identificare con la \"Fisica\" di Aristotele), un \u00abLiber legendarum novarum\u00bb, un \u00abLiber de viciis et virtutibus\u00bb (probabilmente il \"De virtutibus et vitiis ad Widonem comitem\" di Alcuino di York), un libro con la visione del profeta Daniele e sermoni, il \"Prefazio\" di Isidoro di Siviglia, il \"Diadema monachorum\" di Smaragdo di Saint-Mihiel, una \u00abTabula Evangeliorum\u00bb, una \u00ab Expositio ynnorum\u00bb, una \"Summa\" di Pietro Ispano (poi papa Giovanni XXI, probabilmente la Summa de conservanda sanitate), i \u00abNotabilia decretalium in uno quaderno\u00bb, nove libri di sermoni. Ai libri si aggiungono \u00abquaterni squaternati \u00bb contenenti i salmi glossati e sermoni."}
{"id": "1539483", "revid": "125863686", "url": "https://it.wikipedia.org/wiki?curid=1539483", "title": "Mansio", "text": "Una mansio (plurale: \"mansiones\"), in et\u00e0 imperiale, era una stazione di posta lungo una strada romana, gestita dal governo centrale e messa a disposizione di dignitari, ufficiali, o di chi viaggiasse per ragioni di stato. L'identificazione degli ospiti avveniva grazie a documenti simili a passaporti.\nSpesso attorno alle \"mansiones\" sorsero campi militari permanenti o addirittura delle citt\u00e0.\nL'etimologia del termine proviene dal latino \"mansus\", participio passato di \"manere\" con il significato di fermarsi, rimanere.\nDestinazione e alternative.\nL'ospitalit\u00e0 offerta dalle \"mansiones\" era dunque limitata ad usi ufficiali; lo scopo di queste strutture era di garantire, al viaggiatore per servizio, un'adeguata ospitalit\u00e0 in una villa interamente dedicata al suo riposo. \nLe \"mansiones\" non erano destinate alla sosta delle legioni; queste erano in grado di provvedere autonomamente sia all'alloggio che al vettovagliamento: esse infatti, portavano con s\u00e9 un intero convoglio di bagagli (\"impedimenta\") e costruivano il proprio campo (\"castrum\") ogni sera a lato della strada. \nPer soddisfare le necessit\u00e0 della generalit\u00e0 dei viaggiatori nacquero e si diffusero altre forme di ospitalit\u00e0 di natura privata.\nCaupona.\nPer il viaggiatore comune erano disponibili infatti le \"cauponae\", sorta di aree di servizio che andarono a costituire una rete privata lungo le strade romane, sorgendo spesso nei pressi delle \"mansiones\". \nAnche se con funzione analoga, la loro reputazione era inferiore alle \"mansiones\": spesso considerate equivoche e malfamate, le caupone erano frequentate anche da malfattori e prostitute, una circostanza di cui si \u00e8 trovata traccia nei graffiti rinvenuti tra le loro rovine.\nTaberna.\nI patrizi avevano per\u00f2 bisogno di qualcosa di meglio per le loro soste. Nei primi tempi dello sviluppo viario, le case vicine alla strada dovevano offrire ospitalit\u00e0 per legge, e questo probabilmente origin\u00f2 le \"tabernae\". Il termine non \u00e8 da intendersi nel senso di \"taverna\", ma piuttosto di \"ostello\". \nCon il crescere di importanza di Roma crebbero anche le \"tabernae\", che divennero pi\u00f9 lussuose e si guadagnarono una buona o cattiva reputazione a seconda del loro livello. \nUno degli ostelli migliori era la Tabernae Caediciae a Sinuessa, sulla via Appia. Aveva un grande magazzino con otri di vino, formaggio e prosciutti. \nMolte citt\u00e0 attuali si sono sviluppate attorno alle tabernae, come Rheinzabern nel Rheinland (Germania), e Saverne in Alsazia (Francia). In questi due casi rimane nel nome della citt\u00e0 una chiara derivazione dalla parola \"taberna\".\nMutatio.\nUn terzo sistema di \"stazioni di servizio\" funzionava per veicoli e animali: le \"mutationes\" (stazioni di cambio) si trovavano a intervalli di 12-18 miglia. \nQui si potevano comprare i servizi di carrettieri, maniscalchi e di \"equarii medici\", cio\u00e8 veterinari specializzati nella cura del cavallo.\nUsando queste stazioni per una staffetta di carri, l'imperatore Tiberio riusc\u00ec a coprire dall'Illirico, in un giorno solo, le 500 miglia che lo separavano da Mogontiacum, dove il fratello Druso Germanico stava terminando la sua agonia per una gangrena dovuta ai postumi di una caduta da cavallo.\nOrigine ed evoluzione.\nAntica Persia.\nLe grandi vie di comunicazione, costruite dapprima nell'impero persiano, erano provviste, ogni 15 o 18 miglia, intervallo corrispondente ad un giorno di viaggio, di stazioni come \"khan\" o caravanserragli, come ancora se ne trovano in oriente.\nSecondo la testimonianza di Erodoto se ne incontravano 111 sulla strada da Sardi a Susa; la distanza media tra due consecutive era quindi un po' meno di 32\u00a0km. Nei pressi della stazione di sosta era costruito il \"khan\", destinato all'alloggio dei viandanti, \u00e8 chiamata da Erodoto e . La struttura per la sosta notturna \u00e8 indicata con il termine . \nCos\u00ec come le vie attuali ricalcano grosso modo le strade tracciate dai re di Persia, allo stesso modo vi \u00e8 ragione di credere che i moderni \"khan\", con la loro costruzione quadrata, la larga corte centrale scoperta con una fontana al centro, e balconate tutte intorno con una serie di accessi a sobri appartamenti non ammobiliati, siano derivati dal persiano, e che essi, in occasione dell'arrivo di eserciti o carovane, abbiano sempre garantito rifugio notturno sia ad uomini che animali.\nAntica Roma.\nSulle strade romane la distanza tra \"mansiones\" successive era analoga a quella delle vie dell'impero persiano. \nIn origine erano chiamate \"castra\", essendo probabilmente semplici luoghi di accampamento racchiusi da trincee di terra. \nCon il passare del tempo esse andarono ad includere non solo caserme e magazzini di provvigioni (\"horrea\") per le truppe, ma anche ampi edifici per l'ospitalit\u00e0 di viaggiatori di ogni rango, perfino lo stesso imperatore, nel caso avesse avuto occasione di visitarle.\nIn questi posti i \"cisiarii\" tenevano calessi da noleggiare o per portare a destinazione dispacci governativi (Cisium; Essedum; Rutupiae). \nLa \"mansio\" era sotto la sovrintendenza di un ufficiale detto \"mansionarius\".\nIn aggiunta alle stazioni di posta, ve ne erano altre, alla fine di ogni percorso giornaliero e a intervalli convenienti, chiamate \"mutationes\" (). Le \"mutationes\" erano destinate solo al cambio delle cavalcature e al ristoro. Se ne incontravano quattro o cinque lungo il percorso compreso tra due \"mansiones\".\nLetteratura.\nItinerarium burdigalense.\nL\"'Itinerarium burdigalense\", un itinerario del tempo di Costantino I, menziona nell'ordine le \"mansiones\" da Bordeaux a Gerusalemme con le \"mutationes\" intermedie, ed altri posti notevoli, cui l'autore d\u00e0 l'appellativo di civitates, vici, o castella. Viene indicato anche il numero di leghe (\"leugae\") tra un posto e l'altro."}
{"id": "1539485", "revid": "1543377", "url": "https://it.wikipedia.org/wiki?curid=1539485", "title": "8 Lacertae A", "text": "8 Lac A \u00e8 una stella della costellazione della Lucertola, situata nella parte meridionale della costellazione e facente parte del sistema multiplo 8 Lac.\n\u00c8 una binaria spettroscopica separata dalla compagna pi\u00f9 luminosa da 22,4 secondi d'arco e con un angolo di posizione di 186\u00b0."}
{"id": "1539486", "revid": "167080", "url": "https://it.wikipedia.org/wiki?curid=1539486", "title": "Mansiones", "text": ""}
{"id": "1539487", "revid": "1627216", "url": "https://it.wikipedia.org/wiki?curid=1539487", "title": "Nemira", "text": "Nemira \u00e8 una delle prime case editrici indipendenti nate in Romania dopo la rivoluzione del 1989. Fu fondata nel 1991 a Bucarest da Valentin Nicolau.\nStoria della casa editrice.\nTra il 1991 ed il 1993, Nemira si \u00e8 imposta sul mercato rumeno con la collana Nautilus, nella quale furono pubblicati per la prima volta in Romania Stephen King, Frank Herbert, Philip K. Dick, Isaac Asimov, Roberto Quaglia ed in cui sono apparsi i principali capolavori della fantascienza internazionale, contraddistinti dai prestigiosi premi americani (Premio Hugo e Nebula).\nIl piano editoriale ha coperto un'ampia variet\u00e0 di opere di fantascienza e fantasy, nonch\u00e9 di letteratura mainstream. Nemira ha pubblicato per la prima volta in Romania John Kennedy Toole, Paulo Coelho (\"L'alchimista\"), Pascal Bruckner, Elias Canetti, Roger Caillois ecc."}
{"id": "1539491", "revid": "697352", "url": "https://it.wikipedia.org/wiki?curid=1539491", "title": "Tannerite", "text": "La tannerite \u00e8 un tipo di esplosivo composito a medio-alto potenziale formato da una miscela di parti uguali di nitrato e perclorato d'ammonio, come comburenti; polvere d'alluminio e idruro di zirconio, come combustibili. Pu\u00f2 essere utilizzato come bersaglio reattivo se colpito da un proiettile che viaggia a velocit\u00e0 elevata."}
{"id": "1539502", "revid": "108107", "url": "https://it.wikipedia.org/wiki?curid=1539502", "title": "Karl Alex M\u00fcller", "text": ""}
{"id": "1539504", "revid": "114238655", "url": "https://it.wikipedia.org/wiki?curid=1539504", "title": "Williams FW09", "text": "La Williams FW09 \u00e8 una monoposto di Formula 1, usata nel 1984 dalla scuderia Williams F1.\nQuesta vettura non ottenne risultati particolarmente gratificanti per la squadra, sia per la superiorit\u00e0 tecnica della rivale McLaren, sia per il fatto che il motore turbo Honda, soffriva di problemi di giovent\u00f9 e di sviluppo. Inoltre la vettura era dotata di telaio in alluminio, sostanzialmente superato rispetto ai telai in Fibra di carbonio\nDopo l'esordio al Gran Premio del Sud Africa 1983, nel corso della stagione 1984 l'auto venne evoluta, e denominata Williams FW09B, con un evidente alettone posteriore pi\u00f9 vistoso, che aveva il compito di rendere pi\u00f9 stabile il retrotreno.\nCampionato '84, auto '83.\nSebbene la FW09 corse il mondiale 1984, esord\u00ec nell'ultima gara del 1983, dopo che il direttore e proprietario della squadra, Frank Williams, aveva ottenuto il contratto di fornitura con la Honda, potendo cos\u00ec sostituire i motori aspirati delle sue auto con quelli turbo.\nLa Williams abbandon\u00f2 i motori Ford-Cosworth, per montare il nuovo e tecnologico motore V6 biturbo, progettato dalla Honda, che era rientrata dopo 15 anni come fornitore di motori pochi mesi prima con il piccolo team inglese Spirit. La vettura utilizzata per\u00f2 non era altro che una Formula 2 adattata e il piccolo team non disponenva di fondi e strutture adatte a raggiungere la competitivit\u00e0 richiesta dalle ambizioni della Honda.\nLa FW09 fu sviluppata in pochi mesi (anche se il progetto generale part\u00ec prima ancora della firma del contratto), di fatto utilizzando sospensioni e cambio della vettura precedente. Esord\u00ec nel gran premio di Kyalami (in Sudafrica), ultima gara dell'83, sostituendo la Williams FW08 Ford-Cosworth. Keke Rosberg conquist\u00f2 un incoraggiante 5\u00ba posto.\nInizialmente la collaborazione tra Williams e Honda risult\u00f2 poco fruttuosa, ma porter\u00e0 3 titoli alla squadra inglese, ossia due mondiali costruttori nell'86 e '87, e un titolo piloti sempre nell'87.\nLa maggior potenza del motore turbo (900-1000 \u00a0CV in prova e 750 in gara contro i 550 circa del Cosworth) mise in crisi il telaio in alluminio e questo rese necessario un irrobustimento della scocca.\nIl motore inoltre soffriva del cosiddetto turbo-lag e l'erogazione della potenza era particolarmente brusca.\nIn pi\u00f9 le maggiori temperature raggiunte del motore turbo e la necessit\u00e0 di un intercooler costrinsero ad ingrandire le pance laterali per contenere radiatori pi\u00f9 grandi.\nI progettisti cercarono di ridurre al minimo la resistenza all'avanzamento, creando un musetto pi\u00f9 stretto, anche se pi\u00f9 tozzo.\nAl motore venne abbinato il solito cambio Hewland a 5 marce, rinforzato per sopportare coppia e potenze pi\u00f9 elevate.\nLe vetture vennero affidate ai piloti Keke Rosberg e Jacques Laffite.\nCarriera agonistica.\nLa stagione.\nNel primo gran premio in Brasile, l'auto si mostr\u00f2 particolarmente veloce ma non affidabile. L'ex campione del Mondo Keke Rosberg, part\u00ec in nona posizione, e il suo compagno Jacques Laffite in tredicesima. Rosberg ottenne la seconda posizione finale, mentre Laffite fu costretto al ritiro dopo solo 16 giri, per guasti alla sofisticata elettronica del motore giapponese, problema che, insieme ai frequenti cedimenti del propulsore, caus\u00f2 spesso ritiri anticipati. Infatti Rosberg concluse solo 6 gare su 16, il suo compagno 5.\nLa Williams fu capace di aggiudicarsi il rocambolesco Gran Premio USA, sulla pista cittadina di Dallas, grazie alla performance del finlandese Rosberg, miglior pilota sotto i 45\u00b0C di quella caldissima domenica su un circuito con l'asfalto pessimo e rattoppato nella notte precedente alla gara.\nFu una stagione in cui la McLaren vinse 12 gare su 16, lasciandone 2 alla Brabham e Nelson Piquet, uno alla Ferrari e Michele Alboreto sul circuito di Zolder, oltre che questo unico successo per la Williams.\nAl termine del mondiale, la squadra ottenne un deludente sesto posto tra i costruttori e tra i piloti l'ottavo di Rosberg e il quattordicesimo di Laffite. Rosberg ottenne punti solo in cinque occasioni, mentre Laffite due volte.\nLa Williams non part\u00ec mai in pole, ma raramente Rosberg si qualificava oltre il quinto posto, mentre il francese Laffite ottenne come miglior risultato l'ottavo posto in griglia di partenza (Gran Premio d'Olanda) e in tutte le altre gare non fece mai segnare un tempo in prova migliore dell'undicesimo.\nVersione FW09B.\nLa versione FW09B debutt\u00f2 al Gran Premio di Gran Bretagna, disputando le 7 gare finali dell'anno. Essa prevedeva alcuni rifonrzi al telaio e alle sospensioni ed alcune modifiche all'aerodinamica posteriore, ispirata alla McLaren MP4/2\nScheda tecnica Williams FW09.\nMotore\nTrasmissione\nAutotelaio\nDimensioni e peso"}
{"id": "1539506", "revid": "486946", "url": "https://it.wikipedia.org/wiki?curid=1539506", "title": "Leon M. Lederman", "text": ""}
{"id": "1539508", "revid": "400694", "url": "https://it.wikipedia.org/wiki?curid=1539508", "title": "Dudley Moore", "text": "Biografia.\nNato da famiglia di condizioni modeste, Moore ebbe un'infanzia e un'adolescenza non facili, complice il complesso della bassa statura (1 metro e 59 centimetri), alla quale si aggiunse l'essere venuto al mondo con un piede deforme. Si laure\u00f2 a Oxford nel 1958, mentre la sua carriera artistica cominci\u00f2 alla met\u00e0 degli anni sessanta con il film \"La cassa sbagliata\" (1966), nel quale recit\u00f2 al fianco di Michael Caine.\nPianista di solida formazione classica, ebbe al suo attivo numerose registrazioni audio-video, anche di carattere didattico sulla musica classica e la strumentazione orchestrale. Tra i tanti sketch, quello in cui si produce nella parodia del pianista posseduto dallo spirito beethoveniano mentre esegue dal vivo una delle sue pi\u00f9 celebri sonate (il tema \u00e8 quello principale del film \"Il ponte sul fiume Kwai\"), che sembra non riuscire ossessivamente a concludere.\nMessosi in luce per la sua vena comica, raggiunse la consacrazione internazionale quando il regista Blake Edwards gli affid\u00f2 la parte di George Webber nella pellicola \"10\" (1979), al fianco di Bo Derek. Nel 1981 recit\u00f2 con Liza Minnelli in \"Arturo\", film grazie al quale ottenne la sua prima e unica candidatura all'Oscar quale miglior attore e nel quale suon\u00f2 personalmente il pianoforte sul set. Nel 1983 prese parte al film \"Scherzi di cuore\". Negli anni novanta fu testimonial di una linea di snack e lo spot venne trasmesso anche in Italia.\nSofferente di una rara ed incurabile malattia degenerativa del cervello (la paralisi sopranucleare progressiva), mor\u00ec nel New Jersey il 27 marzo del 2002, dopo aver rilasciato un'intervista all'emittente BBC, nella quale salutava i numerosi fan annunciando la propria imminente scomparsa.\nVita privata.\nSi spos\u00f2 quattro volte, con le attrici Suzy Kendall (1968-1972) e Tuesday Weld (1975-1980), con l'attrice e modella Brogan Lane (1988-1991) e infine con Nicole Rothschild (1994-1998). Negli ultimi anni si ritir\u00f2 a vita privata nella sua casa di Londra.\nDoppiatori italiani.\nNelle versioni in italiano dei suoi film, Dudley Moore \u00e8 stato doppiato da:"}
{"id": "1539509", "revid": "287204", "url": "https://it.wikipedia.org/wiki?curid=1539509", "title": "Stimolazione luminosa intermittente", "text": "La stimolazione luminosa intermittente (o SLI) \u00e8 una tecnica per slatentizzare (cio\u00e8 rendere evidente) le attivit\u00e0 epilettiche, che viene eseguita durante la procedura di registrazione elettroencefalografica.\nLa SLI \u00e8 svolta con varie frequenze: 1 Hz, 3 Hz, 5 Hz, 10 Hz, 12 Hz, 14 Hz, 18 Hz, 21 Hz e 24 Hz. Le frequenze medie (quindi 14, 18 e 21) si svolgono due volte nei pazienti collaboranti, una prima volta a occhi chiusi, una seconda volta nella quale si fa aprire al paziente gli occhi per pochi secondi, successivamente si chiede di chiudere gli occhi e simultaneamente si fa partire la SLI a quella frequenza. Tra lo svolgimento della SLI a una frequenza e lo svolgimento alla frequenza successiva bisogna lasciare un tempo vuoto di 5 secondi, al contrario delle stimolazioni che ne durano 10."}
{"id": "1539515", "revid": "124123", "url": "https://it.wikipedia.org/wiki?curid=1539515", "title": "Francesco Branciforti", "text": "Biografia.\nLaureatosi a Catania con Salvatore Santangelo, si perfezion\u00f2 in filologia romanza con Mario Casella a Firenze. La sua tesi di perfezionamento, incentrata sul Canzoniere di Lanfranco Cigala, \u00e8 stata pubblicata da Olshki, Firenze, 1954, con prefazione di Mario Casella.\nSi occup\u00f2 di letteratura medievale in particolare dei canti dei trovatori e dei testi in siciliano del Medioevo. \nInsegn\u00f2, nelle Universit\u00e0 di Messina e di Catania, filologia romanza e, per breve tempo, Storia della lingua italiana. Negli anni Settanta-Ottanta ricopr\u00ec la carica di presidente della Societ\u00e0 di Storia Patria di Catania.\nPi\u00f9 tardi si appassion\u00f2 allo studio del verismo e dal 1978 divent\u00f2 ispiratore e propulsore della Fondazione Verga, riuscendo ad assicurare alla stessa, tramite acquisto da parte della regione siciliana, il patrimonio culturale e filologico dei manoscritti originali di Giovanni Verga ed a promuovere l'Edizione Nazionale che fino al momento ha pubblicato 10 volumi (mancano \"I Malavoglia\", che Branciforti doveva curare personalmente).\nFu direttore della rivista quadrimestrale \"Medioevo Romanzo\".\nPromosse numerosi Convegni internazionali e fu relatore in tantissime occasioni ad alto livello.\nMor\u00ec a 84 anni, il 12 novembre 2007, in un tragico incidente stradale avvenuto a Terni, assieme alla moglie."}
{"id": "1539519", "revid": "1714743", "url": "https://it.wikipedia.org/wiki?curid=1539519", "title": "Costanza Manuel", "text": "Origine.\nFiglia primogenita dello scrittore e uomo politico, Giovanni Emanuele di Castiglia (discendente di Ferdinando III di Castiglia, che era suo nonno, mentre Alfonso X di Castiglia era suo zio) e della sua seconda moglie, Costanza d'Aragona (1300-1327), figlia del re d'Aragona Giacomo II.\nBiografia.\nCostanza ed il fratello Fernando Manuel (\"D. Fernando Manuel, D. Constanza\") sono citati nel Nobiliario di Pietro, conte di Barcelos come figli di Giovanni Emanuele di Castiglia (\"D. Juan Manuel\") e della moglie, Bianca de la Cerda (\"D. Blanca de la Cerda\"), nipore del \"Diseredato\", Ferdinando de la Cerda.\nNel 1325, il 28 novembre, a Valladolid, il padre spos\u00f2 Costanza, ancora bambina, al giovane, non ancora maggiorenne, re di Castiglia e Le\u00f3n, Alfonso XI, unico figlio maschio del re di Castiglia e Le\u00f3n, Ferdinando IV di Castiglia e della regina Costanza del Portogallo, figlia, a sua volta, di Dionigi del Portogallo e di Isabella di Aragona.Il matrimonio tra il re di Castiglia e Costanza (\"Regina Dna Constantia, filia\u2026Dni Joannis filii Infantis Dni Emmanuelis\") \u00e8 confermato dal \"Chronicon Domini Joannis Emmanuelis\".Data la giovanissima et\u00e0 della sposa il matrimonio non fu consumato.Nel 1327, dato che Alfonso era interessato alla principessa Maria del Portogallo ripudi\u00f2 Costanza, la releg\u00f2 nel castello della citt\u00e0 di Toro e fece in modo che il matrimonio nello stesso anno fosse dichiarato nullo.\nNel 1328 Alfonso si spos\u00f2 con Maria di Portogallo, figlia del re del Portogallo Alfonso IV e della regina Beatrice di Castiglia e nel contempo concord\u00f2, con il consenso di Giovanni Emanuele di Castiglia, padre di Costanza, il matrimonio della stessa Costanza, sua ex moglie, con il fratello di Maria, l'erede al trono del Portogallo, Pietro, che aveva circa la stessa et\u00e0 di Costanza.\nNel 1336, il matrimonio tra Costanza e Pietro fu celebrato nel convento di San Francesco a \u00c9vora, solo per procura, perch\u00e9 Alfonso imped\u00ec alla sposa di lasciare la citt\u00e0 di Toro, per cui tra il Portogallo e la Castiglia si innesc\u00f2 un nuovo problema su una situazione gi\u00e0 tesa (la relazione di Alfonso XI con Eleonora di Guzm\u00e1n non era gradita in Portogallo), che port\u00f2 a una guerra di cui approfittarono i Merinidi per portare a loro volta la guerra alla Castiglia.Questa minaccia port\u00f2 tutti a pi\u00f9 miti consigli e finalmente il matrimonio tra Costanza e l'erede al trono del Portogallo, Pietro pot\u00e9 essere nuovamente celebrato, con entrambi gli sposi presenti, a Lisbona, il 24 agosto 1339.Il matrimonio \u00e8 confermato nel Nobiliario di Pietro, conte di Barcelos, che era lo zio dell'erede al trono del Portogallo, Pietro, figlio quartogenito del re del Portogallo Alfonso IV e della Principessa di Castiglia, Beatrice di Castiglia..Costanza ricevette in dono dal re suo suocero la signoria sulle citt\u00e0 di Montemor-o-Novo, Alenquer e Viseu.\nTra le dame di compagnia che Costanza aveva portato in Portogallo vi era una giovane galiziana, In\u00e9s de Castro che si innamor\u00f2 dell'erede al trono, Pietro la ricambi\u00f2 innamoradosi perdutamente di lei, trascurando la moglie.A nulla valsero le raccomandazioni e gli ammonimenti che il re Alfonso IV fece al figlio; sembra che alla nascita del primo figlio di Pietro e Costanza, Luigi, Costanza, per porre fine alla relazione, abbia fatto fare la madrina di battesimo a In\u00e9s, in quanto la relazione tra la madrina e il padre del bambino era ritenuta incestuosa.Luigi per\u00f2 mor\u00ec dopo pochi giorni e la relazione tra Pietro e In\u00e9s prosegu\u00ec, finch\u00e9 il re Alfonso IV, nel 1344, releg\u00f2 In\u00e9s ad Alburquerque, citt\u00e0 sull confine tra la Castiglia e il Portogallo.\nDopo aver dato alla luce un secondo figlio (una femmina), Costanza, nel 1345, diede a Pietro un altro maschio, Ferdinando ma, due settimane dopo il parto, il 13 novembre dello stesso anno, Costanza mor\u00ec nella citt\u00e0 di Santar\u00e9m, dove fu sepolta.\nFigli.\nCostanza a Pietro diede tre figli:\nTeatro.\nCostanza Manuel e In\u00e9s de Castro sono le protagoniste femminili della tragedia di Alejandro Casona \"Corona de amor y muerte\" che fu rappresentata nel teatro Ode\u00f3n di Buenos Aires nel 1955."}
{"id": "1539523", "revid": "729019", "url": "https://it.wikipedia.org/wiki?curid=1539523", "title": "Aeroporto Internazionale di Bassora", "text": "L'Aeroporto internazionale di B\u00e0ssora (in arabo: \u0645\u0637\u0627\u0631 \u0627\u0644\u0628\u0635\u0631\u0629 \u0627\u0644\u062f\u0648\u0644\u064a, ICAO: ORMM - IATA: BSR) \u00e8 un aeroporto iracheno localizzato a circa 16 km ad ovest del centro di Bassora."}
{"id": "1539524", "revid": "729019", "url": "https://it.wikipedia.org/wiki?curid=1539524", "title": "Tavola Rotonda (etichetta discografica)", "text": "La Tavola Rotonda fu una casa discografica italiana attiva nella prima met\u00e0 degli anni '60.\nStoria della Tavola Rotonda.\nLa Tavola Rotonda venne fondata alla fine del 1959 da Nanni Ricordi.\nVisto il successo riscosso dagli artisti lanciati dal discografico con la Dischi Ricordi (Giorgio Gaber, Gino Paoli, Ornella Vanoni, Umberto Bindi), Nanni Ricordi decise di creare una casa discografica con l'obiettivo di lanciare esclusivamente nuovi autori, da girare poi, in caso di successo, alla casa madre: e fu cos\u00ec che incisero i primi dischi da solisti Sergio Endrigo, Ricky Gianco (ancora con il suo vero cognome, come \"Ricky Sanna\") ed Enzo Jannacci.\nLa sede dell'etichetta era in piazza Sant'Erasmo 3 a Milano, e la distribuzione era curata dalla casa madre.\nI dischi pubblicati.\nTabella cronologico delle pubblicazioni dell'etichetta\n45 giri pubblicati come \"Round Table\".\nL'etichetta pubblic\u00f2 anche alcuni 45 giri usando la denominazione in inglese \"Round Table\", usando per\u00f2 lo stesso logo; si tratta per lo pi\u00f9 di stampe italiane di autori esteri, con qualche eccezione come Ricky Gianco e Luigi Tenco (che per\u00f2 si spacciava per straniero, usando lo pseudonimo Gordon Cliff ed incidendo in inglese)"}
{"id": "1539532", "revid": "108107", "url": "https://it.wikipedia.org/wiki?curid=1539532", "title": "Anthony J. Leggett", "text": ""}
{"id": "1539534", "revid": "339392", "url": "https://it.wikipedia.org/wiki?curid=1539534", "title": "Territorio d'oltremare britannico", "text": ""}
{"id": "1539539", "revid": "599013", "url": "https://it.wikipedia.org/wiki?curid=1539539", "title": "Marc Edworthy", "text": ""}
{"id": "1539541", "revid": "1100311", "url": "https://it.wikipedia.org/wiki?curid=1539541", "title": "Bischofswerdaer Fu\u00dfballverein 1908", "text": "Il Bischofswerdaer FV 08 \u00e8 una societ\u00e0 calcistica tedesca di Bischofswerda, Sassonia. Nella stagione 2018-19 milita in \"Regionalliga Nordost\", un girone della quarta divisione del campionato di calcio tedesco.\nStoria.\nFondato il 14 luglio 1908 con il nome di \"FC Germania 08 Bischofswerda\", assunse la denominazione di \"Sportverein 08 Bischofswerda\" nel 1919. L'unico successo rilevante per la squadra in questi anni fu l'eliminazione nel 1942 del Dresdner SC, una delle potenze del calcio tedesco di quegli anni, dalla Tschammerpokal.\nDal 1945 fino alla riunificazione, il club gioc\u00f2 nella DDR-Oberliga e a partire dagli anni settanta fino alla caduta del muro di Berlino gioc\u00f2 con il nome di \"BSG Fortschritt Bischofswerda\". La squadra milit\u00f2 per due stagioni (1986-1987, 1989-1990) in DDR-Oberliga, la massima divisione, ma in entrambe le stagioni termin\u00f2 il campionato all'ultimo posto.\nDopo la riunificazione, il 21 maggio 1991, la compagine prese la denominazione attuale (Bischofswerdaer Fu\u00dfballverein 1908 e.V.) e con l'accorpamento delle leghe, fu relegata in \"Am.Oberliga Nordost-S\u00fcd\" (III). Nei primi tre anni sfior\u00f2 la promozione in Zweite Bundesliga, ma nel 1996 retrocesse in NOFV-Oberliga \"Staffel S\u00fcd\" (IV).\nSuccessivamente retrocesse nel 2001 in \"Landesliga Sachsen\" (V) e nel 2003 in \"Bezirksliga Dresden\" (VI). Riconquist\u00f2 l'accesso alla quinta divisione l'anno seguente ma nel 2006 ritorn\u00f2 in sesta divisione."}
{"id": "1539542", "revid": "339392", "url": "https://it.wikipedia.org/wiki?curid=1539542", "title": "Fortschritt Bischofswerda", "text": ""}
{"id": "1539544", "revid": "1310927", "url": "https://it.wikipedia.org/wiki?curid=1539544", "title": "Royale Union Saint-Gilloise", "text": "La Royale Union Saint-Gilloise \u00e8 una societ\u00e0 calcistica belga con sede nel comune di Saint-Gilles, nell'area metropolitana di Bruxelles. Milita nella Pro League, la massima divisione del campionato belga. Nella sua storia ha vinto per 11 volte il campionato belga e due volte la Coppa del Belgio.\nStoria.\nIl club venne fondato il 1\u00ba novembre 1897 e si affili\u00f2 alla UBSSA, la societ\u00e0 belga organizzatrice del campionato di calcio. Dopo aver giocato nella raggruppamento del Brabante della seconda serie, nel 1901 conquist\u00f2 la promozione nella massima serie nazionale, facendo il suo esordio con un terzo posto finale nella stagione 1901-1902. Al termine della stagione 1903-1904 arriv\u00f2 la prima vittoria del campionato belga, seguita da altre tre nei tre anni successivi. All'interruzione dei campionati a causa della prima guerra mondiale, l'Union Saint-Gilloise aveva gi\u00e0 vinto il campionato belga per 7 volte in dieci anni, dei quali due dopo aver vinto lo spareggio promozione. Nel 1910 vinse lo spareggio per il titolo contro l'FC Brugeois, mentre nel 1910 super\u00f2 il nello spareggio, in una delle sfide che caratterizz\u00f2 il campionato belga in quegli anni. In quegli stessi anni vinse due edizioni consecutive della Coppa del Belgio e prese parte allo Challenge international du Nord, una competizione tra club del centro-nord Europa, vincendo la competizione in tre edizioni.\nNel 1919 il club sposto il campo da gioco all'interno del parco Duden nel vicino comune di Forest, inaugurandolo il 14 settembre 1919 con un'amichevole contro il club italiano del alla presenza del principe Carlo. Lo stadio venne allargato e ammodernato nel corso del decennio successivo, arrivando fino a una capienza di spettatori, coi maggiori lavori culminati nel 1926 secondo lo stile dell'art d\u00e9co. Nel 1920 ottenne dalla federazione belga la matricola numero 10. Ben 7 giocatori della nazionale belga vincitrice della medaglia d'oro nel torneo di calcio ai Giochi Olimpici di Anversa 1920 erano giocatori dell'Union Saint-Gilloise. Nel 1923 il club ottenne il suffisso \"Royale\", concesso ai club con almeno 25 anni di storia.\nNel corso degli anni trenta si consolid\u00f2 la rivalit\u00e0 col Daring Club, che assunse una notoriet\u00e0 tale da fare da sfondo all'opera teatrale \"Bossemans et Coppenolle\", ambientata nella Bruxelles degli anni trenta. L'Union vinse il campionato belga per tre stagioni consecutive tra il 1932 e il 1935 e in quel triennio inanell\u00f2 una serie di 60 partite consecutive senza sconfitte, tanto da venire rinominato Union60. La serie prese il via l'8 gennaio 1933 col pareggio casalingo per 3-3 contro il e si concluse il 7 febbraio 1935 con la vittoria per 7-0 sul , passando attraverso l'intera stagione 1933-1934, che la squadra, guidata da Jules Pappaert, concluse da imbattuta. La serie di 60 partite senza sconfitte venne interrotta il 10 febbraio 1935 con una sconfitta per 2-0 proprio contro gli storici rivali del Daring Club.\nNegli anni successivi le prestazioni dell'Union iniziarono a calare, finch\u00e9 arriv\u00f2 la retrocessione in Division 1, la seconda serie nazionale, per la prima volta al termine della stagione 1948-1949. La permanenza in Division 1 dur\u00f2 due sole stagioni con l'Union che ottenne la promozione in massima serie. Nel corso degli anni cinquanta il campionato belga vide l' iniziare a imporsi come nuova dominatrice e l'Union conquist\u00f2 il terzo posto nella stagione 1955-1956 come miglior risultato ottenuto dalla fine degli anni trenta e come migliore prestazione per i successivi vent'anni di presenza in massima serie. L'Union partecip\u00f2 alla seconda edizione della Coppa delle Fiere sul finire degli anni cinquanta, raggiungendo le semifinali della competizione, venendo sconfitto dagli inglesi del , ma dopo aver eliminato gli italiani della nei quarti di finale. Nell'edizione successiva della competizione fu proprio la Roma ad eliminare i belgi gi\u00e0 agli ottavi di finale. Negli anni successivi l'Union prese parte alla Coppa delle Fiere in altre tre occasioni, senza andare oltre gli ottavi di finale.\nAl termine della stagione 1972-1973 l'Union venne retrocesso in Division 2, retrocedendo in Division 3 due anni dopo. Negli anni successivi l'Union altern\u00f2 campionati in seconda e in terza divisione, arrivando anche a disputare due stagioni consecutive in Division 4, quarto livello nazionale, nel biennio 1981-1983. Nel 1984 con due promozioni consecutive il club torn\u00f2 in Division 2 e cambi\u00f2 la propria denominazione in Royale Union Saint-Gilloise. Negli anni novanta, invece, l'Union rimase in Division 3, eccetto un'unica presenza in Division 2. Nel 2004 il club torn\u00f2 nella seconda serie nazionale, rimanendovi per quattro stagioni di fila prima di retrocedere nuovamente in terza serie. Nel 2015 l'Union ritorn\u00f2 in Division 2 e, quindi, nel calcio professionistico. Negli anni successivi l'Union mantenne la categoria, partecipando alla Division 1B, nuova seconda divisione nazionale dopo la riforma del 2016. Nella stagione 2018-2019 il club ottenne un importante risultato in Coppa del Belgio, raggiungendo le semifinali dopo aver eliminato l'Anderlecht nei sedicesimi di finale e il nei quarti, venendo poi eliminato in semifinale dal . La stagione 2020-2021 vide la squadra gialloblu prendere la testa della classifica dopo il primo quarto di campionato e tenerla fino alla fine, conquistando con cinque giornate di anticipo la promozione in Division 1A, tornando cos\u00ec in massima serie dopo 48 anni di assenza.\nOrganico.\nRosa 2021-2022.\n\"Aggiornata al 30 agosto 2021.\"\nRosa 2019-2020.\n\"Aggiornata al 3 agosto 2020.\"\nRosa 2018-2019.\n\"Aggiornata al 31 gennaio 2019.\""}
{"id": "1539545", "revid": "108107", "url": "https://it.wikipedia.org/wiki?curid=1539545", "title": "George Fitzgerald Smoot III", "text": ""}
{"id": "1539546", "revid": "131358", "url": "https://it.wikipedia.org/wiki?curid=1539546", "title": "Union Saint-Gilloise", "text": ""}
{"id": "1539547", "revid": "716642", "url": "https://it.wikipedia.org/wiki?curid=1539547", "title": "James McEveley", "text": "Carriera.\nClub.\nBlackburn Rovers.\nCominci\u00f2 la carriera con l', dove ebbe come compagno nelle giovanili Wayne Rooney, ma non gioc\u00f2 mai con la prima squadra del e si trasfer\u00ec al Blackburn Rovers, con cui debutt\u00f2 contro il Walsall. Fu quindi prestato al Burnley, al Gillingham e all'Ipswich. Di ritorno al Blackburn, in una gara contro il nell'ottobre 2004 in una fase del gioco Djibril Ciss\u00e9 si spezz\u00f2 una gamba contro di lui. Sebbene lo scontro fosse regolare ed apparentemente innocuo, le riprese colpirono molti. \u00c8 stato coinvolto in molti seri infortuni sia per lui stesso che per altri, come nell'allenamento in cui lasci\u00f2 Hakan \u015e\u00fck\u00fcr, in prova al Blackburn, con una gamba rotta. Mark Delaney soffr\u00ec un serio infortunio al ginocchio dopo uno scontro con lui e lui stesso ha sofferto alcuni seri infortuni al ginocchio.\nDerby County.\nAvendo problemi a trovare posto al Blackburn, McEveley firm\u00f2 per il nel gennaio 2007 con cui fu promosso in Premiership dopo una vittoria per 1-0 contro il West Brom. Sub\u00ec un infortunio ai legamenti del ginocchio nella sconfitta per 1-0 contro il Bolton il 2 gennaio 2008 dopo un duro tackle da Kevin Davies, quindi fu ingaggiato dal Preston North End in un prestito di un mese il 29 settembre 2008 debuttando nella sconfitta per 2-0 contro lo Swansea. Ritorn\u00f2 al Derby alla fine di ottobre e fu quindi mandato in prestito di nuovo, per tre mesi, al Charlton. L'11 aprile 2009, nella vittoria del Derby per 1-0 contro lo Sheffield Wednesday, McEveley si ruppe il metatarso nel piede sinistro, quindi ebbe un altro infortunio giocando contro il ; durante l'operazione che segu\u00ec, il suo cuore si ferm\u00f2 per due minuti. Ritorn\u00f2 in prima squadra il 20 novembre 2009.\nNazionale.\nPur essendo inglese di nascita, ha giocato per la U-20 dell'Inghilterra solo al , ma da allora ha scelto di rappresentare la Scozia a livello U-21 e la nazionale B. Ha debuttato per la nazionale maggiore nella vittoria per 1\u20130 contro il Sud Africa il 22 agosto 2007. Conta 3 presenze nella Nazionale scozzese."}
{"id": "1539555", "revid": "131358", "url": "https://it.wikipedia.org/wiki?curid=1539555", "title": "Union Royale Saint-Gilloise", "text": ""}
{"id": "1539556", "revid": "1568601", "url": "https://it.wikipedia.org/wiki?curid=1539556", "title": "Trobiolo (Borno)", "text": "Il Trobiolo \u00e8 un torrente della Val Camonica, in provincia di Brescia, lungo circa 12\u00a0km.\nNasce da due fonti posta l'una al Passo del Costone (1937\u00a0m), l'altra a 1869\u00a0m sul monte San Fermo (2356\u00a0m). Sfocia nel fiume Oglio nel comune di Piancogno.\nIl suo bacino viene chiamato localmente l\"'altopiano del Sole\" e comprende i comuni di Borno, Ossimo e Piancogno."}
{"id": "1539557", "revid": "106456", "url": "https://it.wikipedia.org/wiki?curid=1539557", "title": "Gaetano Savi", "text": "Segu\u00ec l'insegnamento di Giorgio Santi e di Ottaviano Targioni Tozzetti.\nBiografia.\nNato da Gaspero Savi, di Scarperia, e da Maria Rogai, fiorentina, fu iniziato agli studi botanici da Antonio Cocchi, medico e filosofo mugellano. A Firenze, presso i padri della Badia, studi\u00f2 belle lettere e frequent\u00f2 poi l'Universit\u00e0 di Pisa dove si interess\u00f2 principalmente di chimica, fisica e storia naturale. Addottoratosi nel 1795 in medicina, nel 1802 insegn\u00f2 Fisica e Botanica all'Universit\u00e0 di Pisa, e a partire dal 1814 ne diresse l'Orto Botanico dove ancor oggi c'\u00e8 una lapide commemorativa del primo congresso scientifico nel contesto della prima delle Riunioni degli scienziati italiani, cui egli stesso presenzi\u00f2. \nScrisse l'opera \"Flora pisana\" (1798) e, nel 1801, la prima edizione del \"Trattato degli alberi della Toscana\"; nel 1808 pubblic\u00f2 il \"Botanicon Etruscum\" e nel 1818 la \"Flora Italiana\".\nSuoi figli furono il naturalista Paolo Savi e il botanico Pietro Savi. Mor\u00ec a Pisa il 28 aprile del 1844."}
{"id": "1539562", "revid": "287204", "url": "https://it.wikipedia.org/wiki?curid=1539562", "title": "Passion Rules the Game", "text": "Passion Rules the Game \u00e8 una canzone della famosa band Hard rock/Heavy metal tedesca Scorpions pubblicata come Singolo nel 1988 e inserita successivamente in Savage Amusement dello stesso anno. La canzone inizia con la chitarra di Rudolf Schenker accompagnata subito dopo da Matthias Jabs, Klaus Meine nella canzone sfodera tutte le sue capacit\u00e0 perch\u00e9 non c'\u00e8 un momento dove non c'\u00e8 la voce a parte l'assolo. Passion Rules The Game \u00e8 stata scritta dal batterista Herman Rarebell e dal cantante Klaus Meine. Nel 1989 la canzone si posizion\u00f2 74\u00b0 nel Regno Unito. Fu pubblicato anche un video della canzone dove gli Scorpions eseguivano la canzone in una sorta di stadio."}
{"id": "1539563", "revid": "92723", "url": "https://it.wikipedia.org/wiki?curid=1539563", "title": "Stefano Harding", "text": "Biografia.\nOrigini.\nStefano nacque nel 1059, in una nobile famiglia sassone dal nome Harding, a Merriot, paesino nei dintorni di Sherborne, cittadina della contea del Dorset, nell'Inghilterra Meridionale.\nIn et\u00e0 giovane ebbe modo di viaggiare molto e sembra che molto presto fosse attratto dalla vita monastica, entrando nella famosa abbazia benedettina di Sherborne, ove prese i voti monastici. Ma poco tempo dopo avvenne l'invasione normanna e durante questo periodo lasci\u00f2 la vita monastica e and\u00f2 in Scozia. Successivamente si rec\u00f2 a Parigi per completare gli studi. Dopo poco tempo lo troviamo diretto a Roma per un pellegrinaggio penitenziale a motivo dell'abbandono della vita monastica; era accompagnato da un giovane chierico ed insieme avevano l'abitudine di recitare durante il cammino, l'intero salterio.\nMolesme.\nTornando da Roma verso l'Inghilterra, sostarono nell'abbazia di Molesme in Borgogna, dove conobbero l'austero abate benedettino Roberto di Molesme che stava tentando una riforma dello spirito cluniacense, ritenuto ormai poco aderente al vero spirito monastico benedettino. Egli aveva fondato proprio a Molesme nel 1075 questo monastero conferendogli particolare austerit\u00e0: tale caratteristica attrasse molto il giovane Stefano, che qui decise di fermarsi.\nLa notevole prosperit\u00e0 economica e le numerose filiazioni dell'abbazia di Molesme comportarono per\u00f2 la perdita progressiva dell'originaria austerit\u00e0 ed indussero l'abate Roberto, con alcuni monaci tra cui Stefano, a lasciare Molesme e fondare un nuovo monastero.\nC\u00eeteaux.\nNel 1098, ottenuta l'approvazione dell'arcivescovo di Lione Ugo, Roberto, Alberico e Stefano Harding fondarono un nuovo monastero a C\u00eeteaux, a circa 20 chilometri dalla citt\u00e0 di Digione. Qui era stato loro donato un terreno dal visconte Rinaldo di Beaume, forse parente dello stesso Roberto, ed erano giunti aiuti materiali da parte del duca di Borgogna, Eudes.\nLa partenza del famoso abate Roberto dal monastero di Molesme fece per\u00f2 scalpore in tutta la regione, portando anche disonore all'abbazia, oltre che disagi organizzativi. I monaci di Molesme si rivolsero quindi direttamente al papa Urbano II chiedendogli che ordinasse a Roberto di tornare a Molesme come abate.\nFu infatti stabilito cos\u00ec e Roberto, nel 1099, lasci\u00f2 C\u00eeteaux per tornare definitivamente a Molesme. Suo successore come abate a C\u00eeteaux fu Alberico, che la guid\u00f2 fino alla sua morte, avvenuta nel 1109. Alla sua morte fu eletto abate Stefano Harding. Fu quest'ultimo che diede organizzazione al nuovo monastero attraverso la famosa \"Charta Caritatis\", che rappresenta uno degli statuti dell'ordine cistercense. La \"Cartha Caritatis\" stabiliva i rapporti tra i diversi monasteri: case-madri e le rispettive filiazioni; tutti gli abati dovevano riunirsi una volta l'anno a C\u00eeteaux. Le prime quattro filiazioni di C\u00eeteaux divennero i capisaldi dell'ordine; La Fert\u00e9, fondata nel 1113, Pontigny nel 1114, Clairvaux nel 1115, Morimond nel 1115.\nStefano inoltre si applic\u00f2 alla riforma dei libri liturgici, con la revisione del Graduale, dell'Antifonario e degli Inni. Impose la tonaca bianca ai nuovi monaci come segno di particolare devozione alla Madonna ed in contrapposizione, forse, al colore scuro dei benedettini cluniacensi. Diede inoltre continuit\u00e0 all'austerit\u00e0 che era stata una delle caratteristiche originarie conferitegli da Roberto di Molesme, con l'obbligo per i monaci di sostentarsi anche con il loro lavoro manuale.\nGli edifici stessi del monastero e la chiesa dovevano conservare e testimoniare questo spirito austero. Le nuove fondazioni seguivano ci\u00f2 che era avvenuto per C\u00eeteaux e infatti spesso sorgevano in posti ameni, ricchi di acqua.\nNotevole importanza acquis\u00ec la devozione mariana, con preghiere particolari e con la dedicazione al suo nome della maggior parte dei nuovi monasteri.\nDurante il suo abbaziato, che dur\u00f2 dal 1109 al 1133, ebbe luogo l'ingresso a C\u00eeteaux di Bernardo, il quale oltre a portare con s\u00e9 molti parenti ed amici, diede luogo alla fondazione di un nuovo monastero a Clairvaux. L'opera di San Bernardo diede un impulso decisivo e grandioso al nuovo ordine cistercense, facendolo divenire in breve il pi\u00f9 grande ordine monastico del tempo.\nNel 1115 Stefano invi\u00f2 gli statuti e gli usi del nuovo ordine ad un gruppo di monache di Jully-les-Nonnains, presso Digione, dando cos\u00ec inizio al ramo femminile dell'ordine cistercense. Si occup\u00f2 infine di redigere la prima storia dell'ordine nello scritto dal titolo \"Exordium Cisterciensis Coenobii\".\nEbbe notevoli impegni nel sanare i contrasti che si verificarono tra le diverse filiazioni; Stanco e malato si dimise dalla carica di abate nel 1133.\nMor\u00ec il 28 marzo 1134 a Citeaux, dove fu sepolto nella chiesa abbaziale, accanto al suo predecessore Alberico. Le due tombe furono poi spostate quando si costru\u00ec una nuova chiesa. Alla sua morte l'ordine contava settanta monasteri diffusi in tutta Europa.\nGi\u00e0 commemorato il 17 aprile insieme a Roberto di Molesme, il giorno della sua commemorazione \u00e8 stato fissato dall'edizione del 2004 del Martirologio Romano al 28 marzo."}
{"id": "1539567", "revid": "38120", "url": "https://it.wikipedia.org/wiki?curid=1539567", "title": "Passion Rules The Game", "text": ""}
{"id": "1539569", "revid": "287204", "url": "https://it.wikipedia.org/wiki?curid=1539569", "title": "Paludi di Petteline", "text": "Le paludi di Petteline (in sloveno \"Petelinjsko jezero\") sono dei laghi periodici carsici del corso superiore del fiume Piuca (\"Pivka\") che coprono una superficie di 700000\u00a0m\u00b2, e si trovano nell'insediamento di Villa Santandrea (\"Slovenska Vas\"), vicino a Petteline (\"Petelinje\") [da cui prendono il nome], nel comune sloveno di San Pietro del Carso.\nCome le vicini e pi\u00f9 grandi paludi di Palci (\"Pal\u0161ko jezero\"), esse sono riempite d'acqua solo per una parte dell'anno, permettendo un precoce raccolto di fieno dalla distesa erbosa risultante a vantaggio delle popolazioni residenti.\nL'acqua viene alla superficie presso le sorgenti sul lato sud, dando luogo a diversi specchi d'acqua detti \"Delci\", \"Jezernice\", \"Koti\", \"Jeglenk\", \"Njivce\".\nFino alla met\u00e0 del ventesimo secolo il lago venne utilizzato come fabbrica di ghiaccio nei mesi invernali. Il ghiaccio, isolato da paglia o foglie, dopo un viaggio di 2 giorni, in cui perdeva un terzo del suo peso, veniva venduto a Trieste."}
{"id": "1539573", "revid": "933835", "url": "https://it.wikipedia.org/wiki?curid=1539573", "title": "Gaio Manilio", "text": "Propose, nelle vesti di tribuno della plebe, la cosiddetta \"lex Manilia\" (66 a.C.), con la quale si conferiva a Pompeo il comando della guerra contro Tigrane II e Mitridate VI, re del Ponto. Il 29 dicembre del 67 a.C., inoltre, propose la \"lex Manilia de libertinorum suffragiis,\" fatta approvare irregolarmente durante i \"ludi Compitalicii\", che dava ai libertini il diritto di voto in tutte le trib\u00f9 (ciascuno in quella del patrono), immediatamente cassata al 1\u00ba gennaio dai nuovi consoli Manio Emilio Lepido \"e\" Lucio Volcacio Tullo\".\""}
{"id": "1539574", "revid": "1124164", "url": "https://it.wikipedia.org/wiki?curid=1539574", "title": "Prisco di Panion", "text": "Biografia.\nLe fonti sulla vita di Prisco sono l'enciclopedia bizantina \"Suda\" e i frammenti della sua stessa opera storica, la \"Storia\". Alcune fonti antiche lo definiscono un retore, attribuendogli anche delle lettere e un'opera di \"Esercizi di retorica\" andate perdute.\nPrisco nacque a Panio (\"Panium\"), in Tracia, intorno al 420. Nel 448/449 partecip\u00f2 all'ambasciata presso il re degli Unni Attila, nel seguito di un ufficiale suo amico, un certo Massimino; questa ambasciata e l'operato di Prisco costituiscono la parte maggiore di quanto resta della sua opera. Nel 450 era a Roma, assieme, probabilmente, a Massimino, forse latore della lettera di papa Leone I al clero di Costantinopoli. Assieme a Massimino si trovava a Damasco nel 451 o 452, dove testimonia delle trattative di pace tra il generale Ardaburio e i Saraceni; successivamente si rec\u00f2 con Massimino a Tebe, in Egitto, per negoziare il trattato di pace concesso agli sconfitti Blemmi e Nubadi, morendo per\u00f2 poco dopo. Nel 453 Prisco si rec\u00f2 ad Alessandria d'Egitto, dove assistette alla rivolta popolare scoppiata a seguito dell'elezione del vescovo Proterio: Prisco ebbe una parte di rilievo nel sedare la rivolta, in quanto sugger\u00ec di continuare i giochi e di effettuare una donazione di viveri alla popolazione, che era riuscita ad annientare la guarnigione della citt\u00e0. L'ultimo evento che lo coinvolge \u00e8 una ambasciata in Georgia occidentale condotta dal \"magister officiorum\" Eufemio, ma visse almeno fino al 470, in quanto scrisse gli eventi di quel periodo nella sua opera.\nMalgrado la sua partecipazione a diverse missioni diplomatiche, non \u00e8 possibile affermare che ricoprisse una carica ufficiale; ci\u00f2 non di meno, dimostr\u00f2 di essere un buon giudice di uomini, e i pochi frammenti restanti permettono di affermare che non fu un semplice testimone dei fatti, ma che ebbe una certa influenza e fu un personaggio minore ma attivo.\nOpera.\nCaratteristiche della \"Storia\".\nI frammenti dell'opera di Prisco pervenuti sono contenuti in due opere compilate per volere e sotto la supervisione dell'imperatore Costantino VII Porfirogenito (913-959), che raccolsero le testimonianze delle ambasciate inviate dagli imperatori romani (\"Excerpta de legationibus Romanorum ad gentes\", \"Estratti delle ambasciate dei Romani presso gli stranieri\") e di quelle ricevute (\"Excerpta de legationibus gentium ad Romanos\", \"Estratti delle ambasciate degli stranieri presso i Romani\"). Viene anche citata nella \"Suda\", che afferma fosse in otto libri.\nIl titolo, \"Storia\", viene comunemente accettato dagli studiosi, ma \u00e8 diversamente riportato dalle fonti: le opere di Costantino riportano sia \"Storia\" che \"Storia gotica\", \"Suda\" tramanda \"Storia bizantina\" (che per\u00f2 \u00e8 pi\u00f9 una descrizione del contenuto) e \"Eventi del tempo di Attila\".\nData la frammentariet\u00e0 dell'opera pervenuta, non \u00e8 chiaro quale periodo coprisse. I frammenti databili pervenuti iniziano a parlare della salita al trono di Attila (433/434) e terminano con l'assassinio di Ardaburio Aspare (471). Poich\u00e9 normalmente le storie terminavano con il regno di un imperatore, Prisco avrebbe potuto completare la propria \"Storia\" con gli eventi fino alla morte di Leone I (474); alternativamente, considerando che Fozio afferma come l'opera dello storico Malco iniziasse dal 473, \u00e8 possibile che questi abbia ripreso la \"Storia\" di Prisco, terminata con l'anno 472. Il fatto che Prisco esprima un giudizio negativo su Basilisco (un parente di Leone salito al trono nel 475, deposto e ucciso l'anno successivo) suggerisce che l'opera sia stata composta dopo il 476, anno della caduta di questo personaggio; similmente, se il brano di Giovanni di Antiochia che critica il potente generale Onulfo \u00e8 derivato da Prisco, la \"Storia\" potrebbe essere stata completata dopo il 479, anno in cui Onulfo era caduto in disgrazia.\nL'analisi dei frammenti della \"Storia\" e delle opere da esse influenzata suggerisce che Prisco fosse contrario alla politica di sovvenzionamenti dei Romani nei confronti degli Unni, e dunque critico con gli imperatori che la portarono avanti, come Teodosio II, e favorevole a quelli che la rigettarono, come Marciano. Tra le figure occidentali, Prisco critica il potente \"magister militum\" Ricimero.\nSia alcune scelte stilistiche che l'uso di episodi di Erodoto mostrano l'influenza dello scrittore greco su Prisco; altra fonte riconosciuta, per lo meno di alcuni modelli narrativi, \u00e8 Tucidide. Non sono state riconosciute altre fonti, n\u00e9 Prisco ne cita ulteriori: del resto mostra di aver viaggiato molto e di aver consultato testimoni oculari, oltre che di aver avuto la possibilit\u00e0 di consultare documenti ufficiali.\nInfluenza.\nL'opera di Prisco, che non \u00e8 citata da Fozio, ebbe una notevole influenza sugli storici successivi.\nGiordane, storico del VI secolo deve alcuni brani della sua \"De origine actibusque Getarum\" (\"Origine e gesta dei Goti\") a Prisco; considerando che rielabora materiale della perduta storia dei Goti di Cassiodoro, \u00e8 possibile che anche quest'ultimo avesse utilizzato l'opera di Prisco.\nSempre nel VI operarono Procopio di Cesarea, che utilizz\u00f2 Prisco come fonte per le sue \"Guerre\", ed Eustazio di Epifania, la cui cronaca, perduta, potrebbe aver influenzato Evagrio Scolastico, autore della \"Storia ecclesiastica\", e Giovanni di Antiochia, di cui sono giunti alcuni frammenti: tutti mostrano infatti influenze dei brani di Prisco."}
{"id": "1539580", "revid": "123130619", "url": "https://it.wikipedia.org/wiki?curid=1539580", "title": "Massimo Mattolini", "text": "Biografia.\nCarriera.\nCresciuto nella , va in prestito al nel novembre del 1973. L'anno seguente torna in viola per fare la riserva di Franco Superchi, esordendo in Serie A il 6 ottobre 1974 a Terni in -Fiorentina (0-1), e gioca in Coppa Italia a Barletta in -Fiorentina (1-2) \u2013 i gigliati si aggiudicheranno poi questo trofeo \u2013; nella stagione in questione rimane imbattuto nelle 5 partite di campionato (2 dall'inizio e 3 subentrando a gara in corso) in cui viene schierato.\nNella stagione 1976-1977 Superchi passa al Verona, lasciando cos\u00ec il posto di titolare a Mattolini. Ma quella stagione, conclusa dai toscani con un terzo posto, \u00e8 anche la sua ultima stagione in maglia viola. Passa infatti al dove rimane un anno (guadagnandosi altres\u00ec il poco lusinghiero nomignolo di \"saponetta\" a causa di alcune sue papere), e poi a Catanzaro. La retrocessione del campionato 1979-1980, giunta per un punto di distacco dalla Lazio quart'ultima, \u00e8 comunque annullata dal successivo declassamento d'ufficio dei biancazzurri per lo scandalo del Totonero.\nSi rivede in Serie B a Foggia durante la stagione 1982-1983 chiusa con la retrocessione in C1, e sempre in cadetteria con il Catania nel corso della stagione 1986-1987.\nIn carriera ha totalizzato complessivamente 125 presenze in Serie A, e 53 in Serie B.\nMorte.\nNel 1990 si \u00e8 ammalato di insufficienza renale, dovendo ricorrere a continue emodialisi, e nel 2000 ha subito un trapianto di reni. Mattolini ha ammesso di aver fatto uso di \"Cortex\" ma non \u00e8 stato possibile dimostrare con certezza la relazione tra la malattia e l'uso del ricostituente.\nLa malattia lo porter\u00e0 alla morte il 12 ottobre 2009, all'et\u00e0 di 56 anni, pochi giorni dopo la visita dell'amico Giancarlo Antognoni.\nStando alle dichiarazioni rilasciate da Ferruccio Mazzola a \"l'Espresso\", la sua morte sarebbe da ricondurre all'utilizzo di sostanze dopanti ai tempi della che avrebbero portato alla morte prematura dei suoi ex-compagni di squadra Bruno Beatrice (leucemia), Ugo Ferrante (tumore alla gola), Nello Saltutti (infarto), Adriano Lombardi (SLA) e Giuseppe Longoni (vasculopatia) e alle malattie di Domenico Caso (tumore al fegato), Giancarlo De Sisti (ascesso frontale) e Giancarlo Galdiolo (demenza frontale temporale), Giovanni Bertini (Sclerosi laterale amiotrofica)."}
{"id": "1539582", "revid": "767487", "url": "https://it.wikipedia.org/wiki?curid=1539582", "title": "Dean Leacock", "text": ""}
{"id": "1539589", "revid": "546229", "url": "https://it.wikipedia.org/wiki?curid=1539589", "title": "Timeline - Ai confini del tempo (film)", "text": "Timeline - Ai confini del tempo (\"Timeline\") \u00e8 un film di fantascienza del 2003 diretto da Richard Donner, tratto dall'omonimo romanzo di Michael Crichton.\nTrama.\nUn gruppo di giovani archeologi stanziati a Castlegard, in Francia, ritrova alcuni reperti, tra cui una pergamena con una richiesta d'aiuto incredibilmente firmata dal professor Edward Johnston, direttore degli scavi, e datata 1357. In seguito il gruppo di archeologi, formato da Chris, il figlio del professore, Andr\u00e8 Marek, Josh Stern, Fran\u00e7ois Dontelle e Kate Ericson, viene contattato da un'agenzia di ricerca chiamata ITC, il cui presidente, Robert Doniger, li informa che il professore \u00e8 stato inviato nel medioevo con una speciale macchina di teletrasporto che ha involontariamente aperto un passaggio temporale tra il 1357 e il presente e che non ha fatto ancora ritorno. Cos\u00ec il gruppo di archeologi (tranne Josh), assieme a tre membri della ITC (Frank Gordon, Gomez e Zepal\u00e9) vengono inviati nel XIV secolo alla ricerca di Johnston, ma la guerra, i duri anni di quell'epoca e il danneggiamento della macchina del tempo renderanno la loro missione molto difficoltosa e piena di imprevisti.\nColonna sonora.\nLa colonna sonora \u00e8 stata composta da Brian Tyler."}
{"id": "1539590", "revid": "1305772", "url": "https://it.wikipedia.org/wiki?curid=1539590", "title": "Twenty Five", "text": "Twenty Five \u00e8 una raccolta del cantante George Michael, pubblicata nel 2006 per celebrare i suoi 25 anni di carriera (da cui il titolo).\n\u00c8 composta da 2 CD, per un totale di 29 tracce, di cui tre inediti, ovvero: \"An Easier Affair\", \"This Is Not Real Love\" (in duetto con Mutya Buena) e una nuova versione di \"Heal the Pain\". Ne \u00e8 stata pubblicata anche un'edizione limitata da 3 CD, ed una in formato DVD.\nTwenty Five (doppio DVD).\nIn contemporanea col Greatest Hits \"Twenty Five\" \u00e8 uscito un omonimo doppio DVD contenente tutti i video musicali del cantante tra cui 7 con gli Wham!."}
{"id": "1539592", "revid": "767487", "url": "https://it.wikipedia.org/wiki?curid=1539592", "title": "Michael Johnson (calciatore luglio 1973)", "text": ""}
{"id": "1539593", "revid": "71433", "url": "https://it.wikipedia.org/wiki?curid=1539593", "title": "Timeline (film)", "text": ""}
{"id": "1539594", "revid": "92723", "url": "https://it.wikipedia.org/wiki?curid=1539594", "title": "Eparchia caldea del Cairo", "text": ""}
{"id": "1539599", "revid": "124341590", "url": "https://it.wikipedia.org/wiki?curid=1539599", "title": "Grattacielo Rai", "text": "Il Grattacielo Rai di Torino sorge al confine del centro storico della citt\u00e0, isolato tra via Cernaia, via Guicciardini, via fratelli Ruffini, Piazza XVIII Dicembre e Corso Bolzano. La sua altezza di 72 metri ne fa uno degli edifici pi\u00f9 alti della citt\u00e0.\nAll'interno dell'edificio sono presenti alcune opere artistiche moderne di grande formato quali il dipinto di Felice Casorati \"Concerto\" (1924), la scultura \"Suonatori di Jazz\", realizzata nel 1966 da Mario Giansone, e l'arazzo \"L'enigna di Febo\" di Corrado Cagli.\nStoria.\nFu costruito nel corso degli anni sessanta - nel pieno del miracolo economico italiano - su progetto degli architetti Morelli e Morbelli, sulla base di preesistenti fondamenta della Torre Littoria e della progettata \"piazza delle parate\", mai realizzata. Il grattacielo era volto a rappresentare la sede nazionale della Rai, nata proprio a Torino, ma presto destinata al trasferimento di gran parte dei suoi dipartimenti nella citt\u00e0 di Roma.\nA seguito del trasferimento degli uffici e delle attivit\u00e0 presso il CRIT di via Cavalli, il futuro della struttura \u00e8 rimasto a lungo incerto: una delle ipotesi \u00e8 stata l'alienazione del bene per l'acquisto della nuova sede.\nNegli anni si sono seguite altre ipotesi, tra cui un nuovo albergo di alta categoria, visto che si affaccia attualmente su un'area di rilevante trasformazione urbana: sono gi\u00e0 nati o dovrebbero nascere in prossimit\u00e0 di questo edificio il Grattacielo Intesa Sanpaolo, il Grattacielo FS, la nuova stazione di Torino Porta Susa e il polo intermodale dei trasporti, il Palazzo di Giustizia, il Politecnico e la sua cittadella, la nuova sede espositiva delle OGR e il futuro Centro Congressi. Insieme a queste costruzioni e al Palazzo della Provincia, former\u00e0 un piccolo \"cluster\" di grattacieli.\nNel giugno del 2021, dopo numerose aste andate deserte, il grattacielo \u00e8 stato ceduto in forma di compromesso preliminare al gruppo IPI. L'acquisto definitivo \u00e8 poi stato perfezionato nel successivo mese di dicembre, prevedendo l'avvio dei lavori di bonifica dell'amianto nel 2022.\nCaratteristiche progettuali.\nIl corpo di fabbrica principale, a forma di parallelepipedo, \u00e8 affiancato da due corpi pi\u00f9 bassi uno dei quali si sviluppa lungo via Cernaia. Sotto quest'ultimo \u00e8 stato ricavato un porticato in continuit\u00e0 con i portici ottocenteschi della via, ai quali si richiama per forma e dimensioni. Il grattacielo \u00e8 caratterizzato da strutture in acciaio a vista che ne enfatizzano lo sviluppo verticale ed \u00e8 sovrastato da una massiccia pensilina. Particolarmente accurati sono i particolari costruttivi in metallo e pietra che ne caratterizzano l'affaccio verso via Cernaia e Piazza XVIII Dicembre.\nL'architettura dell'edificio si \u00e8 ispirata al Seagram Building di New York.\nAmianto.\nIl grattacielo RAI si \u00e8 guadagnato l'infelice soprannome di \"grattacielo dell'amianto\", quando in realt\u00e0 il problema dei materiali a base di fibre d'asbesto utilizzati su cos\u00ec larga scala \u00e8 comune a tutti gli edifici in metallo costruiti fra gli anni cinquanta e settanta del novecento, come ad esempio Palazzo Nuovo, principale sede dei corsi umanistici dell'Universit\u00e0 degli Studi di Torino. \nAll'epoca della costruzione dell'edificio i pericoli per la salute legati all'inalazione di fibre di asbesto non erano ancora noti, anche il grattacielo fu quindi realizzato con largo impiego di materiali a base di amianto, sotto forma di pannelli prefabbricati di copertura, plafoniere, o sotto forma di polvere che veniva impastata con collanti a base vinilica per ricoprire intere pareti e isolare in maniera ignifuga fasci di tubazioni. Quest'ultimo sistema \u00e8 quello che pi\u00f9 \u00e8 stato messo sotto accusa in quanto durante la costruzione dell'edificio causava la formazione di grandi nubi di fibre che si disperdevano nell'aria.\nNel 2009 un dirigente Rai che per molti anni (fra il 1967 e il 1992) aveva lavorato all'interno dell'edificio mor\u00ec di mesotelioma. Anni prima, nel 1992, un ex dipendente dell'azienda che costru\u00ec il grattacielo mor\u00ec anch'esso di mesotelioma; l'imprenditore edile fu poi condannato per omicidio colposo nel 1995.\nLa stessa Rai \u00e8 stata a conoscenza del problema e, da quando la pericolosit\u00e0 dell'impiego di amianto per costruzioni \u00e8 nota, ha trattato la questione con la dovuta seriet\u00e0. Nel 1992 vennero effettuate molte opere di \"segregazione\" delle strutture in amianto e messa in sicurezza, mentre fu contemporaneamente attivato un sistema di controllo della qualit\u00e0 dell'aria tramite il quale si \u00e8 potuto constatare che i livelli di fibre dispersi nell'aria sono al di sotto dei limiti di legge. \nNel 2016, tuttavia, \u00e8 stato completato il trasferimento totale degli oltre 450 dipendenti e i relativi uffici di competenza alla sede di Torino: la direzione generale, condivisa con la sede di Roma, l'ufficio nazionale abbonamenti TV, i servizi generali, l'amministrazione e finanza, il segretariato sociale, Rai Way e la direzione nazionale ICT nella nuova sede in locazione di via Cavalli, gi\u00e0 sede della Telecom.\nL'edificio ha continuato ad essere di propriet\u00e0 della Rai, che ha anche tentato di venderlo tramite asta pubblica (non ultimo per gli elevati costi previsti per la bonifica totale)."}
{"id": "1539601", "revid": "716642", "url": "https://it.wikipedia.org/wiki?curid=1539601", "title": "Hugo Rubio", "text": "Anche suo padre Ildefonso Rubio fu un calciatore, cos\u00ec come lo sono i suoi figli Eduardo, Mat\u00edas e Diego.\nCarriera.\nGioc\u00f2 in Cile negli anni ottanta e in Europa con M\u00e1laga e . In Italia sub\u00ec un infortunio in una partita di Coppa Italia contro il , dove un'entrata da parte di Alessandro Renica gli cost\u00f2 sei mesi di stop, e quando Rubio torn\u00f2 in campo non fu pi\u00f9 in grado di riprendere uno stato di forma accettabile, giocando 14 partite senza realizzare alcuna rete. Successivamente i felsinei lo mandarono in prestito agli svizzeri del ."}
{"id": "1539602", "revid": "287204", "url": "https://it.wikipedia.org/wiki?curid=1539602", "title": "Serie A 1966-1967 (pallavolo maschile)", "text": "La Serie A maschile FIPAV 1966-67 fu la 22\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dalla Virtus Bologna che riesce nell'impresa di vincere tutte le partite."}
{"id": "1539603", "revid": "271907", "url": "https://it.wikipedia.org/wiki?curid=1539603", "title": "Kujby\u0161evskij rajon (Novokuzneck)", "text": "Il Kujby\u0161evskij rajon (in lingua russa \u041a\u0443\u0439\u0431\u044b\u0448\u0435\u0432\u0441\u043a\u0438\u0439), o distretto di Kujby\u0161evsk, \u00e8 un quartiere della citt\u00e0 di Novokuzneck, nell'Oblast' di Kemerovo.\nIl nome del rivoluzionario russo Valerian Vladimirovi\u010d Kujby\u0161ev (nato a Omsk nel 1888) \u00e8 stato dato al distretto per una ragione: nel marzo 1906 Kujby\u0161ev si \u00e8 trasferito a Kuzneck, dove suo padre svolgeva il servizio militare. Kujby\u0161ev ha incominciato la vita rivoluzionaria a Kuzneck, ma fu costretto a lasciare la citt\u00e0. Nei tempi della Guerra Civile russa negli anni 20 Kujby\u0161ev divent\u00f2 uno dei capi dell'Armata Rossa. Kujby\u0161ev ha dato un sostegno notevole alla creazione dell'Industria degli Urali e del Bacino di Kuzbass. Nel 1926 dopo la morte di Dzer\u017einskij Kujby\u0161ev \u00e8 diventato il Capo del Consiglio superiore dell'economia popolare. Nel 1929 grazie a Kujby\u0161ev \u00e8 stato creata l'agenzia NKMK. Il nome di Kujby\u0161ev \u00e8 stato dato al distretto nel 1925.\nL'attuale distretto.\nL'attuale distretto Kujby\u0161evskij con i suoi confini \u00e8 stato creato nel 1941 ed \u00e8 il secondo pi\u00f9 grande della citt\u00e0.\nLa popolazione attuale \u00e8 100.000 abitanti con 925 case comunali e con 12.000 case private.\nNel distretto ci sono 20 scuole medie e superiori e 23 scuole materne."}
{"id": "1539604", "revid": "827882", "url": "https://it.wikipedia.org/wiki?curid=1539604", "title": "Quintilio Perini", "text": "Biografia.\nNato a Mattarello, borgo al tempo appartenente alla Principesca Contea del Tirolo nell'Impero d'Austria-Ungheria, fu un numismatico, storico e chimico farmacista.\nIn quasi quarant'anni di lavoro ha dato alla stampa 174 pubblicazioni. Fu noto numismatico e collezionista di monete antiche, con particolare riguardo alle Zecche delle Tre Venezie. Ebbe rapporti con collezionisti, ditte numismatiche e direttori dei principali musei in Europa. All'inizio della prima guerra mondiale possedeva una delle pi\u00f9 preziose collezioni dell'Italia settentrionale. Frutto di questa sua raccolta furono in quel periodo alcune informatissime sue pubblicazioni sulle Zecche di Verona, Treviso, San Marino, Padova, Aquileia, Frinco, Vicenza, Correggio, Merano, Trento, Francoforte sul Meno, Gorizia, Modena, Ivrea, Soragna, della Repubblica Romana del 1849, di Gazoldo degli Ippoliti e molte altre. \nVittorio Emanuele III di Savoia Re d'Italia, coltissimo numismatico, con il quale era in stretta relazione, lo volle come collaboratore del Corpus Nummorum Italicorum.\nIn tutti i suoi lavori scorgiamo una indiscussa competenza storico-numismatica ed un senso speciale di indagine e di investigazione delle fonti documentarie.\nL'attivit\u00e0 del Perini non si limit\u00f2 solo allo studio delle monete antiche, ma si estese nel campo della storia trentina. Negli anni che vanno dal 1893 al 1914, apparvero moltissimi suoi articoli sulle riviste trentine dell'epoca, tra cui gli Atti dell'Accademia Roveretana degli Agiati, Accademia che lo invi\u00f2 come rappresentante delle terre italiane irredente al Congresso Internazionale di Scienze Storiche tenutosi a Roma nel 1903. Fond\u00f2 la rivista San Marco con l'intendimento di studiare e illustrare le vicende della Vallagarina durante il dominio della Serenissima (Repubblica di Venezia). Nel 1915, allo scoppio della guerra, dovette sospendere le pubblicazioni e a suo carico venne imbastito un processo per alto tradimento. La polizia austriaca invase la sua casa, sequestr\u00f2 tutta la corrispondenza, mentre nel corso dell'inquisizione la biblioteca, unica per numero e rarit\u00e0 di opere storico-numismatiche, e la preziosissima raccolta numismatica, venivano disperse.\nFu pure conoscitore della sfragistica, illustrando i sigilli di molte nobili antiche famiglie trentine, delle quali pubblic\u00f2 la storia e la genealogia.\nCultore di storia patria e irredentista fervente, il Perini diede tutta la sua opera affinch\u00e9 la storia di Rovereto, fin dai tempi pi\u00f9 antichi, venisse portata alla luce e fosse studiata da quei giovani che si preparavano alle battaglie irredentistiche per la liberazione del Trentino e l'annessione all'Italia."}
{"id": "1539608", "revid": "287204", "url": "https://it.wikipedia.org/wiki?curid=1539608", "title": "Rimontaggio", "text": "In enologia rimontaggio \u00e8 un termine utilizzato per indicare un'operazione di cantina tipica della macerazione dei vini rossi. \nUtilizzo.\nPer accelerare l'estrazione di colore, tannino ed aromi dalle bucce dell'uva - dove essi sono contenuti nella maggior quantit\u00e0 - una certa quota di mosto/vino viene periodicamente prelevata dalla base e pompata alla sommit\u00e0 della vasca in modo che il cappello, cio\u00e8 le vinacce salite in superficie grazie alla produzione di anidride carbonica durante la fermentazione alcolica, vengano periodicamente bagnate da nuovo liquido lisciviando le sostanze che si vuole estrarre nel vino."}
{"id": "1539616", "revid": "92723", "url": "https://it.wikipedia.org/wiki?curid=1539616", "title": "Eparchia sira del Cairo", "text": ""}
{"id": "1539621", "revid": "3082", "url": "https://it.wikipedia.org/wiki?curid=1539621", "title": "Prisco di Panio", "text": ""}
{"id": "1539622", "revid": "5695", "url": "https://it.wikipedia.org/wiki?curid=1539622", "title": "Zorro. Un eremita sul marciapiede", "text": "Zorro. Un eremita sul marciapiede \u00e8 un romanzo breve di Margaret Mazzantini, pubblicato nel 2004 da Mondadori.\nIl libro \u00e8 un lungo monologo di Zorro, un vagabondo, che ripercorre la storia della sua vita e delle scelte che l'hanno portato a vivere sulla strada e nel mentre riflette sul significato della vita. Il testo era nato come monologo teatrale per il marito Sergio Castellitto, ma la Mazzantini ha poi deciso di pubblicarlo come opera a s\u00e9 stante."}
{"id": "1539624", "revid": "92723", "url": "https://it.wikipedia.org/wiki?curid=1539624", "title": "Chiesa siriaco-cattolica", "text": ""}
{"id": "1539628", "revid": "767487", "url": "https://it.wikipedia.org/wiki?curid=1539628", "title": "Vale Inco Limited", "text": "Vale Inco Limited (formalmente CVRD Inco) \u00e8 una consociata\ncompletamente posseduta dalla compagnia mineraria brasiliana Companhia Vale do Rio Doce (CVRD). Produce nickel, rame, platino, palladio, rodio, rutenio, iridio, oro e argento.\nPrima di essere acquistata dalla CVRD era la seconda maggiore produttrice di nickel al mondo, e la terza compagnia mineraria al di fuori del Sudafrica e della Russia di metalli del gruppo del platino.\nCon il suo nome precedente Inco \u00e8 stata immortalata nella canzone Sudbury Saturday Night di Stompin' Tom Connors."}
{"id": "1539632", "revid": "767487", "url": "https://it.wikipedia.org/wiki?curid=1539632", "title": "Sheena, regina della giungla (film)", "text": "Sheena, regina della giungla (\"Sheena\") \u00e8 un film del 1984 diretto da John Guillermin. La pellicola \u00e8 basata sul personaggio dei fumetti \"Sheena\", una \"tarzanide\" (emula di Tarzan) pubblicata a partire dal 1938. Il titolo italiano \u00e8 la traduzione del titolo alternativo inglese, nonch\u00e9 titolo del fumetto, \"Sheena: Queen of the Jungle\".\nTrama.\nI coniugi Ames, in qualit\u00e0 di scienziati, si recano in Africa per ricerche con la figlioletta Janet. Si trovano nelle terre della trib\u00f9 degli Zambuli, che hanno una montagna sacra in cui c'\u00e8 \"la terra che guarisce\".\nDopo avere assistito a una cerimonia di guarigione di un uomo malato immerso in questa terra, decidono di fare ricerche sulla montagna, lasciando la bimba a valle. La bambina, per\u00f2, li segue e li vede entrare in una grotta. Affacciatasi, chiama la mamma, provocando il crollo di numerosi massi: i genitori muoiono.\nLa bambina viene salvata dalla trib\u00f9, anche perch\u00e9 la sciamana vede in essa la salvatrice bianca annunciata da molte profezie. La sciamana chiama la bambina \"Sheena\", la quale cresce velocemente in mezzo a serpenti, elefanti, zebre, ippopotami, scimmie e giraffe.\nNella vicina citt\u00e0, stanno giungendo due giornalisti, Vic Casey e Fletcher, per fare un servizio su un giocatore di football molto bravo, il Principe Otwani.\nLa sciamana si dirige in citt\u00e0 perch\u00e9 ha sognato che il re Jabalani \u00e8 in pericolo. C'\u00e8 infatti un complotto da parte del principe per divenire re. Con l'aiuto della principessa Zanda, Otwani organizza la morte del re, facendo poi trovare un arco della trib\u00f9 degli Zambuli. E siccome proprio in quel momento la sciamana viene trovata vicino al luogo del delitto, \u00e8 dunque accusata di omicidio.\nI giornalisti tuttavia scoprono, riesaminando il negativo della foto, che la freccia che ha colpito il re proveniva da una balestra d'acciaio; cercano la sciamana in prigione, che proprio allora viene liberata da Sheena con l'aiuto dei suoi fidati animali. Vic e Fletcher si mettono pertanto sulle tracce di Sheena, la quale nel frattempo si trova ad assistere alla morte dell'anziana sciamana. Otwani con il suo esercito \u00e8 ormai alla caccia di Sheena; Vic si convince sempre di pi\u00f9 dell'onest\u00e0 della selvaggia e se ne innamora.\nFletcher viene rimandato in citt\u00e0 per montare il film, cos\u00ec Vic e Sheena rimangono soli; ben presto per\u00f2 vengono attaccati da un elicottero dell'esercito di Otwani, sono costretti ad arrendersi e vengono fatti prigionieri. Vic rivela al principe dell'esistenza del film, mentre Zanda con l'elicottero porta via Sheena per gettarla nella cascata situata vicino al villaggio Zambuli.\nSheena, per\u00f2, ha poteri telepatici che le permettono di comunicare con gli animali ed entra in contatto con uno stormo di fenicotteri che si alzano in volo e accecano il pilota, che inclina l'elicottero. Zanda, impegnata a difendersi dai volatili, viene spinta gi\u00f9 dalla forza di gravit\u00e0 e precipita urlando verso la sua morte, mentre Sheena si mette in salvo su un albero e il pilota si schianta sulle rocce.\nSheena raduna il suo popolo in attesa dell'arrivo dell'esercito. Il nuovo re con il suo esercito viene accerchiato e i soldati sono massacrati, perch\u00e9 al contrario degli Zambuli sono impreparati a combattere nella foresta. Otwani scappa con un fuoristrada, ma viene inseguito da Sheena in groppa a una zebra; la ragazza riesce a ferirlo mortalmente con delle frecce; l'uomo tenta allora di investire Sheena ma viene colpito da un altro fuoristrada guidato da Vic, che si era liberato.\nVic rimane gravemente ustionato, e viene curato grazie alla \"terra che guarisce\". Essendo ormai chiaro ad entrambi che si amano, Vic e Sheena hanno il loro momento di intimit\u00e0, ma poi Vic le spiega l'impossibilit\u00e0 di portarla con s\u00e9 nella civilt\u00e0 (dove diventerebbe una sorta di fenomeno da baraccone) e, a malincuore, se ne va con l'aereo, mentre ascolta al registratore le ultime parole dette da Sheena, che lo guarda volare via con le lacrime agli occhi.\nAccoglienza.\nRilasciato dalla Columbia Pictures il 17 agosto 1984, \"Sheena\" fu un fiasco nei cinema ed \u00e8 stata nominata per cinque Razzie Awards, ma ha trovato un certo successo di culto su home video e DVD. Da allora \u00e8 considerato un film cult.\nBotteghino.\nLa pellicola \"Sheena, regina della giungla\" \u00e8 stata un flop al botteghino, incassando meno di 6 milioni di dollari, contro un budget di 25 milioni di dollari.\nCritica.\nLe recensioni critiche del film sono state generalmente negative.\nSu Rotten Tomatoes il film ha un punteggio del 30% sulla base delle recensioni di 10 critici. Il critico e storico Leonard Maltin classific\u00f2 il film come una bomba e affermando: \"Tanya \u00e8 decisamente la regina della giungla dei fumetti di W. Morgan Thomas, ma Madre Natura si \u00e8 dimenticata di dotarla di una sceneggiatura. Non funziona nemmeno a quel livello; sia la cinematografia che la musica appartengono a un quadro molto migliore\". La critica cinematografica newyorkese Pauline Kael \u00e8 stata tra i pochissimi critici a cui \u00e8 piaciuto il film, definendolo un \"film d'avventura spensierato e un po' pazzo, ci sono delle belle gag sciocche e gli animali sembrano rilassati anche nelle loro scene pi\u00f9 comiche. E il film di certo non fa mai fame; la fotografia \u00e8 del celebre Pasqualino De Santis\". Kael aveva anche avuto alcune parole gentili (qualificate) per la star: \"Tanya Roberts \u00e8 troppo tesa e sincera per la sua dea bionda, regina della giungla. Eppure ha il viso di una ballerina, con una forma prodigiosa, snella e muscolosa. Guarda anche nel vuoto con occhi squisitamente vuoti, azzurro pallido. \u00c8 piuttosto divertente quando preme le dita contro il centro della fronte, al fine di evocare legioni di antilopi d'acqua o sciami di uccelli alti.\" Filmink ha affermato che \"\u00e8 fantastico. Sembra stupendo, \u00e8 stato girato magnificamente sul posto, ha una colonna sonora meravigliosa, la sceneggiatura va avanti e la regia di Guillermin \u00e8 eccellente. L'intensit\u00e0 del metodo di Tanya Roberts richiede un po' di tempo per abituarsi, ma una volta che ti sintonizzi, \u00e8 molto divertente e ha il corpo di un'atleta; Ted Wass \u00e8 un eroe coinvolgente, bello e un po' goffo, ma un partner ideale (come in \"King Kong\", Guillermin non perde mai di vista la storia d'amore centrale).\""}
{"id": "1539633", "revid": "599013", "url": "https://it.wikipedia.org/wiki?curid=1539633", "title": "Michael John Ball", "text": ""}
{"id": "1539635", "revid": "599013", "url": "https://it.wikipedia.org/wiki?curid=1539635", "title": "Ferrovia Suzzara-Ferrara (azienda)", "text": "La Societ\u00e0 anonima Ferrovia Suzzara-Ferrara (FSF, poi Ferrovia Suzzara-Ferrara S.p.A, dal 9 dicembre 1985 Gestione Commissariale Governativa Ferrovia Suzzara-Ferrara) \u00e8 stata una societ\u00e0 per azioni il cui oggetto sociale era lo svolgimento di trasporti ferroviari.\nStoria.\nNel 1888, la societ\u00e0 ottenne in subconcessione dall'amministrazione provinciale mantovana l'esercizio della ferrovia Suzzara \u2013 Ferrara dalla quale prese il nome. Di essa furono importanti soci Antonio Mazzorin, Augusto Minzolini e la casa bancari Zaccaria Pisa. Secondo le notizie statistiche del Credito Italiano risulta che nel 1914 la Zaccaria Pisa fosse ancora rappresentata nel consiglio di amministrazione dall'ingegner Giuseppe Sullam, vicepresidente, e dall'avvocato Aldo Cantoni, membro del consiglio di amministrazione. All'ingegner Pellegrino Pisa fu invece affidata la direzione tecnica.\nLe sue vicende storiche sono strettamente legate a quelle della linea ferroviaria omonima. La societ\u00e0, tuttavia, fu piuttosto attiva nell'estendere i suoi servizi ad altre reti ferroviarie.\nDal 1\u00ba settembre 1938, grazie ad accordi con le Ferrovie dello Stato, organizz\u00f2 una relazione diretta tra Mantova e Ferrara, utilizzando parte della linea ferroviaria statale Mantova\u00a0\u2013 Modena e le nuove automotrici ALn 72. Il servizio, esercitato tuttora dalla FER, ebbe una sola sospensione, dall'estate 1944 fino all'agosto 1949, a causa alla distruzione del ponte sul Po presso Borgoforte provocata dalle attivit\u00e0 belliche della Seconda guerra mondiale.\nCon l'orario estivo del 1948, la FSF, in collaborazione con la Societ\u00e0 Veneta, organizz\u00f2 corse dirette sulla direttrice Parma-Suzzara-Ferrara. L'accordo prevedeva l'alternanza fra materiale rotabile della Societ\u00e0 Veneta e quello della FSF, all'inizio rispettivamente Automotrici MAN con rimorchiate Cd 300 e ALn 72. La relazione riscosse successo perch\u00e9 permetteva ai pendolari di andare a Milano senza passare da Bologna e Modena. Essa termin\u00f2 con l'orario estivo del 1974, poich\u00e9 da molti anni i pendolari avevano mostrato di preferire le corse dirette Milano-Ferrara.\nI primi \"treni del mare\", punto di forza della societ\u00e0 ferroviaria negli ultimi anni della sua vita, nacquero grazie ad un altro accordo con le Ferrovie dello Stato che consent\u00ec la nascita di corse estive fra Mantova e la citt\u00e0 di Rimini a partire dal 31 maggio 1959, utilizzando le nuove automotrici FSF ALn 668. Con l'orario estivo del 1960 fu istituita la corsa Brescia-Rimini con fermate lungo il Basso Garda e Verona. Fino al 1968, i convogli della relazione proveniente da Brescia venivano uniti a quelle della corrispondente mantovana presso Poggio Rusco; da questa stazione fino a Rimini proseguivano congiunti. Durante il viaggio di ritorno, sempre presso la cittadina poggese avveniva la separazione delle automotrici. Nel 1969 vi fu il prolungamento delle due relazioni fino a Pesaro e lo spostamento del capolinea mantovano a Cremona.\nCon l'orario estivo del 1970 entr\u00f2 in funzione il pi\u00f9 noto dei treni del mare: la \"Freccia Orobica\". Essa era una relazione avente come capolinea Bergamo e Pesaro. Dalla citt\u00e0 orobica erano effettuate tutte le fermate lungo la Bergamo-Brescia fino a Rovato, dopodich\u00e9 il treno procedeva senza soste intermedie fino a Ferrara passando per la Brescia-Verona, la Verona-Poggio Rusco e la Poggio Rusco-Ferrara. Per svolgere la tradotta furono utilizzate prevalentemente le ALn 668 \"Orobiche\", sebbene si dovette anche ricorrere al noleggio di materiale delle Ferrovie dello Stato ALn 668 e rimorchiate Ln allo scopo di affrontare i casi di maggior necessit\u00e0.\nCon il termine della prima stagione dei treni del mare, il 4 ottobre 1959 fu attivata la prima delle corse dirette fra Milano Centrale e Ferrara. Essa fu frutto di una convenzione fra le FS e la FSF della durata di nove anni, nella quale sarebbe stato utilizzato materiale delle Ferrovie dello Stato (ALn 773 e rimorchiate Ln 664) che non avrebbe effettuato fermate lungo le tratte statali Milano-Codogno e la Codogno-Cremona e Cremona-Mantova. La convenzione fu rinnovata sia nel 1968 sia nel 1977, in entrambi i casi per nove anni.\nDal gennaio 1976 due coppie della relazione Milano-Ferrara furono affidate a locomotori FS D.343, mentre la terza, rimasta appannaggio delle ALn 773, con l'attivazione dell'orario estivo fu estesa lungo tutta la ferrovia Ferrara-Codigoro, grazie alla collaborazione delle Ferrovie Padane. L'estensione non riscosse successo, tanto che ebbe termine gi\u00e0 nel 1978: il treno ridivenne Milano Centrale-Ferrara e fu impiegata un'ALn 873 accoppiata ad una Ln 779.\nLa convenzione non fu rinnovata nel 1986, sostituita da una corsa diretta Milano-Mantova, gestita da FS e da una relazione Mantova-Ferrara, di competenza FSF.\nNel 1985, a seguito della rilevazione della concessione da parte del Ministero dei trasporti, la societ\u00e0 entr\u00f2 in gestione commissariale governativa. La nuova amministrazione mantenne i \"treni del mare\" e procedette ad effettuare investimenti massicci sulla linea ferroviaria, come ad esempio alcune rettifiche del tracciato e la messa in opera del Comando Centralizzato del Traffico.\nCon l'introduzione della nuova normativa ferroviaria, adeguatasi al principio di sussidiariet\u00e0, alla fine degli anni novanta la gestione della societ\u00e0 \u00e8 stata affidata alla regione Emilia-Romagna. Nel 2002 l'amministrazione regionale decise di fondere la societ\u00e0 assieme alle altre che gestivano le linee di sua pertinenza (le Ferrovie Padane, la Ferrovia Bologna-Portomaggiore e il ramo della ex-Societ\u00e0 Veneta relativo alla Parma-Suzzara): nasceva la Ferrovie Emilia Romagna Srl.\nInfrastrutture e linee.\nLa societ\u00e0 gest\u00ec in concessione la seguente linea:\nGest\u00ec inoltre le seguenti corse dirette:\nMateriale rotabile.\nLocomotive a vapore.\nLa FSF possedette 15 locomotive a vapore tutte prodotte dalla Maffei di Monaco di Baviera. Furono distinte in tre gruppi sulla base del rodiggio, dell'utilizzazione e del nome di battesimo.\nGruppo citt\u00e0.\nIl gruppo \"citt\u00e0\" era composto da locomotive pensate per il servizio merci, dotate di rodiggio C (0-3-0) a tre assi accoppiati.\nGruppo fiumi.\nLe locomotive del gruppo \"fiumi\", invece, furono destinate al servizio viaggiatori. Erano dotate di un asse portante e di due accoppiate dotate di un diametro maggiore di quello del gruppo citt\u00e0. Il rodiggio era 1B (1-2-0), la potenza era di 275 CV, mentre la velocit\u00e0 massima era di 50\u00a0km/h. La locomotiva \"Piave\", acquistata nel 1925, fu inserita nel gruppo per analogia di rodiggio, nonostante avesse caratteristiche diverse dalle altre cinque.\nGruppo poeti.\nIl gruppo \"poeti\" fu composto da locomotive a tre assi accoppiati, dalla potenza di 475\u00a0CV e che potevano raggiungere la velocit\u00e0 di 60\u00a0km/h. Il rodiggio era C (0-3-0).\nA seguito dell'arrivo delle prime automotrici diesel, nel 1936, le locomotive a vapore furono presto relegate ad alcune relazioni viaggiatori. Le locomotive superstiti furono utilizzate per il servizio viaggiatori fino al maggio 1959, dopodich\u00e9 furono impiegate solo per il servizio merci fino al 1964.\nCarrozze e carri merci.\nNel 1888, furono acquistate dalla \"Schweizerische Gesellschaft-Industrie\" di Neuhausen 38 carrozze a terrazzini a due assi di cui otto erano miste di I e II classe (dotate di 16 e 20 posti rispettivamente), altre otto erano di II classe a 40 posti e infine 22 erano di III classe, con 58 posti a sedere.\nIl parco rotabili era completato da carri bagagliaio e alcune decine di carri merci chiusi (con o senza garitta) e aperti. Agli inizi del secolo \u00e8 attestato che i carri merci erano pi\u00f9 di 150.\nAutomotrici Diesel.\nALn 72.\nLe automotrici ALn 72 furono le prime ad essere impiegate sulla ferrovia Suzzara-Ferrara e lungo la relazione Mantova-Ferrara, a partire dal 1\u00ba settembre 1936. Verso la fine degli anni trenta, ad esse si aggiunse la rimorchiata 60.01 costruita dalle officine di Sermide su un telaio fornito dalla FIAT. La classificazione originale dell'automotrice era semplicemente 72: divenne ALn 72 alla fine degli anni cinquanta.\nCuriosamente, la .04 era allestita con 20 posti a sedere di I classe su poltrone di velluto rosso e 34 posti a sedere di III classe. Le altre tre erano dotate di 72 posti di III classe su poltroncine in pelle.\nALn 56 ex FS.\nLe automotrici ALn 56 furono cedute dalle Ferrovie dello Stato alla FSF agli inizi degli anni cinquanta Erano delle ALb 56 trasformate a metano in disuso. Furono ricostruite dalle officine di Sermide con il montaggio di motori diesel Fiat ed entrarono in servizio nel 1952 (ALn 56.136) e nel 1953 (ALn 56.119).\nNel 1962 entrarono in servizio altre due ALn 56 ex FS, la.01 e la.03, impiegate in precedenza sulle dismesse tranvie Bologna-Pieve di Cento e Bologna-Malalbergo e alle quali erano stati montati due motori diesel Fiat di tipo differente. Furono denominate le \"gemelline\" perch\u00e9 si decise di accoppiarle permanentemente al fine di garantirne una maggiore affidabilit\u00e0.\nALn 668.\nL'automotrice ALn 668 dotata della livrea verde lichene-giallo coloniale fu il rotabile che contraddistinse per parecchi anni la Suzzara-Ferrara e i \"treni del mare\".\nLe prime automotrici (dette \"ALn 668 del primo tipo\") furono ordinate alla FIAT-OM nel 1958 e consegnate a partire dal marzo 1959 assieme a quattro rimorchiate semipilota Ln 664: i modelli erano analoghi alla serie 1400, che era la fornitura FS di quel periodo. Nel 1962 furono comprate anche una sesta automotrice e una quinta rimorchiata.\nUn secondo gruppo di ALn 668 (denominate \"del secondo tipo\" o \"orobiche\") furono acquistate dalla FIAT nel 1970 allo scopo di rispondere alle necessit\u00e0 della nuova relazione Bergamo-Pesaro. Si trattava del prototipo sperimentale FIAT ALn 668.1999 e di un'altra dello stesso tipo costruita appositamente. Esse rappresentavano un nuovo tipo di ALn 668 che divergeva dagli esemplari precedenti nella cassa, nei carrelli e nel motore, il quale era sovralimentato e permetteva di raggiungere la velocit\u00e0 di 129\u00a0km/h. Ad esse si aggiunse una rimorchiata semipilota Ln 882.\nLe \"ALn 668 del terzo tipo\", simili nella concezione al tipo 668.1000 delle FS, furono acquistate tra il 1978 e il 1979 allo scopo di dismettere le automotrici acquistate negli anni trenta e limitare altres\u00ec il ricorso ai prestiti dalle FS per far fronte alle esigenze dei treni del mare. Furono ordinate anche otto rimorchiate Ln 880: un numero tale da poter avere un parco rotabili composto da met\u00e0 automotrici e met\u00e0 rimorchi.\nA partire dal 1987, la livrea originaria delle ALn 668 fu sostituita dalla veste cromatica blu chiaro e argento che ha caratterizzato queste automotrici fino all'inglobamento della FSF nella FER.\nALn 556 ex FS.\nAgli inizi degli anni settanta la societ\u00e0 decise di acquistare dalle Ferrovie dello Stato del materiale accantonato da impiegare nelle tradotte interne al posto di alcune automotrici dismesse. La scelta cadde su cinque automotrici ALn 556 della Serie 1200 che furono revisionate dai depositi di Sermide nel 1971 e collaudate tra il 20 gennaio e il 3 maggio dell'anno successivo.\nFurono quindi impiegate lungo la Suzzara-Ferrara, la Mantova-Suzzara e, fino al 1974, sulla Parma-Suzzara, anche accoppiate o persino in terna, con un secondo macchinista sulla terza motrice. Il loro impiego cominci\u00f2 a ridursi a partire dal 1978. Dal 1982 le automotrici non dismesse furono utilizzate solamente nelle corse Sermide-Ferrara o come riserva.\nALn 663.\nNel 1989, per sostituire le ALn 556 dismesse, si procedette all'acquisto di tre automotrici ALn 663 dello stesso tipo di quello utilizzato dalle Ferrovie dello Stato ma col banco di guida predisposto per il comando multiplo di una sola altra automotrice, invece di due come sulle sorelle FS.\nCome nel caso delle ALn 668, questo tipo di automotrici sono ora tutte di propriet\u00e0 della Ferrovie Emilia Romagna S.r.l..\nLocomotori Diesel.\nLocomotiva M.52.\nLa locomotiva M.52, denominata anche \"Ganz\" o \"Kadar\", originariamente era un'automotrice costruita nel 1932 dalla Ganz di Budapest e commissionata dalla Santerno Anonima Ferroviaria che gestiva la linea Massalombarda - Imola - Fontanelice. A seguito dei bombardamenti durante la seconda guerra mondiale, la linea in questione non fu ripristinata, per cui l'automotrice rimase accantonata per pi\u00f9 di dieci anni, quando fu acquistata dalla FSF per la trazione di brevi treni merci.\nLe officine di Sermide la tramutarono in una locomotiva, eliminando l'arredamento interno, abbassando i radiatori sotto i finestrini delle testate e sostituendo i motori originari con quelli FIAT. Il rinnovato locomotore fu utilizzato in maniera informale dal 1957, anche se ottenne l'autorizzazione ufficiale a circolare sulla Suzzara-Ferrara solamente dopo l'agosto del 1965.\nLa locomotiva fu utilizzata fino a quando non si ruppe il cambio Knorr, quindi fu depositata a Sermide e, dal 1987, a Felonica Po, per poi tornare nuovamente a Sermide.\nLocomotiva 121.01.\nFu un esemplare unico costruito dalla Romaro nel 1953 allo scopo di soddisfare le necessit\u00e0 della ferrovia Padova-Piazzola-Carmignano. Il progetto iniziale prevedeva una locomotiva a due assi motori, mossi da un falso asse centrale. Successivamente, sempre in fase progettuale, per ridurre il peso assiale si aggiunsero due assi portanti alle estremit\u00e0: ne consegu\u00ec il rodiggio 1-2-1 che fu poi assegnato al modello. Era dotato di quattro motori, provenienti dalla demolizione dei carri armati Sherman, mentre l'esterno fu modellato sulla base della E.424.\nAlla chiusura della Padova-Piazzola, nel 1958 il locomotore fu ceduto alla \"Societ\u00e0 per la ferrovia Benevento-Cancello\" che nel 1961 lo vendette alla FSF, intenzionata a sostituire le locomotive a vapore anche per il trasporto di merci.\nRibattezzato informalmente \"robot\" per il rumore dei suoi motori, il locomotore avr\u00e0 vita breve sulla ferrovia Suzzara-Ferrara: nel 1969 fu accantonato a Sermide. Fu poi recuperato nel 1974 per utilizzarlo nei lavori di rinnovo dell'armamento. Fu demolito nel 1979.\nLocomotiva V 36.\nAllo scopo di sostituire il locomotore 121.01, tra il 1967 e il 1968 la societ\u00e0 acquist\u00f2 due locomotive Deutz V 36 da 200 kW, a tre assi accoppiati mossi da un albero cieco intermedio. Possedevano due gamme di velocit\u00e0: fino a 30 km/h per il servizio di manovra e fino a 60 km/h per quello di linea.\nLe due locomotive provenivano dalle dismesse ferrovie della val Seriana e della val Brembana. Nel 1988 furono sottoposte ad una grande revisione presso le \"Officine reggiane\" che ha consentito di poterle utilizzare fino al 2002, quando \u00e8 avvenuto il formale passaggio nel parco rotabili della FER.\nLocomotiva 220 ex DB.\nNel 1981 si studi\u00f2 una tradotta merci Melzo-Ravenna con convogli completi a container che attraversasse la ferrovia Suzzara-Ferrara. Nel maggio 1982 si acquistarono dalla Deutsche Bahn (DB) tre locomotive diesel-idrauliche a carrelli del gruppo 220, gi\u00e0 V 200. Le locomotive furono revisionate a Norimberga a partire dal luglio dello stesso anno e consegnate tra il 19 luglio e il 28 ottobre con una livrea blu oceano - beige. Ad esse si aggiunse, nel 1998, la 220.051, che era stata comprata dal \"Consorzio Brescia Nord\" nel 1990, ma che fu impiegata raramente sulla ferrovia Brescia-Iseo-Edolo per via dei continui guasti.\nI mezzi furono impiegati per sporadici collegamenti merci fra Sermide e Ferrara in sostituzione delle LD. Nel 1986, dato che l'iniziativa della tradotta merci non era ancora iniziata, si decise di prestare la .049 all'Azienda Consorziale Trasporti Reggio Emilia.\nCon l'orario invernale del 1987-88 si decise di attivare un servizio Sermide-Ferrara per pendolari lavoratori e studenti. Poich\u00e9 le automotrici non erano in grado di soddisfare tale servizio, si opt\u00f2 per l'impiego delle 220, che avrebbero trainato delle carrozze. Se ne acquistarono tredici a carrelli dalle Ferrovie Federali Svizzere (una fu riservata ai ricambi); erano dotate di 72 posti a sedere e di 76 in piedi, mentre la livrea era verde - crema. Furono consegnate solo alla fine del 1987, per cui la relazione per le quali furono acquistate fu attivata l'11 gennaio 1988.\nNel 1995, le carrozze ex FFS furono ritirate, perch\u00e9 dotate di parti di amianto. Due anni dopo furono attivate le prime tradotte merci lungo la direttrice Ferrara - Suzzara - Guastalla. Nel 1998 si attivarono anche le relazioni mercantili Bologna - Ferrara e Ferrara - Ravenna, per le quali furono impiegate alternativamente sia le 220 ex DB della FSF sia quelle della Ferrovie Padane, dato che a quel tempo entrambe le societ\u00e0 gi\u00e0 appartenevano alla Regione Emilia-Romagna."}
{"id": "1539637", "revid": "767487", "url": "https://it.wikipedia.org/wiki?curid=1539637", "title": "Belet Uen", "text": "Belet Uen (in somalo \"Beledweyne\") \u00e8 una citt\u00e0 della Somalia capoluogo della regione dell'Hiran e della provincia omonima. Sorge sul fiume Uebi Scebeli, che la divide in una zona orientale ed una occidentale. La citt\u00e0 si trova 332\u00a0km a nord della capitale Mogadiscio, ed \u00e8 molto vicina alla regione etiope dell'Ogaden. Belet Uen ha una popolazione di circa 67.200 abitanti.\nStoria.\nBelet Uen \u00e8 un'area di antico insediamento umano. Prima di spostare la sua capitale a Taleh nel 1909, il patriota somalo Mohammed Abdullah Hassan costru\u00ec un forte nei pressi dei Belet Uen per controllare meglio l'Ogaden.\nLa citt\u00e0, a causa della sua posizione strategica, era negli anni settanta una delle principali basi del \"Western Somali Liberation Front\" (WSLF), attivo soprattutto nella vicina regione etiope dell'Ogaden, abitata prevalentemente da somali, allo scopo di liberarla dall'Etiopia e annetterla alla Somalia per formare la Grande Somalia.\nTra il 2006 e il 2008 \u00e8 stata teatro di scontri tra l'Unione delle Corti Islamiche e il Governo di Transizione Somalo, spalleggiato dall'esercito etiope. Le forze governative sono riuscite a prendere il controllo della citt\u00e0, tuttavia alla fine del 2008 Al-Shabaab, organizzazione terroristica islamista nata dall'Unione delle Corti Islamiche, ha conquistato Belet Uen, cos\u00ec come gran parte della Somalia meridionale.\nIl 18 giugno 2009 a Belet Uen si \u00e8 verificato un attentato suicida, in seguito rivendicato dall'organizzazione terroristica islamista Al-Shabaab, in cui sono rimaste uccise 35 persone, tra cui il Ministro dell'Interno del Governo Federale di Transizione Omar Hashi Aden.\nIl 31 dicembre 2011 il Governo Federale di Transizione ha ripreso la citt\u00e0 battendo le milizie di Al-Shabaab: i soldati dell'esercito somalo, assistiti da circa 3000 unit\u00e0 delle truppe alleate etiopi hanno attaccato la citt\u00e0 alle prime ore del mattino, catturandola dopo ore di combattimento. I morti sono stati circa 20, per lo pi\u00f9 soldati etiopi e membri di Al-Shabaab.\nAmministrazione comunale.\nIl 7 maggio 2012 Belet Uen ha visto le sue prime elezioni comunali dall'inizio della guerra civile, nei primi Anni '90. \u00c8 stato eletto Mohamed Hassan Nuriye.\nIl sindaco, nel primo giorno di carica, ha vietato la detenzione di armi da fuoco in citt\u00e0, pena il sequestro dell'arma ed eventualmente l'arresto. Inoltre, Nuriye Ha aggiunto che i soldati governativi non di pattuglia sarebbero rimasti nelle loro basi, e avrebbero potuto portare armi in citt\u00e0 solo se impegnati in operazioni di sicurezza.\nPer rafforzare la sicurezza, l'amministrazione comunale ha iniziato a registrare simultaneamente tutti i residenti.\nIl sindaco ha inoltre lanciato piani di ricostruzione e abbellimento della citt\u00e0. Il 18 luglio 2012 l'amministrazione comunale ha imposto un coprifuoco di due giorni per permettere ai soldati di demolire le strutture illegalmente costruite lungo la strada cittadina principale, in una delle prime iniziative di rinnovamento della citt\u00e0.\nDistretti.\nBelet Uen consta di 4 principali distretti:"}
{"id": "1539641", "revid": "729019", "url": "https://it.wikipedia.org/wiki?curid=1539641", "title": "Stazione di Breno", "text": "La stazione di Breno \u00e8 una stazione ferroviaria posta sulla linea Brescia-Iseo-Edolo. Serve il centro abitato di Breno.\nMovimento.\nLa stazione \u00e8 servita dai treni regionali della linea R3 e dai treni RegioExpress della linea RE3."}
{"id": "1539642", "revid": "339392", "url": "https://it.wikipedia.org/wiki?curid=1539642", "title": "Beledweyne", "text": ""}
{"id": "1539643", "revid": "339392", "url": "https://it.wikipedia.org/wiki?curid=1539643", "title": "Belet Ven", "text": ""}
{"id": "1539651", "revid": "287204", "url": "https://it.wikipedia.org/wiki?curid=1539651", "title": "Puntaspilli", "text": "Il puntaspilli \u00e8 un cuscinetto imbottito che serve a contenere gli spilli. Gli spilli, ma anche gli aghi, vengono conficcati nel puntaspilli con la parte appuntita, in modo che la parte sporgente, quella con la capocchia per gli spilli o con la cruna per gli aghi, sporga all'esterno e possa essere comodamente impugnata, senza pericolo di pungersi.\nI puntaspilli hanno modeste dimensioni, da 3 a 5 cm., sono costruiti in modo da non rovesciarsi e con il peso sufficiente a rimanere in loco mentre si mettono e tolgono gli spilli. Ne esistono modelli applicati sul coperchio delle scatolette che contengono la riserva di spilli, calamitati e \"da polso\"."}
{"id": "1539652", "revid": "110157", "url": "https://it.wikipedia.org/wiki?curid=1539652", "title": "For the Hell of It", "text": "For The Hell Of It \u00e8 l'album di debutto del rapper statunitense Hell Rell, pubblicato il 25 settembre del 2007 dalla Diplomat Records e dalla Koch Records. Le collaborazioni vanno da Young Dro a Styles P e alla crew The Diplomats. Il primo singolo si intitola \"Show It Off\""}
{"id": "1539654", "revid": "167080", "url": "https://it.wikipedia.org/wiki?curid=1539654", "title": "Palais des Tuileries", "text": ""}
{"id": "1539656", "revid": "287204", "url": "https://it.wikipedia.org/wiki?curid=1539656", "title": "Sito Pons", "text": "Carriera.\nSito Pons ha esordito a livello internazionale nel 1979, anno nel quale conquista i suoi primi successi nella \"Coppa Bultaco Streaker\" e nel \"Criterium Solo Moto AGV\". L'anno successivo conferma il suo talento, ed anche i risultati, pur senza vittorie, sono ottenuti in gare di maggior prestigio: nel 1980 giunge infatti 7\u00ba nella 200 Miglia del Paul Ricard, ottiene il 5\u00ba posto nel Campionato spagnolo supersport, il 3\u00ba (1\u00ba degli spagnoli) nel \"Superprestigio Solo Moto\" ed esordisce nel motomondiale nella classe 500 partecipando al GP di Spagna.\nIl 1981 segna il suo passaggio nella classe 250, nella quale ha ottenuto i maggiori risultati restandovi fino al 1989, con la sola eccezione del 1985, in cui corre nella classe 500; ancora nella classe maggiore disputer\u00e0 i suoi ultimi due campionati mondiali, nel 1990 e nel 1991. In totale ha partecipato a 11 edizioni del Campionato mondiale di motociclismo quale pilota titolare, tra il 1981 ed il 1991, ottenendo la sua prima vittoria nel Gran Premio di Spagna del 1984 e l'ultima nel Gran Premio di Svezia del 1989.\nNel 1986 \u00e8 stato anche campione di Spagna nella classe 250.\nPer i suoi risultati sportivi venne insignito nel 1990 del Premio Principe delle Asturie.\nDopo il ritiro dalle corse, Sito Pons intraprende una carriera quale proprietario e manager di squadre motociclistiche, prima in competizioni minori e poi nel campionato mondiale, ottenendo risultati di rilievo con piloti del calibro di \u00c0lex Crivill\u00e9, Carlos Checa, Loris Capirossi, Alex Barros, Max Biaggi e Makoto Tamada, fino al 2005, anno in cui gest\u00ec un team in MotoGP con i piloti Alex Barros e Troy Bayliss.Nelle stagioni successive il team di Pons non ha partecipato al campionato mondiale per problemi prevalentemente economici dovuti alla carenza di sponsor.Torna nel motomondiale nel 2008 con un incarico da direttore commerciale nella scuderia \"Jack&amp;Jones WRB\", che corre con delle Aprilia nella classe 125. In questo team, impegnato anche nel campionato spagnolo con il figlio Axel, ritrova anche due dei suoi uomini di fiducia ai tempi della MotoGP, il capo meccanico Santi Mulero e l'addetto alla telemetria Llu\u00eds Lleonart.\nCon la nascita della classe Moto2 nel 2010 iscrive il suo team usando moto Kalex (inizialmente chiamate Pons Kalex)."}
{"id": "1539662", "revid": "1543377", "url": "https://it.wikipedia.org/wiki?curid=1539662", "title": "Boville (comune)", "text": "Boville \u00e8 stato un comune italiano della provincia di Roma soppresso nel 1994 ed operativo nel corso degli anni 1993 e 1994. La sua superficie corrispondeva a quella delle due circoscrizioni di Marino Frattocchie e Santa Maria delle Mole, oggi nuovamente frazioni del comune di Marino, nell'area dei Castelli Romani.\nIl comune autonomo di Boville venne costituito con legge regionale n\u00b0 56 del 21 ottobre 1993: all'atto della sua creazione era vasto - contro i totali del comune di Marino con le frazioni - ed aveva una popolazione di 18.818 abitanti - contro i 32.903 abitanti del comune di Marino con le frazioni-. La soppressione del comune fu sancita dalla sentenza della Corte Costituzionale n\u00b0 433 del 6 settembre 1995.\nLa Corte Costituzionale, in una successiva sentenza (n\u00b0 43/03) riguardo all'autonomia della frazione di Baranzate dal comune di Bollate, in provincia di Milano, elev\u00f2 il caso dell'autonomia di Boville quasi ad esempio, asserendo:\nIl 12 gennaio 1992 si tenne un \"referendum\" tra i residenti delle frazioni di Santa Maria delle Mole, Cava dei Selci e Frattocchie, attuali circoscrizioni II e III del comune di Marino, per ottenere l'autonomia del loro territorio, sotto il nome di \"Comune Autonomo di Bovillae\": l'85,5% dei votanti si espresse in favore della separazione. Nel 1994 venne costituito il \"Comune Autonomo di Boville\", subito dopo per\u00f2 soppresso e riaccorpato a Marino: il neo-ricostituito comune di Marino fu commissariato fino a nuove elezioni.\nNel settembre 2008 l'\"Associazione \"Sempre Boville\"\" ha inviato una diffida alla Regione Lazio perch\u00e9 avvii il procedimento per un nuovo, e duraturo, riconoscimento del comune autonomo di Boville.\nIl tentativo di indipendenza messo in atto dalla popolazione delle frazioni marinesi fu ispirato da due importanti precedenti di autonomie comunali concesse tra gli anni sessanta e settanta nell'area dei Castelli Romani: nel 1969 la frazione di Lariano si rese indipendente dal comune di Velletri, mentre nel 1974 la frazione di Ciampino acquist\u00f2 l'indipendenza dallo stesso comune di Marino. Da allora a Marino si cerc\u00f2 di trovare la partecipazione delle frazioni rimanenti: il piano regolatore generale del 1979 pianific\u00f2, anche se in modo largamente disatteso nel futuro, l'urbanizzazione delle frazioni di Santa Maria delle Mole e Cava dei Selci, che crebbero a dismisura arrivando a superare in popolazione lo stesso centro storico di Marino.\nIl nome del comune autonomo, Boville, trae origine dall'antica citt\u00e0 latina di \"Bovillae\", che sorgeva nell'area delle attuali frazioni di Frattocchie e Due Santi."}
{"id": "1539665", "revid": "71563", "url": "https://it.wikipedia.org/wiki?curid=1539665", "title": "Emergenza rifiuti in Campania", "text": ""}
{"id": "1539667", "revid": "2124998", "url": "https://it.wikipedia.org/wiki?curid=1539667", "title": "Lena Olin", "text": "Biografia.\nFiglia dell'attrice Britta Holmberg e del regista Stig Olin, poi divorziati, studia recitazione presso la Scuola d'arte drammatica del Teatro Reale di Stoccolma (\u00e8 anche allieva del grande regista Ingmar Bergman), ed \u00e8 proprio con Bergman che esordisce in teatro in varie commedie di Shakespeare, Ibsen e Strindberg.\nNel 1976 debutta nel cinema con il film \"L'immagine allo specchio\" (1976), cui seguiranno \"Fanny e Alexander\" (1982) e \"Dopo la prova\" (1984), tutti e tre di Bergman.\nNel 1988 si trasferisce negli Stati Uniti per lavorare al film \"L'insostenibile leggerezza dell'essere\" di Philip Kaufman (accanto a Daniel Day-Lewis e Juliette Binoche), per questo film ottiene il Golden Globe come migliore attrice non protagonista. Recita poi in \"Nemici - Una storia d'amore\" (1989) di Paul Mazursky, venendo candidata all'Oscar alla miglior attrice non protagonista e nel 1990 prende parte al film \"Havana\" di Sydney Pollack (accanto a Robert Redford). La sua carriera procede poi tra a alti e bassi (viene presa in considerazione, ma non ottiene la parte, nel film \"Il fal\u00f2 delle vanit\u00e0\" di Brian De Palma e nel film di Tim Burton \"Batman - Il ritorno\" per il ruolo di Catwoman, che andr\u00e0 invece a Michelle Pfeiffer). Nel '97 lavora accanto a Andy Garc\u00eda in \"Prove apparenti\" di Sidney Lumet.\nDal 2002 al 2006 interpreta l'affascinate personaggio di Irina Derevko nella serie di culto \"Alias\" creata da J.J. Abrams, al fianco di Jennifer Garner, Ron Rifkin, Victor Garber e Michael Vartan.\nDal 1994 \u00e8 sposata con il regista svedese Lasse Hallstr\u00f6m, nel cui film \"Chocolat\" nel 2000 ha recitato accanto a Juliette Binoche, Johnny Depp, Alfred Molina e Judi Dench, interpretando il ruolo di Josephine Muscat, per il quale viene candidata al Premio BAFTA. Nel 2002 partecipa al film horror \"La regina dei dannati\" e lo stesso anno all'horror \"Darkness\". Nel 1995 ha avuto da Hallstr\u00f6m una figlia, Tora; ha anche un altro figlio, August, nato nel 1986 dalla sua precedente relazione con l'attore \u00d6rian Ramberg.\nNel 2007 partecipa al film \"Awake - Anestesia cosciente\" accanto a Jessica Alba e a Hayden Christensen.\nDoppiatrici italiane.\nNelle versioni in italiano dei suoi lavori, Lena Olin \u00e8 stata doppiata da:"}
{"id": "1539668", "revid": "125091834", "url": "https://it.wikipedia.org/wiki?curid=1539668", "title": "Perifrastica attiva", "text": "Nella grammatica latina, si chiama perifrastica attiva (o coniugazione perifrastica attiva) un costrutto costituito dal participio futuro accompagnato dal verbo \"esse\" (essere) coniugato nel modo e nel tempo richiesto. Tanto il participio futuro quanto il verbo \"esse\" concordano con il soggetto: il primo, in quanto aggettivo verbale, in genere, numero e caso; il secondo in persona e numero.\n\u00c8 una perifrasi che esprime l'imminenza di un'azione, l'intenzione di fare qualcosa e la predestinazione a compierla, vale a dire tutte quelle sfumature che sussistono in italiano con le circonlocuzioni \u00absto per\u00bb, \u00abmi accingo a\u00bb, \u00absono sul punto di\u00bb, \u00abho intenzione di\u00bb, \u00absono destinato a\u00bb, \u00absono in procinto di\u00bb, ecc.\nPossono formare la perifrastica attiva tutti i verbi, attivi e deponenti, purch\u00e9 forniti di participio futuro (sempre attivo).\nPerifrastica attiva nel greco antico.\nUna costruzione analoga alla perifrastica attiva latina si trova nella lingua greca antica, costruita con il verbo \u03bc\u03ad\u03bb\u03bb\u03c9 (essere in procinto di...) e l'infinito.\nPer esempio: \u03bc\u03ad\u03bb\u03bb\u03c9 \u1f10\u03bb\u03b5\u03cd\u03c3\u03b5\u03c3\u03b8\u03b1\u03b9: \"sto per venire, sono sul punto di venire\".\nVoci correlate.\n "}
{"id": "1539669", "revid": "142755", "url": "https://it.wikipedia.org/wiki?curid=1539669", "title": "Strindberg", "text": ""}
{"id": "1539671", "revid": "32698", "url": "https://it.wikipedia.org/wiki?curid=1539671", "title": "INCO", "text": ""}
{"id": "1539673", "revid": "32698", "url": "https://it.wikipedia.org/wiki?curid=1539673", "title": "Inco Ltd.", "text": ""}
{"id": "1539675", "revid": "154893", "url": "https://it.wikipedia.org/wiki?curid=1539675", "title": "Francoforte", "text": ""}
{"id": "1539676", "revid": "32698", "url": "https://it.wikipedia.org/wiki?curid=1539676", "title": "CVRD Inco", "text": ""}
{"id": "1539679", "revid": "300067", "url": "https://it.wikipedia.org/wiki?curid=1539679", "title": "Floriano Pagliara", "text": "Carriera.\nInizi.\nNonostante la Germania gli abbia dato i natali e il cognome tradisca origini pugliesi, Floriano \u00e8 cresciuto a Cecina (LI). Floriano Pagliara inizia a praticare il pugilato all'et\u00e0 di 15 anni presso la Boxe Cecina; un anno e otto mesi dopo disputa il suo primo incontro da dilettante ottenendo subito un successo.\nDa allora ben 55 incontri da dilettante (41 vittorie, 4 pareggi e 10 sconfitte), tra cui due con la maglia della nazionale italiana (2004). Nel palmar\u00e8s del pugile cecinese anche due vittorie del Torneo Internazionale di Cremona, 10 titoli regionali (dal 1995 al 2005) e due secondi posti ai campionati italiani assoluti.\nPassaggio al professionismo.\nDiventa un pugile professionista il 21 marzo 2006, quando firma per la scuderia grossetana Rosanna Conti Cavini.\nPoco dopo il suo passaggio al professionismo Pagliara vince per ko i primi incontri tanto da guadagnarsi il soprannome di \"Flash\" per la grande velocit\u00e0 nel mettere al tappeto gli avversari. Da quando si allena e combatte a New York il soprannome \u00e8 diventato \"L'Italiano\", chiaro riferimento alle sue origini.\nL'esordio sul ring \u00e8, invece, datato 23 giugno 2006, quando a Bonassola l'atleta cecinese vince per ko tecnico alla seconda ripresa contro Mario Stojka.\nDal 15 giugno 2008 vive e si allena a New York presso la leggendaria Gleason's Gym di Brooklyn.\nDa quando ha intrapreso l'avventura negli Stati Uniti ha combattuto sei incontri oltreoceano: \nNel 2018, dopo un KO subito da Jude Franklin, ha cessato l'attivit\u00e0 pugilistica"}
{"id": "1539681", "revid": "32698", "url": "https://it.wikipedia.org/wiki?curid=1539681", "title": "Inco", "text": ""}
{"id": "1539691", "revid": "838137", "url": "https://it.wikipedia.org/wiki?curid=1539691", "title": "Sottogruppo di torsione", "text": "In matematica, e pi\u00f9 specificamente in teoria dei gruppi, il sottogruppo di torsione (talvolta detto componente di torsione o semplicemente torsione) di un gruppo abeliano \u00e8 l'insieme dei suoi elementi aventi ordine finito.\nUn gruppo viene detto \"di torsione\" (o \"periodico\") se ogni suo elemento ha ordine finito e \"libero da torsione\" se invece ogni suo elemento a parte l'identit\u00e0 ha ordine infinito. Sono ovviamente gruppi di torsione tutti i gruppi finiti.\nIl sottogruppo di torsione \u00e8 un oggetto matematico importante per alcuni risultati sulla struttura dei gruppi, come il teorema di struttura dei gruppi abeliani finiti.\nSottogruppo di \"p-torsione\".\nSia formula_1 un gruppo e formula_2 un numero primo; allora il sottogruppo di formula_2-torsione (spesso segnato come formula_4) di formula_1 viene definito come segue:\nIn altre parole, il sottogruppo di formula_2-torsione \u00e8 l'insieme degli elementi il cui ordine \u00e8 una potenza di formula_2\nComponente di torsione nei gruppi non abeliani.\nLa componente di torsione di un gruppo non abeliano \"non \u00e8\", in generale, un sottogruppo. Per esempio, nel gruppo diedrale infinito, con la rappresentazione:\nformula_10 ed formula_11 sono entrambi elementi del gruppo di torsione, mentre formula_12 ha ordine infinito."}
{"id": "1539693", "revid": "110157", "url": "https://it.wikipedia.org/wiki?curid=1539693", "title": "Kosava (Bielorussia)", "text": "Kosava (in bielorusso: \u041a\u043e\u0441\u0430\u0432\u0430; in russo: \u041a\u043e\u0441\u0441\u043e\u0432\u043e, traslitt. \"Kossovo\"; in polacco \"Koss\u00f3w (Poleski)\") \u00e8 una piccola citt\u00e0 del distretto di Ivac\u0117vi\u010dy, nella regione di Br\u0117st, in Bielorussia.\nGeografia fisica.\nKosava, comune con status di citt\u00e0, si trova a 15\u00a0km a sud di Ivac\u0117vi\u010dy e circa 30 a nord di Bereza. Posta poco pi\u00f9 all'interno dell'arteria stradale Berlino-Pozna\u0144-Varsavia-Br\u0117st-Minsk-Smolensk-Mosca, conta una stazione ferroviaria sulla parallela linea."}
{"id": "1539694", "revid": "17580301", "url": "https://it.wikipedia.org/wiki?curid=1539694", "title": "Kosava", "text": ""}
{"id": "1539695", "revid": "1543377", "url": "https://it.wikipedia.org/wiki?curid=1539695", "title": "Pallone d'oro 1965", "text": "L\u2019edizione 1965 del Pallone d'oro, 10\u00aa edizione del premio calcistico istituito dalla rivista francese \"France Football\", fu vinta dal portoghese Eus\u00e9bio ().\nI giurati che votarono furono 21, provenienti da Austria, Belgio, Bulgaria, Cecoslovacchia, Danimarca, Francia, Germania Ovest, Grecia, Inghilterra, Italia, Jugoslavia, Lussemburgo, Paesi Bassi, Polonia, Portogallo, Spagna, Svezia, Svizzera, Turchia, Ungheria e Unione Sovietica."}
{"id": "1539696", "revid": "74173", "url": "https://it.wikipedia.org/wiki?curid=1539696", "title": "Mereszowszczyzna", "text": ""}
{"id": "1539706", "revid": "92723", "url": "https://it.wikipedia.org/wiki?curid=1539706", "title": "Arcieparchia siriaca di Aleppo", "text": ""}
{"id": "1539709", "revid": "38120", "url": "https://it.wikipedia.org/wiki?curid=1539709", "title": "Lost Canvas", "text": ""}
{"id": "1539712", "revid": "92723", "url": "https://it.wikipedia.org/wiki?curid=1539712", "title": "Arcieparchia siriaca di Baghdad", "text": ""}
{"id": "1539717", "revid": "767487", "url": "https://it.wikipedia.org/wiki?curid=1539717", "title": "Faces", "text": "I Faces furono un gruppo rock and roll formato nel 1969 dai rimanenti componenti degli The Small Faces dopo che Steve Marriott lasci\u00f2 il gruppo per formare gli Humble Pie.\nStoria dei Faces.\nRon Wood (chitarra) e Rod Stewart (voce) (tutti e due provenienti dal The Jeff Beck Group) si unirono all'ex Small Faces Ronnie Lane (basso), Ian McLagan (tastiere) e Kenney Jones, (batteria) completarono la formazione. La loro carriera si svolse nei primi anni settanta, prima che Rod Stewart iniziasse la sua carriera solista e Ron Wood si unisse ai Rolling Stones nel 1975.\nL'ultimo album \"Ooh La La\", che esce nel 1973, ha in copertina una foto del noto attore italiano Ettore Petrolini."}
{"id": "1539726", "revid": "92723", "url": "https://it.wikipedia.org/wiki?curid=1539726", "title": "Eparchia siriaca di Beirut", "text": ""}
{"id": "1539729", "revid": "123908610", "url": "https://it.wikipedia.org/wiki?curid=1539729", "title": "Algebra", "text": "Lalgebra (dall'arabo \u0627\u0644\u062c\u0628\u0631, \"al-\u01e7abr\", 'completamento') \u00e8 una branca della matematica che tratta lo studio di strutture algebriche, relazioni e quantit\u00e0.\nStoria dell'algebra.\nIl termine algebra (dall'arabo \u0627\u0644\u062c\u0628\u0631, \"al-\u01e7abr\" che significa \"unione\", \"connessione\" o \"completamento\", ma anche \"aggiustare\" o \"ricomporre\") deriva dal libro del matematico persiano , intitolato \"Al-kit\u0101b al-mu\u1e2bta\u1e63ar f\u012b \u1e25\u012bs\u0101b al-\u01e7abr wa l-muq\u0101bala\" (\"Compendio sul calcolo per completamento e bilanciamento\"), conosciuto anche nella forma breve \"Al-kit\u0101b al-\u01e7abr wa l-muq\u0101bala\", che tratta la risoluzione delle equazioni di primo e di secondo grado.\nCi sono anche alcune testimonianze su problemi algebrici semplici dell'Antico Egitto, della Grecia arcaica e della Mesopotamia, di matematici che fecero uso di propriet\u00e0 attinenti all'algebra elementare.\nAlgebra retorica.\nAlgebra totalmente priva di simboli, i passaggi sono descritti a parole, secondo la tradizione di Mu\u1e25ammad ibn M\u016bs\u0101 al-\u1e2aw\u0101rizm\u012b.\nAlgebra sincopata.\nAlgebra descrittiva, ma con notazioni simboliche, come quella usata dal greco Diofanto di Alessandria.\nAlgebra simbolica.\nAlgebra in cui i concetti sono rappresentati in simboli, utilizzata oggi in tutto il mondo \u00e8 nata nell'antica India e poi sviluppata nel XVI secolo dai matematici europei.\nConcetti dell'algebra.\nNumeri.\nUn numero \u00e8 un oggetto astratto, usato per misurare una quantit\u00e0. I numeri pi\u00f9 utilizzati sono i numeri naturali:\nAggiungendo a questi i numeri negativi, tramite il segno meno, si ottengono tutti i numeri interi:\nAggiungendo a questi le frazioni si ottengono tutti i numeri razionali:\nInfine, i numeri reali contengono molti altri numeri che non possono essere espressi come frazioni, quali ad esempio:\nAggiungendo a questi un elemento formula_5, chiamato unit\u00e0 immaginaria, tale che formula_6, si ottengono i numeri complessi:\nGli insiemi formati dai numeri naturali, interi, razionali, reali e complessi sono indicati con le lettere:\nCiascun insieme \u00e8 contenuto nel successivo, come indicato dal simbolo formula_9 di inclusione insiemistica. Ad esempio, il numero formula_10 non \u00e8 un numero naturale, ma \u00e8 un numero intero: quindi \u00e8 anche razionale, reale e complesso.\nOperazioni.\nCon le operazioni aritmetiche di addizione, sottrazione, prodotto e divisione \u00e8 possibile manipolare i numeri e scrivere espressioni del tipo\nLo stesso numero pu\u00f2 essere scritto in modo diverso, ad esempio:\nCostanti e variabili.\nL'algebra elementare \u00e8 un'evoluzione dell'aritmetica: oltre ai numeri e alle quattro operazioni, in algebra si fa uso di simboli letterali che (a seconda del contesto) possono essere considerati numeri \"costanti\" o \"variabili\". Ad esempio:\nUsando simboli letterali \u00e8 possibile enunciare dei teoremi che sono validi in contesti molto generali. Ad esempio, il quadrato del binomio\n\u00e8 un'uguaglianza valida per qualsiasi valore di formula_15 e formula_16.\nEquazioni.\nUn'equazione \u00e8 un'uguaglianza che pu\u00f2 contenere alcune variabili, dette \"incognite\". L'equazione \u00e8 verificata solo per alcuni valori delle incognite, detti \"soluzioni\". Determinare le soluzioni di un'equazione \u00e8 un problema centrale in algebra. Ad esempio, nell'equazione di primo grado\nla lettera formula_15 \u00e8 una costante, mentre formula_19 \u00e8 l'incognita da determinare. Questa equazione ha una sola soluzione; data da\nPolinomi.\nUn polinomio \u00e8 un'espressione algebrica ottenuta manipolando alcune costanti e variabili con le operazioni di addizione, sottrazione e moltiplicazione (ma \"non\" la divisione). Ad esempio:\n\u00e8 un polinomio con variabile formula_19. Un polinomio pu\u00f2 avere pi\u00f9 di una variabile, ad esempio\nha tre variabili formula_24.\nUna radice di un polinomio con una sola variabile formula_19 \u00e8 un valore numerico formula_26 per cui vale\nDeterminare le radici di un polinomio equivale quindi a risolvere un'equazione, in cui il polinomio viene posto uguale a zero. Esistono delle formule generali per determinare le radici di un polinomio di grado 1, 2, 3 o 4. Ad esempio, un polinomio di secondo grado\npu\u00f2 avere al massimo due radici reali, determinate dalla formula\nSe l'argomento del radicale formula_30 \u00e8 negativo, il polinomio non ha radici reali. Per il teorema di Abel-Ruffini, non esistono formule risolutive generali per equazioni di grado maggiore o uguale a 5.\nUn polinomio pu\u00f2 non avere radici reali. Il teorema fondamentale dell'algebra asserisce per\u00f2 che ne esiste sempre (almeno) una radice complessa.\nNumeri algebrici e trascendenti.\nUn numero reale (o complesso) \u00e8 algebrico se \u00e8 radice di un polinomio a coefficienti interi. Ad esempio, ogni numero razionale formula_31 \u00e8 algebrico, perch\u00e9 radice del polinomio\nche ha coefficienti formula_33 e formula_34 interi. La radice formula_35-esima reale formula_36 di un intero formula_37 \u00e8 anch'esso un numero algebrico, radice del polinomio\nPi\u00f9 in generale, tutti i numeri ottenibili a partire dagli interi usando le quattro operazioni ed i radicali sono algebrici. Ad esempio:\n\u00e8 un numero algebrico. Esistono per\u00f2 algebrici non scrivibili in questa forma, per il teorema di Abel-Ruffini. Fra i numeri complessi, l'unit\u00e0 immaginaria formula_5 \u00e8 algebrica perch\u00e9 radice del polinomio formula_41.\nUn numero reale (o complesso) \u00e8 trascendente se non \u00e8 algebrico. I numeri pi greco formula_42 e la costante di Nepero formula_43 sono trascendenti.\nStrutture algebriche.\nUna struttura algebrica \u00e8 un insieme dotato di una o pi\u00f9 operazioni che soddisfano determinati assiomi. Sulla base di questi assiomi \u00e8 quindi possibile dimostrare vari teoremi che risultano validi in contesti molto generali. Le strutture algebriche hanno un ruolo centrale nell'algebra astratta e in tutta la matematica moderna.\nGruppi.\nUn gruppo \u00e8 un insieme formula_44 dotato di un'operazione binaria, che pu\u00f2 essere indicata con il simbolo formula_45, che soddisfa gli assiomi seguenti.\nAd esempio, i numeri interi formano un gruppo con l'operazione formula_59 di addizione. L'insieme formula_44 e l'operazione formula_45 sono entrambi importanti nella struttura di gruppo: per identificare il gruppo degli interi con l'addizione si scrive la coppia\nAnelli e campi.\nUn anello \u00e8 un insieme formula_63 dotato di due operazioni binarie, generalmente indicate con gli usuali simboli formula_59 e formula_65 dell'addizione e della moltiplicazione, che soddisfa alcuni assiomi. L'operazione formula_59 deve soddisfare gli assiomi di gruppo gi\u00e0 elencati; inoltre devono valere\nAd esempio, i numeri interi formano un anello con le usuali operazioni di addizione e moltiplicazione, e si scrive:\nL'elemento neutro per l'operazione formula_59 viene solitamente indicato con il simbolo formula_80.\nUn campo \u00e8 un anello che soddisfa alcuni assiomi aggiuntivi per l'operazione formula_65, e cio\u00e8:\nI numeri interi \"non\" formano un campo perch\u00e9 2 non ha un inverso rispetto al prodotto. I numeri razionali formano un campo e si scrive:\nAltri campi importanti sono i numeri reali formula_97 ed i numeri complessi formula_98.\nSpazi vettoriali.\nUno spazio vettoriale \u00e8 una struttura algebrica lievemente pi\u00f9 complessa. Formalmente, consiste di una quaterna\nin cui formula_100 \u00e8 un insieme di oggetti detti \"vettori\", formula_101 un campo, e formula_102 due operazioni binarie che soddisfano una lunga lista di assiomi. Come i vettori del piano cartesiano, i vettori di formula_100 possono essere sommati e riscalati, cio\u00e8 moltiplicati per un elemento del campo formula_101 detto \"scalare\". La nozione di spazio vettoriale \u00e8 centrale in tutta la matematica moderna.\nSettori dell'algebra.\nAlgebra elementare.\nL'algebra elementare pu\u00f2 essere introdotta come generalizzazione ed estensione dell'aritmetica, tramite l'introduzione di oggetti simbolici, chiamati \"variabili\" e \"costanti\", denotati solitamente con lettere dell'alfabeto.\nAlle espressioni costruite con l'uso delle variabili e delle costanti, si applicano le operazioni aritmetiche di addizione, differenza (pi\u00f9 generalmente, somma algebrica), moltiplicazione e divisione. In questo modo vengono introdotti e studiati oggetti come i polinomi e le equazioni, e studiati i metodi per trovarne le eventuali radici dei primi e soluzioni delle seconde.\nAlgebra astratta.\nL'algebra astratta \u00e8 un'estensione dell'algebra elementare, nata verso la fine del XIX secolo e sviluppatasi enormemente nel XX secolo. L'algebra astratta definisce e studia le strutture algebriche: insiemi muniti di operazioni che soddisfano determinati assiomi. Esempi molto particolari di strutture algebriche sono costituiti dagli usuali insiemi numerici, quali i numeri interi, i razionali, i reali e i complessi con le loro ordinarie operazioni di somma o prodotto, o anche con una sola di queste operazioni.\nEsempi di strutture algebriche sono i gruppi, gli anelli, i campi e gli spazi vettoriali.\nLe operazioni di cui sono dotate queste strutture soddisfano leggi molto simili a quelle valide negli esempi numerici menzionati sopra. Esempi di strutture le cui operazioni soddisfano altre leggi, a volte apparentemente controintuitive, sono i reticoli, l'Algebra di Boole, le Algebre di Lie.\nAlgebra lineare.\nL'algebra lineare studia le matrici e gli spazi vettoriali.\nUno spazio vettoriale \u00e8 una generalizzazione astratta della nozione dell'insieme dei vettori del piano (o dello spazio) in senso fisico. Uno dei suoi principali vantaggi \u00e8 la possibilit\u00e0 di introdurre spazi di qualunque dimensione (anche infinita). Viene applicata anche per studiare le equazioni lineari, cio\u00e8 le equazioni omogenee di primo grado.\nLe applicazioni dell'algebra lineare sono di importanza fondamentale in fisica, in molte branche (anche non algebriche) della matematica e in altre discipline scientifiche.\nTeoria dei gruppi.\nUn gruppo \u00e8 una struttura algebrica dotata di una singola operazione binaria che soddisfa alcune ben determinate propriet\u00e0 (gli assiomi di gruppo). Esempi di gruppi sono i numeri interi, con l'operazione di somma, oppure l'insieme delle simmetrie di un particolare oggetto geometrico (con l'operazione di composizione di funzioni). \u00c8 da notare che, mentre nel primo caso vale la propriet\u00e0 commutativa formula_105 (il gruppo si dice \"abeliano\"), la propriet\u00e0 analoga non vale, in generale, nel secondo caso, perch\u00e9 non \u00e8 necessariamente vero che formula_106.\nLa teoria dei gruppi studia le strutture di gruppo. Oltre ad avere un profondo interesse intrinseco, la teoria dei gruppi ha importanti applicazioni in quasi tutti i settori della geometria, e in particolare alla topologia, e allo studio delle simmetrie. Ha anche una forte correlazione con la combinatoria: l'insieme delle permutazioni di un insieme \u00e8 ad esempio un gruppo rispetto alla composizione di funzioni. Ha anche notevoli applicazioni in teoria dei numeri, e talvolta in analisi.\nTeoria degli anelli.\nUn anello \u00e8 una struttura algebrica con due operazioni, la prima delle quali soddisfa agli assiomi di un gruppo commutativo. Considerando anche la seconda operazione, si richiede che vengano soddisfatte molte delle propriet\u00e0 valide per i numeri interi, con le operazioni di somma e prodotto. Ma, ad esempio, in un anello generico pu\u00f2 capitare che formula_107, senza che necessariamente uno degli elementi formula_15 o formula_16 sia uguale a formula_80 (questa propriet\u00e0 \u00e8 invece verificata negli interi). Tra gli insiemi che risultano essere degli anelli, troviamo l'insieme dei polinomi a coefficienti in un dato anello, quello delle matrici (con opportune operazioni di somma e prodotto), e l'insieme dei numeri razionali.\nLa teoria degli anelli studia queste strutture, e ha applicazioni in algebra e in molte altre branche della matematica, in particolare in geometria algebrica.\nTeoria dei campi.\nUn campo \u00e8 un anello che deve soddisfare degli assiomi ulteriori, che, intuitivamente, asseriscono la possibilit\u00e0 di effettuare le divisioni (ovviamente solo per un elemento non nullo). Ad esempio gli interi non sono un campo, mentre i razionali s\u00ec.\nLa teoria dei campi studia queste strutture. I campi sono l'oggetto base necessario per la definizione degli spazi vettoriali e quindi per tutta l'algebra lineare. La teoria di Galois \u00e8 una teoria che mette in relazione i campi, e le loro possibili estensioni, coi gruppi finiti, e i loro possibili sottogruppi. La teoria di Galois fornisce metodi estremamente potenti per lo studio della risolubilit\u00e0 delle equazioni; in particolare, \u00e8 fondamentale per dimostrare che non esiste una formula generale (che faccia uso solo di radicali) per la risoluzione delle equazioni di 5\u00ba grado o superiore.\nAlgebra computazionale.\nL'algebra computazionale studia gli algoritmi per la manipolazione simbolica di oggetti matematici.\nAltre branche dell'algebra astratta.\nOltre alle strutture gi\u00e0 descritte, l'algebra ne studia molte altre, tra cui semigruppi, reticoli, moduli, algebre su campo, bialgebre, algebre di Hopf, superalgebre.\nAltri usi.\nIl termine \"algebra\" viene usato per indicare varie specie di strutture algebriche composite:"}
{"id": "1539730", "revid": "400694", "url": "https://it.wikipedia.org/wiki?curid=1539730", "title": "Joe Bob Briggs", "text": "Biografia.\nBloom nacque a Dallas, ma crebbe a Little Rock, in Arkansas; qui si laure\u00f2 alla Vanderbilt University in scienze motorie. Bloom inizi\u00f2 a scrivere, ottenendo una candidatura al Texas National Magazine Award per il suo lavoro al \"Texas Monthly\". Successivamente scrisse per il \"Dallas Times-Herald\" una parodia dell'allora popolare canzone \"We Are the World\".\nL'attore inizi\u00f2 la sua carriera attoriale dalla televisione, lavorando su Movie Channell come sceneggiatore e compositore per la serie televisiva \"Joe Bob's Drive-In Theater\", per nove anni.\nNel 1986 partecip\u00f2 al sequel di \"Non aprite quella porta\", \"Non aprite quella porta - Parte 2\". Da allora ha fatto diverse apparizioni in film come \"Casin\u00f2\" diretto da Martin Scorsese (1995) e \"Face/Off\" diretto da John Woo (1997).\nBloom ha registrato il commento per il DVD statunitense di \"Non violentate Jennifer\" (1978)."}
{"id": "1539739", "revid": "287204", "url": "https://it.wikipedia.org/wiki?curid=1539739", "title": "Aiptek", "text": "LAIPTEK (acronimo di \"Advanced Intelligent Personal Technologies\", tecnologie personali intelligenti avanzate) \u00e8 un'azienda che produce apparecchi digitali. La compagnia fu fondata nel 1997 ed inizi\u00f2 producendo una linea di tavolette grafiche, usate per trasferire disegni sul computer. AIPTEK ha la sede a Hsinchu (Taiwan).\nOggi AIPTEK produce molte linee di fotocamere digitali, videocamere digitali, tavolette grafiche e diversi altri dispositivi digitali che svolgono molteplici funzioni.\nFotocamere.\nAIPTEK \u00e8 conosciuta per la produzione di diversi tipi di macchina fotografica che possiedono pi\u00f9 optional: hanno spesso progettato apparecchi \"5-in-uno\" o \"6-in-uno\" o \"ibride\" che includevano, oltre lo scatto di foto, registrazione video, ascolto di dati audio (MP3), registrazione vocale, lettore memory card, web cam, riproduzione video, ecc.\nAIPTEK produce e vende anche fotocamere digitali per livelli professionali, inclusi apparecchi resistenti all'acqua. Questi modelli hanno costi elevati rispetto alle fotocamere classiche, ma la loro resa sembra essere di qualit\u00e0 superiore agli standard.\nAll'inizio del 2007 AIPTEK realizz\u00f2 una telecamera digitale capace di registrare a 720p in alta definizione, chiamato \"Go-HD\". Tale prodotto \u00e8 stato messo in vendita sul sito di AIPTEK al prezzo di 249,99 $ (circa 150 \u20ac), circa 200 $ in meno rispetto al modello equivalente marcato Sanyo. Per questo motivo la Sanyo fu costretta ad un ribasso del prezzo per favorire la competitivit\u00e0 con il modello di AIPTEK."}
{"id": "1539740", "revid": "196390", "url": "https://it.wikipedia.org/wiki?curid=1539740", "title": "Aiptek Inc.", "text": ""}
{"id": "1539742", "revid": "219110", "url": "https://it.wikipedia.org/wiki?curid=1539742", "title": "Spectral Band Replication", "text": "Lo Spectral Band Replication o SBR \u00e8 un algoritmo per la compressione audio digitale, in particolare per la compressione delle frequenze pi\u00f9 alte. Su di esso si hanno poche informazioni, poich\u00e9 le sue specifiche sono custodite dai detentori dei diritti: Thomson SA e Fraunhofer IIS. \nI pochi dati disponibili su questa tecnologia di compressione fanno comunque capire come avviene, a grandi linee, il risparmio di spazio occupato dal file, soprattutto relativamente alle alte frequenze. In pratica, la maggior parte delle informazioni relative ai suoni con frequenze maggiori di 7KHz non vengono scritte all'interno del file stesso, ma in fase di riproduzione della traccia audio vengono ricostruite quasi totalmente dal software che riproduce il suono sulla base delle frequenze pi\u00f9 basse.\n\u00c8 usato nel formato di compressione audio Mp3PRO. "}
{"id": "1539749", "revid": "599013", "url": "https://it.wikipedia.org/wiki?curid=1539749", "title": "John Kinsella", "text": "Specializzato nello stile libero, ha vinto la medaglia d'oro nella staffetta 4x200\u00a0m sl ai Giochi olimpici di Monaco 1972 e l'argento nei 1500\u00a0m sl a Citt\u00e0 del Messico 1968.\n\u00c8 uno dei Membri dell'International Swimming Hall of Fame.\n\u00c8 stato primatista mondiale nei 400\u00a0m e 1500\u00a0m sl e nella staffetta 4x200\u00a0m sl.\nNei 1500\u00a0m sl \u00e8 stato il primo nuotatore a scendere sotto i 16 minuti."}
{"id": "1539753", "revid": "1305772", "url": "https://it.wikipedia.org/wiki?curid=1539753", "title": "Lotto Zero", "text": ""}
{"id": "1539755", "revid": "92723", "url": "https://it.wikipedia.org/wiki?curid=1539755", "title": "Arcidiocesi siriaca di Homs", "text": ""}
{"id": "1539756", "revid": "177967", "url": "https://it.wikipedia.org/wiki?curid=1539756", "title": "Campanino (gruppo musicale)", "text": "I Campanino sono un gruppo musicale di rock and roll e beat attivo dal 1957 al 1968; nella fase finale della carriera hanno cambiato per un certo periodo il nome in \"Big Ben's.\" Vi hanno preso parte anche il futuro chitarrista dei Formula 3 Alberto Radius e il pianista e compositore Claudio Mattone.\nStoria del gruppo.\nI Campanino.\nI Campanino nascono a Napoli su iniziativa dei due fratelli Campanino: Franco e Luigi sono figli d'arte, infatti il padre \u00e8 Girolamo Campanino, noto come \"Mino Campanino\", il celebre musicista maestro di Sergio Bruni e Aurelio Fierro.\nDopo essersi diplomati entrambi al Conservatorio di San Pietro a Majella di Napoli decidono di formare un complesso di rock and roll: in questo periodo Franco, contrabbassista, suona come jazzista nel Southern Jazz Combo, uno dei primi gruppi jazz napoletani, insieme al saxofonista \nMario Schiano e al chitarrista Aldo Sassone, che viene coinvolto nella formazione del complesso, che trae il nome dal cognome dei due fratelli, i Campanino.\nAll'inizio il loro repertorio si basa su cover di canzoni americane, ma presto Franco inizia a comporre del materiale proprio; dopo aver partecipato alla trasmissione televisiva Primo applauso condotta da Enzo Tortora, vengono notati da Renato Carosone, che li mette sotto contratto per la sua casa discografica.\nPassano poi alla Jolly, e nell'estate del 1958 ottengono un notevole successo alla Bussola di Viareggio, mentre l'anno successivo si esibiscono per molto tempo al \"Rupe Tarpea\" di Roma, dove vengono notati da Federico Fellini che li ingaggia per partecipare insieme ad Adriano Celentano (loro compagno di etichetta) al film La dolce vita, in cui il gruppo accompagna il cantante milanese durante l'esecuzione di \"Ready Steady\".\nIl loro genere intanto si evolve e passa dal rock'n'roll al beat di stampo inglese; tra le incisioni di questo periodo lo strumentale \"Tellstar\", \"Solo per un'estate\" e \"Forza pap\u00e0\" (cover di \"Muskrat ramble\").\nNel 1965 Luigi abbandona il gruppo per via del servizio militare e viene sostituito da Claudio Mattone, proveniente dal complesso di Tot\u00f2 Savio: poco prima era entrato nei Campanino un giovane chitarrista romano, Alberto Radius, e con questa formazione il gruppo fa numerose serate insieme all'Equipe 84.\nProprio in questa occasione Franco fa ascoltare una sua canzone, \"Un giorno tu mi cercherai\", al gruppo di Vandelli che decide di presentarla al Festival di Sanremo 1966.\nLuigi intanto riscuote un discreto successo come autore con \"Notte d'estate\", che partecipa al Festival di Napoli 1965 interpretata da Lucia Valeri e Carlo Missaglia.\nI Big's Ben.\nI Campanino nel 1965 cambiano casa discografica, passando all'Ariston Records, e decidono di cambiare il nome in Big's Ben (anche a causa dell'assenza forzata di uno dei due Campanino, Luigi, partito per il servizio militare).\nCon questa denominazione incidono alcuni 45 giri in stile \"merseybeats\", e si esibiscono vestiti con la bombetta, facendo anche attenzione al look, ma senza grossi riscontri commerciali.\nMusicalmente sono per\u00f2 da citare i brani \"Pensare a te\" (caratterizzato dalla presenza di un quartetto d'archi che accompagna la canzone sullo stile di \"As tears go by\" dei Rolling Stones) e \"Una ragazza facile\" (con il testo scritto da Mogol), in cui la chitarra di Radius \u00e8 particolarmente in evidenza; il retro, \"Tu non sai niente dell'amore\", ha il testo scritto da Franco Califano (la musica \u00e8 di Franco Campanino), e Radius canta nei cori.\nIl ritorno dei Campanino.\nCon il ritorno di Luigi, il complesso riprende la vecchia denominazione, tornando a incidere per l'etichetta La Mela, mentre Radius abbandona il gruppo per diventare il chitarrista di Simon &amp; Penny; entra inoltre un nuovo e giovane batterista, Gianni Averardi (in seguito fondatore e componente de Il Giardino dei Semplici).\nPartecipano al Festival di Napoli 1967 con \"Carulina nun parte cchi\u00f9\" (in abbinamento con Teo Teocoli), curioso esempio di beat in napoletano con testo scritto da Nisa.\nNello stesso periodo Franco e Luigi aprono, insieme alla sorella Gloria il locale \"La Mela\", ed una casa discografica con lo stesso nome che si dedica alla scoperta di giovani talenti partenopei.\nIncidono la famosa canzone Non si pu\u00f2 leggere nel cuore, scritta da Franco Califano e Tot\u00f2 Savio, in seguito ripresa dagli Showmen e Il Giardino dei Semplici.\nNel 1968 partecipano a Un disco per l'estate con \"Ore senza te\", che per\u00f2 non raggiunge la finale; Franco continua a scrivere canzoni per altri artisti, come ad esempio \"Pilar\" per Roby e gli Hippies.\nNel decennio successivo Franco Campanino si dedicher\u00e0 alla composizione di colonne sonore, mentre Luigi diventer\u00e0 un grandissimo direttore d'orchestra di musica lirica.\nIl 1 ottobre 2016 muore Luigi Campanino.\nDiscografia.\nEP\n45 giri\nCompilation\nFormazione.\nFormazione Big Ben's"}
{"id": "1539758", "revid": "135224", "url": "https://it.wikipedia.org/wiki?curid=1539758", "title": "Puntaspillo", "text": ""}
{"id": "1539761", "revid": "1543377", "url": "https://it.wikipedia.org/wiki?curid=1539761", "title": "Pallone d'oro 1966", "text": "L\u2019edizione 1966 del Pallone d'oro, 11\u00aa edizione del premio calcistico istituito dalla rivista francese \"France Football\", fu vinta dall'inglese Bobby Charlton ().\nI giurati che votarono furono 22, provenienti da Austria, Belgio, Bulgaria, Cecoslovacchia, Danimarca, Francia, Germania Ovest, Grecia, Inghilterra, Irlanda, Italia, Jugoslavia, Lussemburgo, Paesi Bassi, Polonia, Portogallo, Spagna, Svezia, Svizzera, Turchia, Ungheria e Unione Sovietica."}
{"id": "1539762", "revid": "92723", "url": "https://it.wikipedia.org/wiki?curid=1539762", "title": "Arcidiocesi siriaca di Damasco", "text": ""}
{"id": "1539763", "revid": "2730", "url": "https://it.wikipedia.org/wiki?curid=1539763", "title": "Fiaccola tricolore", "text": "La fiaccola tricolore \u00e8 il simbolo storico dei giovani italiani del Movimento Sociale Italiano (MSI), successivamente mutuata dai suoi eredi.\nLa Fiaccola tricolore.\nLa fiamma tricolore \u00e8 inclinata verso destra sia per simulare il movimento, che per simboleggiare l'avanzare della passione politica nella propria vita e nella societ\u00e0 civile.\nStoria.\nIl simbolo trova origine nella fiamma che arde sulla tomba di Mussolini. Il primo movimento che us\u00f2 il simbolo fu la Giovane Italia, movimento giovanile dell'MSI, a met\u00e0 degli anni cinquanta. \nNel 1972, quando la Giovane Italia si un\u00ec al Raggruppamento giovanile studenti e lavoratori, nacque il Fronte della Giovent\u00f9, che continu\u00f2 ad utilizzare la fiaccola tricolore come proprio emblema. \nNel 1995 il MSI si sciolse per dar vita ad Alleanza Nazionale: in questo caso il Fronte della Giovent\u00f9 che, un anno dopo rispetto al partito, cambi\u00f2 denominazione in Azione Giovani, mantenne la fiaccola tricolore come simbolo del proprio movimento.\nDopo la scissione nel 2007 da Alleanza Nazionale e dal movimento politico giovanile Azione Giovani, verr\u00e0 usata in veste rielaborata da La Destra.\nLa fiamma tricolore \u00e8 stata inserita anche nel simbolo ufficiale dei Fratelli d'Italia, partito italiano di destra, fondato nel 2012 e guidato dal 2014 da Giorgia Meloni in qualit\u00e0 di Presidente. Durante le elezioni europee del 2019 alcuni importanti esponenti del partito, come Guido Crosetto, hanno ipotizzato la possibilit\u00e0, in futuro, di togliere la fiamma tricolore dal simbolo ufficiale, ma sono stati in molti a difenderne la permanenza.\nNel 2014 Giovent\u00f9 Nazionale, movimento giovanile di Fratelli d'Italia, ha adottato un simbolo simile ma con la bandiera tricolore al posto della fiaccola.\nLa fiaccola tricolore, con i colori della bandiera nazionale francese, \u00e8 simbolo anche del Front de la Jeunesse, il movimento giovanile del Rassemblement National francese. "}
{"id": "1539767", "revid": "339392", "url": "https://it.wikipedia.org/wiki?curid=1539767", "title": "Arcieparchia siriaca di Mossul", "text": ""}
{"id": "1539778", "revid": "599013", "url": "https://it.wikipedia.org/wiki?curid=1539778", "title": "Fred Tyler", "text": "Specializzato nello stile libero, ha vinto la medaglia d'oro nella staffetta 4x200\u00a0m sl ai Giochi olimpici di .\n\u00c8 stato primatista mondiale nella staffetta 4x200\u00a0m sl."}
{"id": "1539781", "revid": "767487", "url": "https://it.wikipedia.org/wiki?curid=1539781", "title": "88 minuti", "text": "88 minuti (\"88 Minutes\") \u00e8 un film del 2007 diretto da Jon Avnet, con protagonista Al Pacino: del cast principale fanno parte anche Alicia Witt, William Forsythe, Leelee Sobieski e Ben McKenzie.\nTrama.\nSeattle, USA. Jack Gramm \u00e8 un professore universitario, esperto di psichiatria forense, che collabora regolarmente con l'FBI. Nel 1997 una sua perizia ha contribuito in modo decisivo alla condanna a morte di Jon Forster, indiziato come il serial killer che avrebbe seviziato e ucciso alcune ragazze, appendendole a testa in gi\u00f9.\nPassati dieci anni, dopo aver atteso nel braccio della morte, Forster sta per essere giustiziato. Ma proprio la sera prima della sua esecuzione riprendono i delitti, compiuti nel suo stesso stile: il caso viene riaperto, con il dubbio che Forster sia innocente e che il vero colpevole sia ancora in libert\u00e0.\nGramm viene direttamente coinvolto: sia perch\u00e9 viene accusato di essersi sbagliato dieci anni prima e di aver fatto condannare un innocente; sia perch\u00e9 le due nuove vittime sono sue studentesse ed a tutti \u00e8 nota la sua condotta libertina; sia perch\u00e9 viene raggiunto da telefonate continue in cui una voce misteriosa gli ricorda di avere soltanto 88 minuti di vita.\nInizia una corsa contro il tempo in cui Gramm deve scoprire chi lo sta pedinando e perseguitando, quale ruolo stia giocando Forster dal carcere, come sia emersa dal proprio passato la morte della sorellina, violentata e uccisa molti anni prima.\nAccoglienza.\nIl film ha ricevuto durante l'edizione dei Razzie Awards 2008 due nomination come peggior attore per Al Pacino e peggior attrice non protagonista per Leelee Sobieski."}
{"id": "1539789", "revid": "729019", "url": "https://it.wikipedia.org/wiki?curid=1539789", "title": "Robert Clive", "text": "Conosciuto anche col cognome di \"Clive d'India\", fu uno tra i principali ufficiali inglesi che stabilirono la supremazia politica e militare della Compagnia britannica delle Indie orientali nel Bengala. Assieme a Warren Hastings egli \u00e8 considerato una delle figure chiave per la creazione del British Raj. Egli fu inoltre un membro Tory del Parlamento di Gran Bretagna.\nBiografia.\nI primi anni.\nRobert Clive nacque a Styche Hall, la residenza della famiglia Clive, presso Market Drayton nello Shropshire, il 25 settembre 1725, figlio di Richard Clive e di Rebecca Gaskell. La famiglia aveva a propria disposizione una piccola residenza in loco sin dall'epoca di Enrico VII ed essa vantava una lunga storia nel servizio pubblico a favore dell'Inghilterra: alcuni membri della sua famiglia erano stati cancellieri per l'Irlanda e dello scacchiere sotto Enrico VIII, membro del Lungo Parlamento. Il padre di Robert, che modestamente contribuiva alle entrate famigliari con la professione di avvocato, prest\u00f2 servizio al Parlamento per diversi anni, rappresentando il Montgomeryshire. Robert era il maggiore di tredici figli; egli aveva sette sorelle e cinque fratelli, sei dei quali in totale morirono ancora infanti.\nIl padre di Clive era noto per avere un cattivo carattere, peraltro ereditato dal figlio: infatti, per ragioni mai documentate, Clive venne mandato a vivere con la sorella di sua madre a Manchester durante i suoi primi anni ed il biografo Robert Harvey suggerisce che tale movimento fosse dovuto al fatto che il padre di Clive fosse occupato a Londra nella speranza di provvedere alla famiglia e non potesse con la moglie badare adeguatamente al figlio. Daniel Bayley, marito di una delle sue sorelle, disse di lui che sin da ragazzo Robert era \"fuori misura nella sua propensione al combattimento\". A scuola era un regolare attaccabrighe (venne espulso diverse volte). Divenuto pi\u00f9 grande fu a capo di una gang di ragazzini che stabil\u00ec un racket di protezione che vandalizzava negozi e mercanti non cooperanti a Market Drayton. Egli si dimostr\u00f2 sempre coraggioso: una volta scal\u00f2 la torre della parrocchia di St. Mary di Market Drayton e si sedette su un gargoyle, spaventando i passanti al di sotto.\nQuando Clive aveva appena nove anni, sua zia mor\u00ec e dopo un breve periodo col padre a Londra, fece ritorno nello Shropshire. Qui egli frequent\u00f2 la Market Drayton Grammar School, ove il suo temperamento lo port\u00f2 a cambiare ancora istituto ed a passare al Merchant Taylors' School di Londra per poi essere spostato per le intemperanze ad una scuola commerciale dell'Hertfordshire dove riusc\u00ec a completare la sua educazione di base. Egli inizi\u00f2 a questo punto ad interessarsi agli studi, sviluppando una distinta capacit\u00e0 di scrittura ed un suo discorso alla Camera dei Comuni venne descritto poi da William Pitt come uno dei pi\u00f9 eloquenti che egli avesse mai sentito.\nIl primo soggiorno in India (1744\u20131753).\nNel 1744 il padre di Clive gli trov\u00f2 una posizione come \"fattore\" o \"scrittore\" al servizio della Compagnia britannica delle Indie Orientali, e Robert si imbarc\u00f2 alla volta dell'India. Dopo aver circumnavigato le coste del Brasile, la sua nave venne mantenuta ferma per nove mesi al fine di completarne le riparazioni necessarie. Questo gli permise di imparare il portoghese, lingua di uso comune in India presso le colonie portoghesi. A quel tempo, la Compagnia delle Indie Orientali aveva un piccolo insediamento a Fort St. George presso il villaggio di Madraspatnam, oggi Chennai, una delle principali metropoli indiane, oltre che altri insediamenti a Calcutta, Bombay e Cuddalore. Clive giunse a Fort St. George nel giugno del 1744, e trascorse i successivi due anni lavorando come assistente di un negoziante, prendendo familiarit\u00e0 con le merci in vendita e con il commercio in India. Gli venne concesso l'accesso alla biblioteca del governatore locale, di cui fu un lettore prolifico.\nLa situazione politica dell'India meridionale.\nQuando giunse in India, Clive trov\u00f2 uno Stato suddiviso in un gran numero di realt\u00e0 politiche, ideali successori del precedente Impero Moghul. Per i quarant'anni successivi alla morte dell'Imperatore Aurangzeb nel 1707, il potere del sovrano era andato gradualmente scemando e trasferendosi nelle mani dei suoi vicer\u00e9 provinciali o \"Subahdar\". Tra questi i pi\u00f9 influenti erano il \"Ni\u1e93\u0101m\" di Hyder\u0101b\u0101d, Asaf Jah I, e il \"Naww\u0101b\" del Krantataka, Anwar al-Din Muhammad Khan. Fort St. George e l'insediamento commerciale francese di Pondicherry erano collocati nei territori del \"Naww\u0101b\".\nLe relazioni tra europei e indiani vennero influenzate da una serie di guerre e trattati in Europa e dalla rivalit\u00e0 commerciale sul subcontinente dell'India. Tra il XVII ed il XVIII secolo, francesi, olandesi, portoghesi e britannici ottennero il controllo di varie postazioni commerciali, scambiandosi diritti e favori coi governanti locali. Le compagnie di mercanti europei iniziarono a richiedere truppe per proteggere i loro interessi commerciali e iniziarono cos\u00ec letteralmente a influenzare la politica locale a proprio vantaggio. Il potere militare divenne rapidamente uno dei punti chiave per assicurare il commercio in India, nonch\u00e9 mantenere il controllo sul territorio.\nLa prima guerra del Karnataka.\nNel 1720 la Francia aveva effettivamente nazionalizzato la Compagnia francese delle Indie orientali e aveva iniziato ad estendere in India propri interessi coloniali. Questo fatto divenne una fonte di conflitto con gli Inglesi in India, acuita ancor pi\u00f9 dall'inizio della Guerra di successione austriaca in Europa e dallo schieramento su fronti opposti delle due potenze. Il teatro del conflitto in India \u00e8 conosciuto come Prima guerra del Karnataka. Le ostilit\u00e0 in India iniziarono con alcuni attacchi navali degli Inglesi alla flotta francese nel 1745, motivo per cui il governatore generale francese Dupleix richiese alla madrepatria l'invio di forze ulteriori. Il 4 settembre 1746, Madras fu attaccata dalle forze francesi guidate da La Bourdonnais. Dopo alcuni giorni di bombardamento, gli Inglesi si arresero ed i francesi penetrarono nella citt\u00e0. La leadership inglese venne fatta prigioniera e portata a Pondicherry. Si tent\u00f2 dunque di stabilire che la citt\u00e0 di Madras sarebbe stata restituita agli inglesi dopo appropriati negoziati, ma Dupleix si oppose intendendo annetterla direttamente ai possedimenti francesi in loco. Ai restanti residenti britannici venne imposto di non prendere armi contro i francesi; Clive ed altri si rifiutarono e, travestitisi da nativi, elusero le sentinelle e riuscirono a fuggire dalla prigione giungendo a Fort St. David (avamposto britannico presso Cuddalore), a circa 50\u00a0km pi\u00f9 a sud. Al suo arrivo, Clive decise di iscriversi nella locale compagnia militare inglese. Clive partecip\u00f2 attivamente alla difesa di Fort St. David, quando i Francesi lo assaltarono l'11 marzo 1747. In quell'occasione Clive ottenne il grado di sottotenente.\nNel conflitto, il coraggio di Clive attir\u00f2 l'attenzione del maggiore Stringer Lawrence, che era giunto in India nel 1748 per prendere il comando delle truppe inglesi di Fort St. David. Durante l'Assedio di Pondicherry del 1748 Clive si distinse ancora una volta per la difesa della sua fila da una sortita francese: uno spettatore alla scena scrisse \"Il plotone [di Clive], animato dalle sue esortazioni, spar\u00f2 con rinnovato coraggio e grande vivacit\u00e0 contro il nemico.\" L'assedio venne tolto nell'ottobre di quell'anno con l'arrivo dei monsoni, ma la guerra continu\u00f2 sino al dicembre successivo con l'arrivo della notizia della Pace di Aix-la-Chapelle. Madras torn\u00f2 agli inglesi come parte degli accordi sottoscritti poi nel 1749.\nLa spedizione di Tanjore.\nLa fine della guerra tra Francia ed Inghilterra ad ogni modo non pose fine alle ostilit\u00e0 in India. Anche dopo l'arrivo della notizia della pace in India gli Inglesi inviarono una spedizione a Tanjore per appoggiare la causa di un pretendente al trono locale. Questa spedizione, nella quale Clive venne promosso tenente, fu un fallimento disastroso. I monsoni piagarono l'intera area ed il supporto locale fu piuttosto scarso. L'ignominiosa ritirata delle forze britanniche fu un duro colpo per la reputazione inglese. Il maggiore Lawrence, tentando di recuperare questo accaduto, port\u00f2 l'intera guarnigione di Madras a Tanjore. Al forte di Devikottai sul fiume Coleroon le forze inglesi si confrontarono con l'esercito tanjoreano. Lawrence diede a Clive il comando di 30 soldati e 700 sepoy, con l'ordine di assaltare il forte. Clive guid\u00f2 rapidamente le sue forze all'attraversamento del fiume, dove piccole unit\u00e0 inglesi vennero separate dai sepoys e si scontrarono con la cavalleria tajoreana. Clive era sul punto di soccombere quando giunsero i rinforzi di Lawrence a salvare la situazione. La mossa ardimentosa di Clive ebbe importanti conseguenze: i tanjoreani abbandonarono il forte che venne occupato dai britannici trionfanti. Il successo spinse il raja di Tanjore ad aprire dei negoziati con gli inglesi i quali ottennero Devikottai e le coste annesse. Lawrence scrisse per l'azione di Clive che \"egli aveva creduto nel coraggio e nella capacit\u00e0 di giudizio molto pi\u00f9 di quanto non avesse fatto in quegli anni.\"\nMadras venne cos\u00ec assicurata agli inglesi, ma gli ufficiali seguitavano a non vedere di buon occhio Clive che appariva pi\u00f9 come un \"self made man\" che un vero militare di formazione. Lawrence riusc\u00ec per\u00f2 a procurare a Clive una posizione di commissario a Fort St. George, incarico fortemente lucrativo.\nLa seconda guerra karnatika.\nLa morte di Asaf Jah I, Ni\u1e93\u0101m di Hyder\u0101b\u0101d, nel 1748 aveva aperto una guerra di successione al suo trono meglio conosciuta col nome di Seconda guerra karnatika, interessata anche dagli interessi espansionistici del governatore francese Dupleix. Dupleix era uscito dalla prima guerra con un ristretto numero di soldati europei e alcuni sepoy indiani e continu\u00f2 con l'idea di espandere l'influenza francese nell'India meridionale. Per molti anni egli aveva lavorato diplomaticamente per il rilascio dalla prigionia di Chanda Sahib, alleato francese di vecchia data che era stato sul trono di Tanjore, predisponendo per lui il trono del Karnataka. Chanda Sahib era stato per\u00f2 imprigionato dai Maratha nel 1740; nel 1748 questi venne rilasciato e si preoccup\u00f2 di costruire un esercito di stanza a Satara.\nAlla morte di Asaf Jah I, suo figlio, Nasir Jung, occup\u00f2 il trono di Hyderabad, anche se Asaf Jah aveva designato a suo erede suo nipote, Muzaffar Jung. Il nipote, che era regnante a Bijapur, si port\u00f2 immediatamente ad ovest per unirsi alle armate di Chanda Sahib, rinforzate dagli uomini di Dupleix. Queste forze si scontrarono con quelle di Anwaruddin Mohammed Khan nella Battaglia di Ambur dell'agosto del 1749; Anwaruddin venne ucciso nello scontro e Chanda Sahib vittorioso entr\u00f2 nella capitale del Karnataka, Arcot. Il figlio di Anwaruddin, Muhammed Ali Khan Wallajah, asserragliato a Trichinopoly chiese protezione ed assistenza agli inglesi. In cambio dell'assistenza dei francesi, i vincitori ottennero un gran numero di villaggi, tra cui il territorio presso Cuddalore e Madras, circondando i territori britannici. Gli inglesi iniziarono ad inviare supporti a Muhammed Ali Khan Wallajah e cercarono di portare Nasir Jung contro Chanda Sahib. Nasir Jung si spost\u00f2 a sud verso Gingee nel 1750, dove richiese e ricevette altre truppe inglesi. Le forze di Chanda Sahib avanzarono per incontrarlo, ma si ritirarono dopo un cannoneggiamento a lungo raggio. Nasir Jung fu in grado di catturare Arcot e suo nipote, Muzaffar Jung. Dopo una serie di infruttuosi negoziati ed intrighi, Nasir Jung venne assassinato da un soldato ribelle. Questo fece s\u00ec che Muzaffar Jung venisse proclamato Ni\u1e93\u0101m e Chanda Sahib venisse confermato \"Naww\u0101b\" del Karnataka, entrambi col supporto francese. Dupleix venne ricompensato con un titolo nobiliare indiano e col governo dei territori del Ni\u1e93\u0101m a sud del fiume Kistna.\nRobert Clive manc\u00f2 dall'India meridionale in molti di questi eventi. Nel 1750 Clive venne colpito da dei disturbi nervosi e venne inviato nel Bengala settentrionale per riprendersi. Fu qui che egli incontr\u00f2 Robert Orme del quale divenne amico e che fu il suo biografo. Torn\u00f2 a Madras nel 1751.\nAssedio di Arcot.\nNell'estate del 1751, Chanda Sahib lasci\u00f2 Arcot per assediare Muhammed Ali Khan Wallajah a Trichinopoly. Questo pose gli inglesi a Madras in una posizione precaria, dal momento che quello era uno dei principali alleati nell'area indiana. La Compagnia militare britannica era inoltre spaesata dal momento che Stringer Lawrence era tornato in Inghilterra nel 1750 e gran parte della Compagnia si trovava apatica circa i pericoli dell'espansione francese che andava sempre pi\u00f9 a scapito del declino dell'influenza francese. La debolezza del comando militare britannico venne allo scoperto quando una forza venne inviata da Madras in supporto a Muhammed Ali a Trichinopoly, ma il suo comandante, un mercenario svizzero, si rifiut\u00f2 di attaccare l'avamposto di Valikondapuram. Clive, che accompagnava le forze come commissario, venne oltraggiato dalla decisione di abbandonare l'assedio. Egli si rec\u00f2 dunque a Cuddalore e si offr\u00ec di guidare l'attacco ad Arcot, comprendendo che questo avrebbe forzato Chanda Sahib ad abbandonare l'assedio di Trichinopoly o perlomeno a ridurne significativamente le forze in campo.\nMadras e Fort St David poterono rifornirgli 200 europei, 300 sepoy e tre cannoni di piccola taglia; inoltre, degli otto ufficiali posti alla guida del gruppo, quattro erano civili come Clive e sei addirittura non avevano mai calcato il campo di battaglia. Clive, sperando in un effetto a sorpresa, comp\u00ec una serie di tappe forzate sotto una pioggia incessante. Sebbene poi si trovasse a fallire nell'effetto sorpresa, la guarnigione nemica, avendo avuto notizia degli uomini in arrivo cos\u00ec motivati e coraggiosi, decise di abbandonare il forte ed il villaggio; Clive occup\u00f2 Arcot senza sparare un colpo.\nIl forte era una struttura cadente con delle mura in pi\u00f9 parti rovinate che circondavano il villaggio con case addossate le une alle altre. Il terreno era perlopi\u00f9 secco ed arido ed alcune torri di difesa non erano sufficientemente forti a sostenere l'artiglieria. Clive fece del proprio meglio per prepararsi al contrattacco e decise di lasciare la citt\u00e0 deserta accampandosi a breve distanza coi suoi uomini. Quando i rinforzi di Chanda Sahib con 2000 uomini giunti da Trichinopoly rioccuparono il villaggio il 15 settembre Clive lanci\u00f2 un attacco a sorpresa contro i suoi nemici. Per via dell'oscurit\u00e0 presente, gli assedianti non avevano idea da dove provenissero gli uomini di Clive e furono presi dal panico.\nIl giorno successivo, inoltre, Clive apprese che stavano avvicinandosi a lui dei cannoni pesanti che aveva richiesto tempo addietro a Madras, e scelse pertanto di inviare gran parte dei suoi uomini a scortarli. Quella notte gli assedianti lanciarono un attacco decisivo al forte. Con solo 70 uomini nella struttura, Clive ancora una volta fu in grado di resistere creando confusione tra i suoi nemici ed illudendoli di essere in molti a difendere il forte. Il mattino successivo i cannoni giunsero a destinazione e Chanda Sahib si ritir\u00f2 coi suoi uomini.\nNelle settimane successive Clive ed i suoi uomini lavorarono alacremente per implementare le difese, sapendo che altri 4000 soldati nemici erano in viaggio al comando del figlio di Chanda Sahib, Raza Sahib, accompagnati da un piccolo contingente di truppe francesi. Clive fu obbligato a ridurre la sua guarnigione a circa 300 uomini, inviando il resto delle forze a Madras nel caso in cui il nemico avesse deciso di spostarsi su quella direttiva. Raza Sahib giunse ad Arcot il 23 settembre e rioccup\u00f2 il villaggio. Quella notte Clive lanci\u00f2 un nuovo attacco all'oscuro sull'artiglieria francese, cercando di catturarne i cannoni. L'attacco raggiunse quasi l'obbiettivo prefissato, ma fu respinto. Clive stesso fu pi\u00f9 volte sul punto di essere ferito mortalmente e 15 dei suoi uomini vennero uccisi, mentre altri 15 erano feriti.\nTra le varie perdite gli uomini di Clive si attestarono a circa 200 mentre lui stava aspettando altri 6000 uomini di rinforzo dai maratha che per\u00f2 tardavano ad arrivare per dei mancati pagamenti. Sapendo dell'arrivo delle forze nemiche, Raza Sahib si affrett\u00f2 a chiedere la resa di Clive ma questi rispose a tono evitando di cedere al nemico. L'assedio riprese quando il 4 novembre Raza Sahib lanci\u00f2 un nuovo attacco al forte. Le forze ridotte di Clive mantennero le loro posizioni e si dedicarono al cecchinaggio al di fuori delle mura del villaggio: il risultato fu la perdita di diverse centinaia di unit\u00e0 per gli indiani, mentre gli inglesi persero appena 6 uomini.\nLo storico Thomas Babington Macaulay scriver\u00e0 sull'assedio un secolo dopo:\n\"...\u00a0il comandante che aveva condotto la difesa...era un giovane di venticinque anni, che era stato istruito come bibliotecario... Clive...ma che aveva fatto pratica, e, esausto dalla fatica, si era gettato in quest'avventura. Coricatosi venne svegliato dall'allarme, ed istantaneamente pass\u00f2 al suo posto... Dopo tre disperate riprese, gli assediati si ritirarono dietro ad una collina. La battaglia dur\u00f2 per un'ora... la guarnigione perse appena cinque o sei uomini.\"\nLa sua condotta durante l'assedio rese Clive molto famoso in Europa. Il Primo Ministro inglese William Pitt il Vecchio descrisse Clive, che comunque non aveva avuto una formazione militare, come un \"generale venuto dal cielo\", riconoscendogli le sue doti di comando ed organizzazione. La Court of Directors della Compagnia britannica delle Indie Orientali gli volle donare una spada da 700 sterline ma egli la rifiut\u00f2 al contrario di quanto aveva fatto il maggiore Lawrence prima di lui.\nClive ed il maggiore Lawrence furono in grado di portare la campagna ad una conclusione ottimale. Nel 1754, vennero firmati i primi trattati tra Thomas Saunders, presidente della Compagnia a Madras, e Charles Godeheu, comandante francese che aveva rimpiazzato Dupleix. Mohammed Ali Khan Wallajah venne riconosciuto come \"Naww\u0101b\", ed entrambe le nazioni si accordarono per equalizzare la grandezza dei loro possedimenti. Quando la guerra scoppi\u00f2 nuovamente nel 1756, durante l'assenza di Clive nel Bengala, i francesi conquistarono altri territori a nord. Il Trattato di Parigi del 1763 formalmente conferm\u00f2 Mohammed Ali Khan Walajah come \"Naww\u0101b\" del Karnataka. Fu questa la prima azione di peso che consent\u00ec nel 1765 con un \"firman\" (decreto) dell'Imperatore di Delhi, di vedere riconosciuti ufficialmente i possedimenti britannici nell'India meridionale.\nClive a questo punto lasci\u00f2 Madras per tornare a Londra dopo dieci anni di assenza, all'inizio del 1753, ma non prima di aver sposato Margaret Maskelyne, sorella del fraterno amico Nevil Maskelyne, noto astronomo reale.\nClive sedette quindi per un breve periodo di tempo come Membro del parlamento per St Michael, dal 1754 al 1755.\nIl secondo soggiorno in India (1755\u20131760).\nNel luglio del 1755, Clive torn\u00f2 in India con l'incarico di governatore \"eletto\" di Fort St. David a Cuddalore. Egli giunse sul suolo indiano dopo aver perso una considerevole fortuna lungo il viaggio dal momento che la \"Doddington\", la nave ammiraglia del suo convoglio, si era arenata presso Port Elizabeth, perdendo un'intera cassa di monete d'oro appartenenti a Clive per il valore di 33.000 sterline. Circa 250 anni dopo, nel 1998, parte del denaro del tesoro di Clive venne venduto illegalmente, e nel 2002 parte del tesoro venne recuperato.\nClive, promosso a questo punto al rango di tenente colonnello del British Army, prese parte alla cattura della fortezza di Gheriah, roccaforte dell'ammiraglio maratha Tuloji Angre. L'azione venne guidata dall'ammiraglio James Watson e da diverse navi inglesi oltre che da un buon numero di rinforzi inviati dai locali. La potenza soverchiante degli inglesi assicur\u00f2 la vittoria senza perdite. Un chirurgo della flotta, Edward Ives, annot\u00f2 come Clive si fosse rifiutato di prendere parte del tesoro da dividersi tra i vincitori come era costume dell'epoca.\nLa caduta e la riconquista di Calcutta (1756\u201357.\nA seguito di queste azioni Clive entr\u00f2 in carica a Fort St. David e fu qui che gli pervennero pessime notizie dal fronte inglese. Gi\u00e0 nel 1756, Siraj ud-Daulah era succeduto a suo nonno Alivardi Khan come \"Naww\u0101b\" del Bengala. Nel giugno di quell'anno, Clive ricevette la notizia che il nuovo \"Naww\u0101b\" aveva attaccato gli Inglesi a Kasimbazar e poco dopo il 20 giugno aveva preso possesso del forte di Calcutta. Le perdite per la Compagnia causarono anche quella di Calcutta con gli investimenti che ammontavano a di sterline. Gli Inglesi catturati vennero posti nel famigerato Buco nero di Calcutta ove poi morirono 123 dei 146 prigionieri detenuti, soffocati dal caldo o per la fame.\nDal Natale del 1756, non avendo ricevuto risposta alle lettere diplomatiche inviate al \"Naww\u0101b\", l'ammiraglio Charles Watson e Clive ottennero l'ordine di attaccare l'esercito del \"Naww\u0101b\" e rimuoverlo da Calcutta con la forza. Il loro primo obbiettivo fu la fortezza di Baj-Baj alla quale Clive si approcci\u00f2 via terra mentre l'ammiraglio Watson la bombardava dal mare. La fortezza venne presa in tempi record con perdite minime da parte degli Inglesi. Poco dopo, il 2 gennaio 1757, Calcutta venne presa con eguale facilit\u00e0.\nCirca un mese dopo, il 3 febbraio 1757, Clive incontr\u00f2 l'esercito dello stesso \"Naww\u0101b\". Per due giorni, l'esercito marci\u00f2 a spostarsi ad est di Calcutta. Sir Eyre Coote, in servizio nelle forze britanniche, stim\u00f2 le forze del nemico come 40.000 cavalieri, fanti e 30 cannoni. Pur considerando come sovrastimate queste cifre, le forze di Clive erano ad ogni modo esigue con appena 540 fanti inglesi, 600 marinai, 800 sepoy, 14 cannoni e nessun cavaliere. Le forze inglesi attaccarono il campo del \"Naww\u0101b\" di mattina presto il 5 febbraio 1757. Per mezzogiorno, le forze di Clive giunsero sane e salve a Fort William. Durante l'assalto, circa un decimo degli attaccanti britannici venne ferito per un totale di 137 uomini, mentre 57 furono i caduti sul campo. Anche se tecnicamente non si trattava di una vittoria militare, l'assalto britannico intimid\u00ec a tal punto il \"Naww\u0101b\" che questi decise di scendere a patti con Clive cedendo il controllo di Calcutta il 9 febbraio e promettendo di ricompensare la Compagnia britannica delle Indie Orientali per i danni subiti.\nLa guerra con Siraj ud-Daulah.\nDal momento che Inghilterra e Francia si trovavano ancora una volta in guerra, Clive invi\u00f2 la sua flotta a risalire il fiume contro la colonia francese di Chandannagar, mentre lui l'assediava via terra. Vi era un forte incentivo a catturare la colonia, dal momento che la cattura in precedenza di un insediamento presso Pondicherry aveva comportato anche la cattura di merce per sterline. Dopo aver acconsentito all'assedio, il \"Naww\u0101b\" cerc\u00f2 di assistere i Francesi senza successo. Alcuni ufficiali della corte del \"Naww\u0101b\" cospirarono per deporlo. Ja\u02bffar \u02bfAl\u012b Kh\u0101n, conosciuto anche col nome di M\u012br Ja\u02bffar, comandante in capo delle forze del \"Naww\u0101b\", fu il capo di questi cospiratori. Con l'ammiraglio Watson, il governatore Drake e Mr. Watts, Clive fece un accordo tra gentiluomini nel quale egli acconsent\u00ec nel concedere l'incarico di vicer\u00e9 del Bengala, del Bihar e dell'Orissa a M\u012br Ja\u02bffar, il quale avrebbe pagato alla Compagnia sterline ed avrebbe sostenuto tutti i costi della guerra, compresi tutti i danni da pagare alla popolazione di Calcutta ( sterline) e ai mercanti armeni locali ( sterline).\nClive si serv\u00ec di Umichand, ricco commerciante bengalese, come agente presso M\u012br Ja\u02bffar e gli ufficiali britannici. Umichand tent\u00f2 di tradire Clive sebbene gli fossero state garantite sterline come ricompensa.\nPlassey.\nL'intera stagione calda del 1757 venne trascorsa in negoziati col \"Naww\u0101b\" del Bengala. A met\u00e0 di giugno, Clive inizi\u00f2 la sua marcia da Chandannagar, coi soldati inglesi in barca e i sepoy a seguire la sponda destra del fiume Hooghly. Durante la stagione delle piogge, l'Hooghly era soggetto alle piene del Gange. Sulla riva sinistra del Bhagirathi, a circa 100 chilometri da Chandernagore, si trovava Murshid\u0101b\u0101d, capitale dei vicer\u00e9 mughal del Bengala. Alcuni chilometri pi\u00f9 a sud si trovava la piana di Plassey ed a seguire un grande bosco di alberi di mango. Il 21 giugno 1757, Clive giunse a Plassey, nel bel mezzo della stagione dei monsoni. La sua intera forza armata ammontava a soldati europei e sepoy, con 9 pezzi d'artiglieria. Il \"Naww\u0101b\" aveva raccolto cavalieri, fanti e 53 pezzi d'artiglieria, serviti da artiglieri francesi. Per la prima volta nella sua carriera Clive esit\u00f2, e richiese una riunione con sedici dei suoi ufficiali per decidere il da farsi. Clive stesso era a capo dei nove ufficiali che si proposero di temporeggiare, mentre il maggiore Eyre Coote era a capo dei sette che erano per un attacco immediato. Per il risultato finale delle votazioni, o pi\u00f9 probabilmente per le lettere ricevute da Mir Jafar, Clive decise di cambiare la propria opinione a riguardo dell'attacco e si schier\u00f2 con Eyre Coote. Dopo una pesante pioggia, i uomini di Clive con nove cannoni attraversarono il fiume e presero possesso dell'area per l'accampamento. Il 23 giugno, il combattimento ebbe luogo e dur\u00f2 per l'intera giornata pur combattendo per poco. La polvere da sparo dei cannoni del \"Naww\u0101b\" si bagn\u00f2 facilmente con la pioggia, il che impacci\u00f2 la sua artiglieria. Gli Indiani poterono dunque fare ben poco contro i cannoneggiamenti degli Inglesi che avevano tenuto maggiormente a riparo la preziosa polvere da sparo. Clive concluse nel frattempo un accordo con gli aristocratici del Bengala, tra cui Jagat Seth e M\u012br Ja\u02bfar. Stabilita la supremazia inglese nel Bengala, il controllo della Compagnia britannica delle Indie Orientali sull'India settentrionale non era ancora completo. Questo avverr\u00e0 solo nel 1764 con la Battaglia di Buxar, dove Sir Hector Munro sconfisse le forze combinate dell'Imperatore mughal e del \"Naww\u0101b \" di Awadh.\nSiraj al-Dawla si port\u00f2 sul campo di battaglia su un cammello come era costume per gli aristocratici in vista. Egli venne ben presto catturato dalle forze di M\u012br Ja\u02bfar, e venne poi giustiziato dall'assassino Mohammad Beg. Clive entr\u00f2 a Murshid\u0101b\u0101d, e insedi\u00f2 M\u012br Ja\u02bfar come nuovo \"Naww\u0101b\". Clive raccolse dal tesoro locale di sterline in piatti d'oro e d'argento, gioielli e ricchi beni di cui sterline andarono come suo personale compenso, sterline vennero divise tra i suoi uomini e sterline vennero divise tra ciascun membro della Compagnia britannica delle Indie Orientali.\nAltre campagne.\nBattaglia di Condore.\nMentre era impegnato nell'amministrazione civile, Clive continu\u00f2 i suoi successi militari. Egli invi\u00f2 il maggiore Coote ad inseguire i francesi non lontano da Benares. Intrattenne una corrispondenza col colonnello Forde a Vizagapatam e nel distretto settentrionale di Madras, dove quell'ufficiale aveva vinto la Battaglia di Condore, ricordata da Broome come \"una delle azioni pi\u00f9 significative che la storia militare ricordi\".\nIl Gran Mogol.\nClive entr\u00f2 in quell'epoca in contatto diretto per la prima volta col Gran Mogol in persona, un incontro che si dimostr\u00f2 utile per la sua carriera successiva. Il principe \u02bfAl\u012b Gawhar, era fuggito da Delhi dopo che suo padre, l'imperatore 'Alamgir II era stato ucciso dal visir usurpatore \u02bfIm\u0101d al-Mulk e dal suo associato maratha Sadashivrao Bhau. Il principe \u02bfAl\u012b Gawhar fu bene accolto e protetto da Shuja' al-Dawla, il \"Naww\u0101b\" di Awadh. Nell'anno 1760 dopo aver ottenuto il controllo di Bihar, Odisha e di alcune parti del Bengala, il principe ereditario mughal e il suo esercito di uomini erano intenzionati a detronizzare Mir Jafar e a battere la Compagnia, in modo da riconquistare le ricche aree orientali dell'Impero. I Mughal erano guidati dal principe \u02bfAl\u012b Gawhar e accompagnati da Muhammad Quli Khan, Hidayat Ali, Mir Afzal, Kadim Husein e da Ghulam Husayn Taba'taba'i. Le loro forze ottennero rinforzi da Shuja' al-Dawla e da Najib al-Dawla. I Mughal furono raggiunti anche da Jean Law e da 200 fanti francesi. Il principe \u02bfAl\u012b Gawhar riusc\u00ec fortunatamente a giungere a Patna, che assedi\u00f2 con una forza di uomini di modo da uccidere o catturare Ramnarian, nemico dei Mughal. Mir Jafar era terrorizzato dall'idea di poter essere attaccato e per questo invi\u00f2 so figlio Miran a difendere Ramnarian ed a riprendere Patna. Mir Jafar implor\u00f2 inoltre aiuto da Robert Clive, ma fu il maggiore John Caillaud a sconfiggere l'esercito del principe \u02bfAl\u012b Gawhar e a disperderlo.\nL'aggressione olandese.\nClive riusc\u00ec inoltre a respingere un'aggressione da parte degli Olandesi, rivendicando il massacro di Amboyna - occasione nella quale scrisse la sua famosa lettera: \"Caro Forde, attaccateli immediatamente; Vi invier\u00f2 ulteriori ordini domani\". Nel frattempo Clive miglior\u00f2 l'organizzazione e l'allenamento dei sepoy sul modello europeo, includendovi anche molti musulmani delle regioni settentrionali dell'impero mughal. Fortific\u00f2 nuovamente inoltre Calcutta. Nel 1760, dopo quattro anni di duro lavoro, la sua salute inizi\u00f2 a risentirne e dovette fare ritorno in Inghilterra. \"Sembrava - scriveva un contemporaneo - come se la sua anima stesse partendo dal Governatorato del Bengala\". Clive prescelse alcuni abili soi subordinati a sostituirlo durante la sua assenza, in particolare il giovane Warren Hastings che, un anno dopo Plassey, venne nominato residente alla corte del Naww\u0101b.\nLa Compagnia colse l'occasione per estrarre il massimo delle rendite territoriali possibili dai contadini per sostenere le campagne militari e la corruzione dilag\u00f2 tra gli ufficiali. Mir Jafar inizi\u00f2 anch'egli una campagna di estorsione su vasta scala per rimpinguare il suo tesoro di stato, quasi completamente svuotato dalle domande d'indennit\u00e0 della Compagnia.\nIl ritorno in Gran Bretagna.\nNel 1760 il trentacinquenne Clive torn\u00f2 in Gran Bretagna con una fortuna di almeno 300.000 sterline e 27.000 sterline di rendita annua. Egli sostenne finanziariamente i suoi parenti e le sorelle, provvedendo anche all'amico maggiore Lawrence, l'ufficiale comandante che aveva incoraggiato il suo genio militare, con uno stipendio di 500 sterline annue. Nei cinque anni della conquista e dell'amministrazione del Bengala, il giovane aveva saputo cogliere l'occasione di una serie di eventi consequenziali tali da farlo comparare da Lord Maculay a Napoleone Bonaparte per la rapida ascesa ed i molti caratteri in comune, aggiungendo che \"[Clive] aveva donato pace, sicurezza e prosperit\u00e0 nonch\u00e9 libert\u00e0 a milioni di indiani, che per secoli avevano subito oppressione, mentre la carriera di Napoleone venne motivata unicamente dalla conquista e dall'ambizione personale, assolutismo che svan\u00ec con la sua caduta\". L'immediata conseguenza della vittoria di Clive a Plassey fu l'aumento della richiesta di denaro dalla tassazione del Bengala del 20%, gran parte del quale fin\u00ec nelle tasche degli ufficiali corrotti della compagnia, in particolare durante la carestia del 1770.\nDurante i tre anni nei quali Clive rimase in Gran Bretagna, egli cerc\u00f2 di formarsi una posizione politica, sfruttando prevalentemente il corso degli eventi in India, che lo avevano reso un astro nascente. Egli venne ben ricevuto a corte, venne nominato Barone Clive di Plassey, nella Contea di Clare, compr\u00f2 delle residenze lussuose, si circond\u00f2 di molti amici e torn\u00f2 a far parte della Camera dei Comuni (per Shrewsbury dal 1761 sino alla sua morte).) Pur non laureato, Clive ricevette la laurea \"honoris causa\" in legge dall'Universit\u00e0 di Oxford nel 1760 e nel 1764 venne nominato cavaliere dell'Ordine del Bagno.\nClive si rese devoto alla riforma del sistema della Compagnia britannica delle Indie orientali, ed inizi\u00f2 una breve disputa con un consigliere della Court of Directors, Mr Sullivan, che alla fine lo vide sconfitto. In questo egli venne aiutato dalle notizie di nuovi scontri in Bengala. Mir Jafar si era infine ribellato ai pagamenti degli ufficiali inglesi ed il successore di Clive aveva nominato Kasim Ali Khan, genero di Mir Jafar, al suo posto. Dopo una breve reggenza del trono, Kasim Ali aveva abbandonato il proprio incarico, ordinando a Walter Reinhardt Sombre (conosciuto tra i musulmani col nome di Sumru), un mercenario svizzero al suo servizio, di massacrare i 150 soldati britannici della guarnigione di Patna, mentre egli scompariva sotto la protezione di suo fratello, il vicer\u00e9 di Awadh. L'intero sistema della Compagnia, sia civile che militare, era divenuto mira di accuse di corruzione.\nTerzo soggiorno in India.\nIl 3 maggio 1765 Clive sbarc\u00f2 a Calcutta ove apprese che Mir Jafar era morto, lasciandogli la fortuna di 70.000 sterline. Mir Jafar era stato succeduto da suo figlio Kasim Ali, il quale aveva introdotto indipendentemente dal governo britannico un vicer\u00e9 ad Awadh, ma altre riforme locali. A questo punto scoppi\u00f2 un ammutinamento dell'esercito del Bengala, che fu un primo precursore dei Moti indiani del 1857, ma esso fu represso in breve tempo. Il maggiore Munro, \"il Napier di quei tempi\", riusc\u00ec a reprimere i malcontenti nella Battaglia di Buxar. L'imperatore, Shah Alam II, si stacc\u00f2 dalla lega, mentre il vicer\u00e9 di Awadh si pose alla merc\u00e9 degli Inglesi.\nClive aveva ora l'opportunit\u00e0 di portarsi nell'Hindustan, o Alta India, dal Bengala. Egli si assicur\u00f2 l'area oggi nota col nome di Uttar Pradesh, e rese superflue le campagne di Wellesley e Lake.\nIl \"firman\" imperiale.\nIn cambio delle province awadhiane assicurate all'imperatore, Clive ottenne dalla corte di Delhi uno dei documenti pi\u00f9 importanti della storia degli inglesi in India, la cessione ufficiale del Bengala a Clive. Nei registri il documento viene indicato come \"Firman [decreto] del re Shah \u02bf\u0100lam, che garantisce il dewanato del Bengal, di Behar e di Odisha alla Compagnia - 1765\", La data del documento fu quella del 12 agosto 1765, il luogo Benares, il trono un tavolo da cena inglese coperto di un vestito di broccato e sormontato da una sedia, nella tenda di Clive. Con questo decreto, la Compagnia divenne un vero e proprio sovrano regnante di circa di persone, col diritto di ottenere tassazione libera su quei territori (annualmente circa di sterline).\nIn quello stesso giorno Clive non solo ottenne il \"firman\" imperiale per la presa di possesso del Karnataka da parte della Compagnia, completando il lavoro iniziato ad Arcot, ma un terzo \"firman\" le assegn\u00f2 anche la pi\u00f9 alta di tutte le luogotenenze dell'impero, quella del Deccan. Questo fatto \u00e8 menzionato in una lettera della commissione segreta della Court of Directors del governo di Madras, datata 27 aprile 1768. La presenza inglese in India era cos\u00ec comparata a quella di tanti altri principi indiani che detenevano stati di loro reggenza, tendendo per\u00f2 sempre pi\u00f9 le corde con le potenze rivali come Francia, Paesi Bassi e Danimarca. Clive aveva questo in mente quando lasci\u00f2 il suo ultimo ordine ai suoi sottoposti prima di partire definitivamente nel 1767:\n\"Noi sappiamo che, sin dall'acquisizione del dewanato, il potere che apparteneva al soubah di queste province \u00e8 totalmente, di fatto, passato alla Compagnia delle Indie Orientali. Niente rimane a lui se non l'ombra della sua autorit\u00e0. Questo nome, ad ogni modo, la sua ombra, \u00e8 indispensabilmente necessaria perch\u00e9 egli possa sentirsi venerato.\"\nTentativi di riforme amministrative.\nAvendo con tale atto dato ufficialmente vita all'Impero dell'India britannica, Clive si impegn\u00f2 per fondare anche una solida amministrazione. I salari degli amministratori civili vennero aumentati, vennero proibite regal\u00ece da parte degli Indiani e Clive imped\u00ec agli Inglesi di partecipare a traffici di commercio interni con gli Indiani. Sfortunatamente queste misure ebbero un impatto bassissimo sulla riduzione della corruzione, che rimase assai diffusa sino ai giorni di Warren Hastings. Le riforme militari di Clive invece ebbero maggior successo. Egli riusc\u00ec a piegare un ammutinamento di alcuni ufficiali inglesi, i quali si erano opposti all'abolizione della \"batta\" (paga extra). La sua riorganizzazione dell'esercito sulle linee che avevano avuto inizio dopo la battaglia di Plassey, si ferm\u00f2 durante la sua assenza in Gran Bretagna, ma successivamente attir\u00f2 l'ammirazione degli ufficiali indiani. Egli divise l'intero esercito in tre brigate, rendendo ciascuna una forza completa.\nIl ritiro e la morte.\nClive lasci\u00f2 l'India per l'ultima volta nel febbraio del 1767. Nel 1768, Clive visse per un certo periodo al Castello di Larzac, presso P\u00e9zenas nel dipartimento dell'H\u00e9rault della regione della Linguadoca-Rossiglione, nella Francia meridionale. Una tradizione locale vuole che sia stato lui ad introdurre un tipo di pasticcino di sua invenzione detto \"Le petit p\u00e2t\u00e9 de P\u00e9zenas\", della forma di un grande batuffolo di cotone con un cuore di zucchero, trasformando una ricetta che avrebbe importato dall'India (la locale Keema). P\u00e9zenas \u00e8 oggi noto per essere uno dei principali centri di produzione dolciaria della zona.\nNel 1768 Clive fu nominato membro della Royal Society.\nNel 1769 acquist\u00f2 una casa con un grande parco a Claremont presso Esher e commission\u00f2 a Lancelot \"Capability\" Brown di rimodellare i giardini e ricostruire la casa.\nNel 1772 il Parlamento inglese apr\u00ec un'inchiesta sulla gestione della Compagnia in India. Gli oppositori politici di Clive sfruttarono l'occasione per attaccarlo accusandolo di aver ricevuto indebitamente grosse somme di denaro, ma venne quindi scagionato. Sul finire dell'anno il re gli rinnov\u00f2 la sua fiducia nominandolo Cavaliere di Gran Croce dell'Ordine del Bagno, e Lord Luogotenente dello Shropshire.\nTra il 1769 e il 1773 il Bengala fu colpito da una grave carestia, dove la popolazione venne ridotta di un terzo, carestia che molti attribuirono alla corruzione ed alla cattiva gestione degli ufficiali della compagnia dei territori acquisiti in India.\nIl 22 novembre 1774 Clive si suicid\u00f2 all'et\u00e0 di 49 anni nella sua casa di Berkeley Square di Londra. Non vi fu inchiesta sulla sua morte e molte sono state le versioni circolanti sulla sua morte (alcuni riportarono che si fosse trafitto con la sua spada, altri che si fosse tagliato la gola col suo tagliacarte, altri che avesse preso una dose eccessiva di oppio), mentre alcuni giornali riportarono la sua morte come conseguenza di un colpo apoplettico o di un infarto. Un suo biografo del XX secolo, John Watney, concluse: \"Egli non mor\u00ec di una ferita autoprovocata... Egli mor\u00ec a causa di un attacco cardiaco causato da un'overdose di droghe\". Questo ha portato molti storici a pensare che il suicidio di Clive sia da collegarsi alla sua depressione cronica ed all'uso di oppio che aveva appreso in India. Il comandante venne sepolto nella chiesa di St Margaret a Moreton Say, presso il paese nativo nello Shropshire.\nMatrimonio e figli.\nRobert Clive spos\u00f2 Margaret Maskelyne (m. 28 dicembre 1817) on 18 February 1753, sorella del rev. dr. Nevil Maskelyne, astronomo reale, a Madras. La coppia ebbe sei figli:\nCuriosit\u00e0.\nSi pensa che una tartaruga terrestre di sua propriet\u00e0, Adwaita, sia l'animale terrestre pi\u00f9 longevo vissuto sulla terra di cui si abbia notizia essendo morta nel 2006 alla veneranda et\u00e0 di 255 anni stimati."}
{"id": "1539798", "revid": "287204", "url": "https://it.wikipedia.org/wiki?curid=1539798", "title": "Serie A 1970-1971 (pallavolo femminile)", "text": "La Serie A femminile FIPAV 1970-71 fu la 26\u00aa edizione del principale torneo pallavolistico italiano femminile organizzato dalla FIPAV.\nIl titolo fu conquistato dalla CUS Parma; la Cimurri Reggio Emilia scont\u00f2 un punto di penalizzazione per la rinuncia alla partita di Catania contro la Mediterraneo."}
{"id": "1539802", "revid": "53669", "url": "https://it.wikipedia.org/wiki?curid=1539802", "title": "Mayne Berke", "text": ""}
{"id": "1539804", "revid": "1543377", "url": "https://it.wikipedia.org/wiki?curid=1539804", "title": "Loaded (The Velvet Underground)", "text": "Loaded \u00e8 un album discografico dei The Velvet Underground pubblicato nel 1970 dalla Cotillion, etichetta sussidiaria della Atlantic Records.\nIl disco.\n\"Loaded\" \u00e8 l'estremo tentativo commerciale fatto dalla band per avere maggiori passaggi radiofonici e sfondare finalmente sul mercato, ulteriore discostamento dai tempi artistici della Factory di Andy Warhol. Doug Yule disse: \u00abIn \"Loaded\" ricevemmo grosse pressioni per produrre un singolo di successo, c'era questa mentalit\u00e0 allora, o avevi un singolo in cima alle classifiche, o non eri nessuno, cos\u00ec questo era l'obiettivo principale del gruppo all'epoca\u00bb.\nAll'uscita del disco, Lou Reed, che nel frattempo aveva lasciato la band, si lament\u00f2 che l'album era stato pubblicato senza la sua approvazione e che le sue canzoni erano state malamente manipolate. In particolare si lament\u00f2 del trattamento riservato a \"Sweet Jane\", \"Rock and Roll\" e \"New Age\". Nel 1997 la Rhino Records ha pubblicato la versione originale completa del disco, senza i tagli e le manipolazioni effettuate in studio dopo l'uscita di Lou Reed dalla band.\nLe prime copie originali dell'album non avevano silenzi di pausa tra le due prime canzoni del disco, \"Who Loves The Sun\" e \"Sweet Jane\", con le prime note della seconda udibili appena la prima sfuma. Qualche ristampa successiva inser\u00ec qualche secondo di pausa tra una canzone e l'altra. Tutte le edizioni in CD di \"Loaded\" mantengono la sequenza iniziale senza interruzioni.\nL'album contiene due delle pi\u00f9 famose canzoni dei Velvet Underground, le sopra citate \"Sweet Jane\" e \"Rock and Roll\".\nNel disco non suona la batterista storica della band, Maureen Tucker, che all'epoca era incinta (la Tucker venne comunque accreditata nelle note dell'album). La batteria fu suonata principalmente da Doug Yule e da svariati altri musicisti di studio, compresi l'ingegnere del suono Adrian Barber e il fratellino di Doug Yule Billy. Lou Reed commentando \"Loaded\" disse: \u00abMaureen non suona nell'album, ma per molte persone questo \u00e8 il loro disco preferito dei Velvet Underground, questo d\u00e0 un grosso scossone alla mitologia dei Velvet Underground...Viene ancora considerato un disco dei Velvet Underground, ma in realt\u00e0 \u00e8 qualcosa d'altro\u00bb. Sterling Morrison ha sentimenti misti al riguardo di \"Loaded\", disse: \u00abL'album venne bene, la sua produzione \u00e8 ottima, ma sarebbe potuto venire molto meglio se si fosse potuto avere la voce di Lou in buone condizioni che cantasse tutte le canzoni\u00bb. Doug Yule ricorda che: \u00abLou si appoggi\u00f2 molto su di me in termini di supporto vocale e arrangiamenti musicali. Feci un sacco di lavoro su \"Loaded\"\u00bb.\nCopertina.\nLa celebre copertina del disco, il cui disegno mostra un'entrata della metropolitana da cui escono mefitiche esalazioni, \u00e8 opera del grafico Stanislaw Zagorski.\nRistampe.\nCompact Disc.\nL'album \u00e8 stato ufficialmente pubblicato su CD il 7 luglio 1987 dalla Warner Special Products. Curiosamente la durata di qualche brano indicata sul retro del CD \u00e8 sbagliata, come nel caso di \"Sweet Jane\" che \u00e8 indicata durare 3:55 mentre \u00e8 lunga circa 3:18, e di \"New Age\" indicata 5:20 mentre dura 4:39.\nPeel Slowly and See.\n\"Loaded\" \u00e8 stato incluso nell'omnicomprensivo box set \"Peel Slowly and See\", pubblicato il 26 settembre 1995 dalla Polydor Records. Il disco contiene versioni pi\u00f9 lunghe di \"Sweet Jane\" e di \"New Age\" insieme a esibizioni live.\nFully Loaded.\nIl 18 febbraio 1997, la Rhino Records pubblic\u00f2 la versione completa e lunga due CD di \"Loaded\" intitolata \"Fully Loaded\", che contiene numerose versioni alternative, missaggi differenti e versioni demo dei brani di \"Loaded\". Due di essi contengono le performance di Maureen Tucker (\"I'm Sticking with You\" demo, voce; \"I Found a Reason\" demo, batteria) e forse un cammeo di John Cale (l'organo sulla demo di \"Ocean\", nonostante nelle note interne Cale stesso smentisca di essere lui a suonare)."}
{"id": "1539806", "revid": "167080", "url": "https://it.wikipedia.org/wiki?curid=1539806", "title": "Pentec\u00f2ntoro", "text": ""}
{"id": "1539811", "revid": "30445", "url": "https://it.wikipedia.org/wiki?curid=1539811", "title": "Bardiyah", "text": ""}
{"id": "1539813", "revid": "92723", "url": "https://it.wikipedia.org/wiki?curid=1539813", "title": "Esarcato apostolico siriaco del Venezuela", "text": ""}
{"id": "1539814", "revid": "6837", "url": "https://it.wikipedia.org/wiki?curid=1539814", "title": "The hours", "text": ""}
{"id": "1539826", "revid": "92723", "url": "https://it.wikipedia.org/wiki?curid=1539826", "title": "Esarcato del Venezuela dei Siri", "text": ""}
{"id": "1539828", "revid": "599013", "url": "https://it.wikipedia.org/wiki?curid=1539828", "title": "Klaus Steinbach", "text": "Specializzato nello stile libero, ha vinto la medaglia d'argento nella staffetta 4x200\u00a0m sl alle olimpiadi di Monaco 1972 e il bronzo nella 4x100\u00a0m misti a Montreal 1976.\n\u00c8 stato primatista mondiale dei 50\u00a0m sl."}
{"id": "1539832", "revid": "1899483", "url": "https://it.wikipedia.org/wiki?curid=1539832", "title": "Roman (Romania)", "text": "Roman (in ungherese \"Rom\u00e1nv\u00e1s\u00e1r\", in tedesco \"Romanvarasch\") \u00e8 un comune della Romania di abitanti, ubicato nel distretto di Neam\u021b, nella regione storica della Moldavia. \nSi ritiene che il nome della citt\u00e0 tragga origine dal suo fondatore Roman I di Moldavia, padre del Principe Alexandru cel Bun. Si racconta che questo principe trovandosi durante una battuta di caccia presso Roman si fosse perso perch\u00e9 attirato da un bufalo; durante questo inseguimento la sua fedele cagna di nome Molda sfortunatamente anneg\u00f2 nel fiume, che da questo incidente fu battezzato dal principe Moldova.\nRoman ha origini molto antiche: la citt\u00e0 viene infatti citata per la prima volta in un documento ufficiale della Chiesa cattolica del 1234, in cui viene segnalata la presenza di un Vescovo scismatico (ortodosso) nel luogo.\n\u00c8 la citt\u00e0 d'origine del famoso direttore d'orchestra Sergiu Celibidache e del violoncellista Emil Klein."}
{"id": "1539836", "revid": "599013", "url": "https://it.wikipedia.org/wiki?curid=1539836", "title": "Erik Fish", "text": "Specializzato nel dorso, ha vinto la medaglia di bronzo nella staffetta 4x100\u00a0m misti alle Olimpiadi di Monaco 1972."}
{"id": "1539838", "revid": "36426", "url": "https://it.wikipedia.org/wiki?curid=1539838", "title": "Chiesa del Santissimo Crocifisso (Santa Maria di Licodia)", "text": "La chiesa del Santissimo Salvatore nostro Signore Ges\u00f9 Cristo Crocifisso o semplicemente chiesa del Santissimo Crocifisso, conosciuta anche come chiesa di San Giuseppe o per i licodiesi \"a chiesa Ranni\", \u00e8 la chiesa madre di Santa Maria di Licodia.\nCostituisce l'edificio pi\u00f9 notevole della citt\u00e0 e in quanto chiesa matrice, svolge un ruolo fondamentale per la vita religiosa cittadina.\nTra le sue mura si conservano inoltre le pi\u00f9 importanti testimonianze dell'antico fasto abbaziale.\nStoria.\nLa chiesa ha origini molto antiche, sicuramente alto medioevali, si suppone infatti che l'originario luogo di culto sia d'origine bizantina, luogo di antichissimo culto mariano e di eremitaggio. La chiesa madre era originariamente dedicata a Santa Maria (di Licodia) e apparteneva al monastero benedettino. A essa nel Settecento fu affiancata la chiesa del Crocifisso. Questa poi divenne parrocchia e cos\u00ec le due chiese ebbero un percorso parallelo ma separato fino alla completa unione nel 1919.\nLa Matrice di Santa Maria, origini e donazione normanna.\nFissare una data precisa sull'origine della chiesa di Santa Maria non \u00e8 al momento possibile. \u00c8 tuttavia assai probabile che il luogo di culto in questa contrada, storico-antropologicamente legato alla citt\u00e0 di Catania per via delle copiose risorse idriche, possa risalire all'epoca bizantina, collocabile, secondo diverse opinioni di studiosi, alla prima generazione delle fondazioni di monasteri in Sicilia.\nUna data documentata \u00e8 quella della donazione normanna della chiesa, per opera di Simone di Policastro conte di Patern\u00f2, ai monaci benedettini di Sant'Agata di Catania, con diploma redatto in lingua greca che reca \u00abAnno 6651 dalla fondazione del mondo\u00bb, data comunemente accordata come l'anno 1143.\nLa chiesa di Santa Maria e il monastero iniziarono da questa data certa la loro ascesa, favorita dalle donazioni di nobili ed ecclesiastici, ma anche dalle numerosissime donazioni dei fedeli, che con fiducia nella ricompensa eterna, per segno di devozione alla Madre di Dio di Licodia, donarono alla chiesa le proprie sostanze, in considerazione che \u00ab\"omnia mundi huius negocia sunt transitoria et caduca\"\u00bb.\nRuggero de Oco Vescovo di Catania, con privilegio del dicembre 1205 elev\u00f2 a dignit\u00e0 abbaziale il monastero e concesse lo \"ius parrochiali\" alla chiesa di Santa Maria, rendendola esente dalla giurisdizione dell'Arcidiacono diocesano, e dando facolt\u00e0 agli abati di amministrare i sacramenti del battesimo e della cresima. Venne impiantato quindi il fonte battesimale e la chiesa venne adattata alle esigenze del nuovo stato. Il privilegio fu sancito il 5 gennaio 1206 dal cardinale Gerardo di Sant'Adriano, il quale, oltre ad approvare i privilegi di Ruggero, a nome della Santa Sede prese sotto il suo patronato la chiesa e l'abbazia. Cos\u00ec fecero anche nei secoli a venire regnanti (Guglielmo II, Eleonora, Martino, Bianca di Navarra) e pontefici (Bonifacio VIII, Clemente VI, Urbano V).\nDalla nuova sede alla perdita del diritto parrocchiale.\nNel 1344 il nobile abate Jacopo de Soris, appositamente detto il Riformatore, negli anni della sua giurisdizione (1340-1362), considerando che il monastero \u00ab\"fuerit et sit positum in loco aquoso, plano, calido et infirmo, itaque nulli monaci ibi sani commorari possent\u00bb\", concesse il trasferimento della sede monastica in un luogo, quello attuale, pi\u00f9 salubre rispetto all'originario sito. Porr\u00e0 lui stesso nell'anniversario del centottantesimo anno dalla fondazione, la prima pietra del nuovo edificio, nel luogo dove gi\u00e0 era stata installata la Croce. Si sviluppa cos\u00ec un nuovo edificio che si differenzier\u00e0 da quello preesistente, del quale non resteranno che pochi frammenti lapidei, nonch\u00e9 un nuovo assetto e sviluppo del casale, che si configurer\u00e0 con l'appellativo di \"Licodia Nova\".\nSotto la giurisdizione del De Soris la Chiesa di Santa Maria godette di un periodo di particolare lustro. La nuova chiesa (1359) assunse l'aspetto di \"Ecclesia Munita\", con la massiccia torre giurisdizionale di origine araba affiancata al muro sinistro e le fortificazioni, entrando cos\u00ec a far parte del sistema difensivo del Regno di Sicilia della zona compresa tra l'Etna e il Simeto.\nLa chiesa di Santa Maria divenne anche un importante luogo di culto mariano, a motivo della presenza di una vetusta immagine della Vergine Maria ivi giunta dal cenobio di Santa Maria del Robore Grosso in Adrano nel 1447, sotto l'abate Platamone, \u00ab\"ubi etiamnum hodie a confluentibus popolis magna habetur veneratione\u00bb.\"\nNel 1453, sempre sotto il governo dell'abate Giovan Battista Platamone, venne ampliato e abbellito l'edificio ecclesiastico e il chiostro mentre sulla torre venne affisso lo stemma araldico della famiglia sormontato dalla mitria abbaziale Nel 1578, completandosi il Monastero di San Nicol\u00f2 l'Arena di Catania avvenne il definitivo trasferimento della corte abbaziale nel nuovo imponente edificio e il complesso Licodiano, insieme al casale cominciarono a regredire,venendo meno l'esercizio del diritto sacramentale per gli abitanti.\nTuttavia lavori di consolidamento della fabbrica del monastero si ebbero nel 1644, diretti dall'abate Mauro Caprara, il quale intervenne sull'edificio \u00abreso cadente dalla troppa vetust\u00e0\u00bb,contemporaneamente ai lavori eseguiti al monastero di San Nicol\u00f2 l'Arena di Catania.\n\u00c8 bene notare che il disastroso terremoto del 1693 non caus\u00f2 molti danni al Monastero di Licodia, da dove partirono i soccorsi: \u00absopraggiunti i monaci di S. M. di Licodia fu data pietosa sepoltura di 32 fratelli tratti dalle macerie delle vecchia casa, furono salvate le sacre reliquie, i preziosi codici, le scritture, i diplomi e, con essi, la tradizione\u00bb.\nIl disagio della popolazione in aumento fece avvertire sempre pi\u00f9 la necessit\u00e0 di riottenere il sospeso \"ius sacramentale\", per il quale si inoltreranno diverse istanze. Nel 1719, la popolazione incoraggiata dai monaci, chiese al Vicario Apostolico Don Giovanni Rizzari, approfittando del suo passaggio da Licodia, la concessione per l'amministrazione dei Sacramenti nella chiesa di Santa Maria, che fu accordata nel 1732, quando si consent\u00ec ai vicari il Sacramento del Santissimo Viatico e dell'Eucaristia per gli abitanti del casale nel giorno di Pasqua, onde adempiere il santo precetto. Frattanto nel 1723 nuovi lavori contemporanei alla fabbrica di San Nicol\u00f2 a Catania, interessarono la chiesa e il monastero.\nLa chiesa del Crocifisso e il ripristino del diritto parrocchiale.\nDurante i primi decenni del secolo XVIII, dietro la spinta e con i favori dei Padri Benedettini, nasce e si afferma a Licodia la Compagnia del Santissimo Sacramento e delle Anime Purganti composta da cittadini licodiesi e biancavillesi, oltre che da monaci.\nNel 1734, con il sostegno della Confraternita, \u00abper dar compimento agli atti di religiosa carit\u00e0 verso li poveri, stimarono li suddetti religiosi negli anni scorsi fabbricare una piccola cappella sopra il cimitero, nominata dell'Anime del Purgatorio contigua alla chiesa del Monistero, ove si seppellivano ab antiquo ed al presente si seppelliscono li cadaveri delli deposti abitanti\u00bb.\nContinuava frattanto l'impegno per ripristinare il diritto sacramentale. Il Decano Romualdo Maria Rizzari, sul mandato dell'Abate e del Decanato monastico, con grande spirito di intraprendenza, sagacia e competenze giuridiche, port\u00f2 avanti un lungo contenzioso con la Matrice di Patern\u00f2, che mal sopportava ormai l'ingerenza benedettina sui presunti diritti parrocchiali della Collegiata paternese.\nDopo numerosi consigli dei decani dei monasteri riuniti e del Capitolo della Cattedrale, la questione sulla parrocchia di Licodia pass\u00f2 direttamente al Vescovo Pietro Galletti, il quale, volendo applicare alcune delle norme del Sacrosanto Concilio Tridentino che stabiliva che le chiese parrocchiali non fossero unite a quelle dei monasteri, con diploma di erezione del 31 Gennaio 1754, elevava a Parrocchia anche la chiesa delle Anime del Purgatorio di Licodia, sotto il titolo di Santissimo Salvatore Nostro Ges\u00f9 Cristo Crocifisso, prescrivendo che l'elezione del parroco spettasse all'Abate del Monastero e riservandosi il diritto di Sacra Visita.\nL'investitura del primo parroco Romualdo Maria Rizzari avvenne presso l'altare del Santissimo Crocifisso, il 10 Agosto 1754, mentre il giorno seguente fu impiantato il fonte battesimale.\nIl monastero si prese carico delle spese, per avere sulla ricostituita parrocchia lo \"Ius Patronato\", inoltre concesse l'utilizzo della sacra suppellettile e quanto fosse necessario per la liturgia, facendosi obbligo di eventuali importi.\nIl nuovo edificio parrocchiale.\nIl secolo XIX port\u00f2 notevoli modifiche, sia nell'ambito civile della vita licodiese sia in quello religioso. Con l'aumento della popolazione si avvert\u00ec maggiormente l'esigenza di un luogo di culto pi\u00f9 ampio rispetto a quello esistente.\nIl vicario Giovanni Ardizzone, in una relazione dei primi del secolo, palesava al vescovo di Catania il disagio dei fedeli che durante le celebrazioni assiepavano anche l'area destinata ai presbiteri. Contrariamente la chiesa monastica rimase idonea per le celebrazioni dei monaci e conservava il rango di chiesa madre, adoperata per i quaresimali e le funzioni solenni. Cos\u00ec nel 1831 iniziarono i lavori di ampliamento della chiesa del Santissimo Crocifisso, che furono portati a termine, per ci\u00f2 che concerne la fabbrica, intorno al 1840. L'architettura della nuova chiesa fu ispirata dal gusto artistico prevalente nell'epoca, il neoclassico.\nPer\u00f2 questa nuova fabbrica non ebbe un percorso agevolato, anzi cominci\u00f2 a declinare a partire dal 1866, quando a seguito dell'applicazione delle leggi imposte dal nuovo Stato, vennero soppressi gli ordini religiosi, e il Venerabile Monastero di Santa Maria di Licodia e San Nicol\u00f2 l'Arena di Catania, che fino ad allora aveva mantenuto il diritto di patronato sulla parrocchia, non potette pi\u00f9 elargire i fondi per il mantenimento della stessa. Il nuovo \u201cPatrono\u201d della Parrocchia divenne l'amministrazione del Demanio, i cui fondi per\u00f2 non si dimostrarono sufficienti al mantenimento delle fabbriche, infatti nel 1883 il parroco Giacomo Maggiore, ultimo parroco monastico di Licodia, supportato dai cittadini, invi\u00f2 una richiesta all'Arcivescovo di Catania onde intercedere presso le autorit\u00e0 per ottenere dei finanziamenti e avviare i lavori per il completamento e la ristrutturazione decorosa della chiesa, che a causa di intemperie e terremoti era divenuta pericolante, mentre la chiesa madre di Santa Maria divenne propriet\u00e0 del Comune.\nNel 1887, \u00abdopo tanti sacrifici sostenuti da questa cittadinanza che con volontarie offerte contribu\u00ec ad adempiere il prospetto di queste uniche due chiese\u00bb, furono completati i lavori dell'interno della chiesa del Crocifisso e dell'unica facciata sotto la direzione dall'architetto comunale Antonino Magr\u00ec, che lavor\u00f2 alla fabbrica gi\u00e0 dal 1875.\nRiguardo alla chiesa ,adre di Santa Maria, dietro le pressanti richieste dei cittadini, venne riaperta al culto nel 1879, ma solo nel 1905 le autorit\u00e0 del tempo la cedettero alla Parrocchia assieme a parte dei locali del monastero, con l'impegno che \u00abdelle due chiese se ne facesse un solo tempio mediante opere d'arte\u00bb, e ci\u00f2 fu messo in opera tramite l'apertura di tre archi nel muro di confine tra le due fabbriche. In questo modo si cre\u00f2 una tipologia atipica per l'impianto chiesastico ovvero le due navate.\nCon il beneplacito dell'Arcivescovo Giuseppe Card. Francica Nava iniziarono i lavori e il 1\u00ba novembre nel 1919 la chiesa venne aperta al culto. Lo stesso Arcivescovo, il 21 giugno 1926, costituir\u00e0 la nuova parrocchia di diritto diocesano.[5]\nCon l'avvento del cappellano Luigi Panepinto (1905-1926), la chiesa di Santa Maria, degli ex cassinesi, in conformit\u00e0 alla gi\u00e0 sedimentata devozione verso il santo Patrono, venne dedicata a San Giuseppe. Il suddetto sacerdote, fervoroso e zelante, nel 1910 rinnov\u00f2 completamente l'aspetto originale dell'edificio, occultando con le applicazioni di stucchi ornamentali di stile liberty, gli elementi medioevali della chiesa. Sulla volta rialzata del santuario venne realizzata una calotta ellissoidale, e conformemente alla \"devotio\" del periodo vennero rimodulati gli altari bassi. \nGli aspetti architettonici dell\"Ecclesia Munita\" di Santa Maria.\nElementi medievali della Chiesa di Santa Maria.\nLa lettura degli aspetti architettonici dell\"'ecclesia munita\" di Santa Maria e del complesso abbaziale, insieme alla parrocchiale chiesa del SS. Crocifisso, con la quale a oggi costituisce un unico edificio, \u00e8, nello stato attuale, difficoltosa a causa dei ripetuti e disarmonici rimaneggiamenti, razzie e distruzioni subite per tutto il secolo XX, si prover\u00e0 per\u00f2 a ricostruire gradualmente gli aspetti architettonici di questo complesso chiesastico, partendo da due dati: gli elementi architettonici ancora esistenti e le fonti archivistiche. Dell'originale chiesa di Santa Maria, quella della donazione normanna, non esistono che pochi frammenti lapidei, per lo pi\u00f9 rocchi di colonna, obliati in cortili del quartiere a sud dell'abitato, \"Licodia Vetus\", nonch\u00e9 un capitello in pietra lavica, di stile bizantino, depositato in Parrocchia, e una colonna con capitello reimpiegata come elemento decorativo nell'ambiente alla base della torre.\nDella successiva chiesa di Santa Maria esistono a oggi diversi elementi, alcuni dei quali fagocitati dall'impianto successivo, che per\u00f2, affiancati alla lettura delle fonti, ci possono dare un'idea abbastanza convincente di quello che doveva essere l'aspetto del complesso il cui impianto generale risponde alle caratteristiche degli edifici siciliani riconducibili alla severa latinizzazione influenzata dai Cassinesi a partire dal regno di Ruggero II. \nInnanzi tutto la torre giurisdizionale sul fianco sinistro del secolo XII, poi l'abside a ogiva (fortemente occultata dagli stucchi del 1910), quindi l'innesto della volta del santuario con la navata, per poi passare alla scala a chiocciola del bastione di mezzogiorno, cio\u00e8 sul lato dell'antico cimitero (oggi scala d'accesso al campanile), il vano d'accesso alla torre con il suo arco, e poi elementi di decorazione architettonica come una monofora lobata sul lato esterno del santuario nel vano dell'ex sacrestia, che conservatasi nella sua interezza ci potrebbe essere d'aiuto per immaginare anche l'aspetto dell'antico portale.\nTutti gli elementi architettonici ad arco esistenti nella chiesa di Santa Maria si presentano con l'ogiva, con l'eccezione di alcune aperture della torre. Uno di quelli meglio conservatosi \u00e8 la monofora nel perimetro esterno del santuario sul lato settentrionale. Riemersa e riscoperta da poco si presenta con l'intradosso a cimasa unica in pietra lavica e l'estradosso con cornice in pietra bianca scanalata con tracce di policromia murale alla base. Questi elementi, combinati con le fonti archivistiche, ci daranno l'opportunit\u00e0 di ricreare l'aspetto della chiesa turrita di Santa Maria di Licodia.\nForse le sue forme potevano essere paragonate a quelle di altri edifici di pari tipologia, tuttora integri in larga parte, distribuiti nel versante simetino-etneo e del Val Demone come ad esempio Santa Maria Maddalena della Valle di Josaphat a Patern\u00f2, la SS. Trinit\u00e0 a Forza d'Agr\u00f2, oppure Santa Maria la Cava di Aidone, anch'essa facente parte di un Monastero Benedettino fondato nel periodo della contea.\nIl fortificato complesso doveva quindi presentarsi in posizione sopraelevata su un terrapieno bastionato (quello che poi diventer\u00e0 la piazza principale o \"Murame).\"\nLa chiesa di Santa Maria, con la facciata rivolta a ponente, rientrata rispetto al piano, era (come lo \u00e8 tuttora) affiancata dalla facciata del Monastero sul lato sinistro. Questo edificio, oggi palazzo comunale, fu oggetto dei gi\u00e0 menzionati restauri del Caprara, ed era ripartito da paraste laviche con capitelli tuscanici, oggi sostituiti e rimodulati dagli stilemi ottocenteschi, e si concludeva sul cantone di ponente con un bastione. Sul fianco destro della chiesa il cimitero con un ulteriore bastione sul lato meridionale; sul versante sinistro della chiesa, rientrata e sovrastante le fabbriche della cappella di San Leone, la torre merlata, e infine il chiostro porticato.\nUn importante documento, che ci permette una ricostruzione visiva del complesso abbaziale nel 1734, \u00e8 quello che si desume dalla mappa acquerellata realizzata da Don Carmelo Raimondo. In essa ben si distinguono gli edifici chiesastici, Santa Maria e l'oratorio delle Anime del Purgatorio, la palazzata, il terrapieno bastionato con la Croce sullo spuntone, e la torre campanaria sovrastante e dominante, tutto attorniato dalle abitazioni del casale. Stessa immagine la rielaboriamo dalla descrizione offerta dal Parroco Giacomo Maggiore il quale dice: \u00ab(\u2026) l'illuminazione notturna del piano di rimpetto alle chiese, e delle case de particolari lungo le strade e nel proscenio del paese, tra le quali case signoreggia nel centro l'antico monastero di Santa Maria di Licodia dei PP. Benedettini, il quale facea bella mostra di s\u00e9 co' numerosi lumi ne rosoni e nella torre del campanile, che ricorda la munificenza e piet\u00e0 dei Normanni\u00bb.\nDa questa breve descrizione e dall'elemento grafico della mappa, possiamo anche ricostruire l'aspetto della facciata della chiesa di Santa Maria, prima della definitiva trasformazione nel 1887: a un ordine, affiancata da lesene in pietra lavica (le stesse esistenti ancora sulla facciata del palazzo comunale), sormontata dal timpano, con rosone centrale e portale gotico. Di questo portale ci da testimonianza un'altra fonte, quella di Wolfgang Sartorius von Waltershausen (1809-1876), geologo e astrologo, il quale nel suo studio pubblicato \"Der Aetna\" scrive: \u00ab\u00e8 possibile trovare resti medioevali nell'aria etnea, secolo XII-XV, a carattere saraceno e normanno soltanto in pochi luoghi. Sono le torri di Adern\u00f2 e Patern\u00f2, insieme a poche chiese e portali, per esempio Santa Maria di Licodia, giungono a noi dai quei tempi, risparmiate in egual modo da possenti terremoti come dalla mano dell'uomo\u00bb.\nL'interno dell'antica \"Ecclesia munita\" di Santa Maria.\nPoco possiamo dire dell'interno della chiesa: la fonte pi\u00f9 antica alla quale possiamo fare riferimento \u00e8 la relazione del 1757 della visita dell'Abate Anselmo Valdibella nel quale si evince la presenza di tre altari. Le brevi note del vicario Giovanni Ardizzone ci riferiscono essere \u00abLo edifizio della prima (la parrocchiale) di lieve considerazione, quello della seconda ottimo ossia migliore di quella prima. (\u2026) il culto divino in ambo due \u00e8 fervoroso. Le chiese nella estensione di canne 25 siciliane, ognuna fuori il santuario due altari bassi\u00bb\nDa queste due fonti apprendiamo che il numero degli altari sia nel Settecento sia all'inizio dell'Ottocento, fosse dunque di tre, l'altare maggiore e due laterali. Questi erano dedicati a San Benedetto e a Santa Maria di Licodia, infatti nel verbale della visita pastorale dell'arcivescovo di Catania Giuseppe Benedetto Dusmet si legge:\n\u00abPass\u00f2 quindi a visitare la Chiesa Sacramentale di Santa Maria un tempo appartenente ai PP. Benedettini di San Nicol\u00f2 l'Arena di Catania, era retta dal Cappellano D. Domenico Anile, dove visitando gli altari ordin\u00f2 che la lapide dell'altare maggiore fosse situata un po' pi\u00f9 avanti, sicch\u00e9 vi si possa posare in centro il calice nella celebrazione della santa messa. Ordin\u00f2 che si regolassero le graticce dei confessionali come si disse per quelle della parrocchia, il resto fu trovato tutto in regola. Se non che dispose che a sue spese si facesse la cornice indorata con i corrispondenti cristalli ed ornamenti nell'altare di S. Benedetto onde fare simmetria coll'altare di rimpetto sacrato a Maria Santissima, a qual uopo deposit\u00f2 nelle mani di questo Vicario Foraneo la somma di lire cento\u00bb.\nQuesto ci indicherebbe la dedicazione di due altari, forse quelli pi\u00f9 antichi e prossimi al presbiterio, ma gi\u00e0 a fine Ottocento si conta la presenza di altri due altari, parlandosi dunque di \u00abambiente spazioso con cinque altari\u00bb.\nDell'altare maggiore sappiamo essere stato ornato da un padiglione e impreziosito da tre tele raffiguranti \u00abSan Vito, San Giuseppe, San Luigi Gonzaga con le cornici in legno dorato\u00bb. Gli altri altari erano con molta probabilit\u00e0 dedicati a San Luigi Gonzaga e a Santa Gertrude. Interessante notare negli inventari la presenza di una grande croce di legno stile gotico col Cristo pittato sulla stessa croce forse sospesa sopra l'arco del santuario.\nIl coro monastico era, con molta probabilit\u00e0, collocato sopra l'ingresso della chiesa, in quella che oggi \u00e8 intesa cantoria, nello stesso luogo in cui era sistemato l'organo. Questa ubicazione \u00e8 supportata da due fonti, la prima \u00e8 quella relativa alla sistemazione definitiva dell'orologio sulla facciata della chiesa, per la quale si fa richiesta, onde agevolare la manutenzione dello stesso, di aprire un buco per far scendere i contrappesi nel luogo del coro. La seconda \u00e8 segnalata dalla numerosa presenza di tele poste sull'organo che appaiono nell'inventario del 1919, la cui collocazione sembrerebbe alquanto inutile in un luogo cos\u00ec distaccato dall'aula liturgica.\nLa chiesa parrocchiale del Crocifisso.\nAspetti architettonici della chiesa settecentesca.\nPer ricostruire gli aspetti architettonici della chiesa parrocchiale possiamo tenere conto di fonti molto importanti quali i verbali di Sacra Visita.\nPartendo sempre dalla mappa acquerellata dei Feudi di Licodia, possiamo intuire che l'edificio fosse molto piccolo, e certamente non di grande pregio architettonico, con il tetto a unico spiovente, e un intuibile rosone sulla facciata, forse rifatto a imitazione di quello pi\u00f9 antico e importante della chiesa monastica, e la facciata era rivolta ugualmente a ponente.\nVito Maria Amico nel suo \"Lexicon Topographicum\" edito nel 1760 dice a proposito della chiesa \u00ab\"Vici paro\u010dhia, sub SS. Crucifixi titulo Monasterii eleganti templo hodie adjungitur, cujus est Rector ejusdem Ordinis Monachus (\u2026) Presbyteri seculares Divinis celebrandis officiis intendum\u00bb.\"\nLa prima descrizione dell'interno dell'edificio ci giunge grazie al verbale della visita di Monsignor Corrado Maria Deodati Moncada il 4 novembre 1780, da cui si evince chiaramente la presenza di un unico altare sul quale era collocato il grande Crocifisso, titolare della ricostituita parrocchia; vi erano anche alcune statue, il fonte battesimale e si evidenzia il luogo della sepoltura degli abitanti.\nLavori di abbellimento, con l'aggiunta di un altare dedicato a San Giuseppe si ebbero nel decennio successivo, infatti nella successiva Visita di Monsignor Deodati Moncada nel Maggio del 1791 si legge: \u00abvisit\u00f2 il fonte battesimale e gli oli santi, (\u2026) l'altare di San Giuseppe, li confessionili\u00bb.\nAll'inizio del secolo successivo, si notano ulteriori lavori di accrescimento artistico con la realizzazione di un nuovo altare maggiore \u00aballa romana nuovamente fatto con li cornici indorati con suo tabernacolo foderato\u00bb, oltre all'aggiunta di un ulteriore altare laterale, frontale a quello di San Giuseppe, dedicato all'Immacolata. Entrambi gli altari erano ornati con le tele effigianti i detti titolari.\nL'aumento demografico degli abitanti del casale fece avvertire sempre pi\u00f9 l'esigenza di un nuovo edificio per la parrocchia. Nel 1825 il parroco Savuto cos\u00ec scriveva al vescovo: \u00abElla non ignora a mio credere che il puoco numero dei preti di questa ed il numero della popolazione alquanto aumentata fa si che non puochi fedeli non posso prestare il dovuto culto alla Divinit\u00e0 non solo, ma attesa la ristrettezza di questa chiesa non puochi sconcerti, ed irriverenze s'osservano\u00bb.\nFu cos\u00ec che nel 1831 l'antico luogo di culto venne abbattuto per fare posto alla nuova fabbrica.\nLa nuova fabbrica della Parrocchia (1831-1919).\nLa nuova chiesa fu completata nel 1840. L'ambiente molto pi\u00f9 vasto, provvisto di un'ulteriore sepoltura, venne abbellito con due grandi tele che si aggiungevano alle preesistenti: la tela della \"Sacra Famiglia\", realizzata da Giuseppe Rapisarda nel 1841, e una pi\u00f9 antica, \"San Leone che sconfigge Eliodoro\", dipinta negli anni 80 del \u2018700 da Matteo Desiderato. Questa tela, che ripropone in una rilettura settecentesca quella leggenda che vede il Vescovo di Catania ardere il negromante Eliodoro, era stata commissionata per il ricostruito tempio di San Nicol\u00f2 l'Arena, dove per\u00f2 non fu collocata e perci\u00f2 spostata nella chiesa parrocchiale monastica di Licodia, dove era secolare il culto leonino.\nMa come gi\u00e0 detto i lavori di questa fabbrica andarono molto a rilento a causa di mancanza di fondi ed eventi naturali, come il terremoto del 1856. Tuttavia dalla relazione della visita del 1875 comprendiamo che essa doveva essere completa, e decorosa: \u00ab( [...] ) Indi sal\u00ec l'altare maggiore e fatte le preci di rito della Visita impart\u00ec agli astanti l'indulgenza (\u2026.) Poi impartita all'accalcato popolo la trina benedizione col Santissimo Sacramento, cominci\u00f2 la visita degli altari, e trov\u00f2 tutto in regola, come pure in regola il Fonte Battesimale, nei confessionali ordin\u00f2 che si ribattessero i fori della graticella di latta onde restringerli (\u2026) ed avendo osservato che la volta del tempio \u00e8 lesionata, raccomand\u00f2 di ristorarla alla meglio quanto prima\u00bb.\nConosciamo anche che parte degli arredi fossero comunque di buona fattura, eredi diretti di quel lustro antico goduto durante il Patronato monastico.\nL'aspetto interno che mantenne la navata fino ai lavori di unificazione, \u00e8 desumibile dal verbale di consegna degli arredi redatto nel 1912, grazie al quale sappiamo che la navata fosse provvista di quattro altari dedicati a San Giuseppe, alla Madonna Immacolata, a San Francesco d'Assisi e a San Leone, oltre all'altare maggiore sempre dedicato al Santissimo Crocifisso, oltre a un piccolo altare dedicato alla Madonna del Carmelo, il cui simulacro fu donato nel 1902.Anche la chiesa parrocchiale era ben provvista di diverse tele di varia dimensione e di buona fattura, oltre che di alcuni simulacri.\nL'architettura della chiesa parrocchiale per\u00f2 fu quella che maggiormente risent\u00ec dei lavori d'unificazione del 1919, i quali, oltre alla perdita di due altari laterali, squilibrarono completamente la simmetria della navata. Inoltre l'intera parte absidale fu riformata nel suo aspetto originario e ridimensionata.\nL'avvento di un clero diocesano poco sensibile alla secolare storia di questo luogo e alla spiritualit\u00e0 benedettina che lo aveva plasmato e guidato, port\u00f2 alla cancellazione visiva di tutti quegli aspetti che potessero rimandare a quel passato. Persino il Santissimo Crocifisso titolare della Parrocchia fu spostato dalla sua naturale collocazione sull'altare maggiore e collocato nell'ex chiesa di Santa Maria, ora navata laterale, offrendo cos\u00ec sia al fedele, sia al visitatore, una lettura storica e teologica snaturata dell'interno dell'edificio sacro.\nAspetti artistici e architettonici dell'attuale chiesa madre.\nDopo aver esposto la storia e il travaglio architettonico di queste due chiese unificate descriviamone l'aspetto attuale:\nL'esterno.\nLa facciata.\nLa realizzazione dell'attuale imponente facciata, fu inserita nel piano di rinnovo urbanistico del centrale Piano della Murame (Piazza Umberto I), avvenuto nella seconda met\u00e0 del secolo XIX, che previde un ridisegno architettonico unitario degli edifici prospicienti sulla stessa.\nLa costruzione della facciata inizi\u00f2 probabilmente nel 1840, ma un documento del 1846 parla ancora del prospetto unificato ma non ultimato nelle fabbriche, le quali vennero completate nel 1888 con la sistemazione dell'orologio.\nLa facciata della chiesa rivolta a ovest, si erge imponente e maestosa sull'elevata piazza, dominando con la sua mole il centro storico del paese. \u00c8 composta da due ordini, con tipologie architettoniche diverse, dorico e jonico. Il primo ordine \u00e8 ripartito in cinque sezioni, scandite dal susseguirsi di lesene doriche. Due di queste ospitano i due portali del secolo XV risalenti all'epoca dell'abate Platamone. I portali incorniciati da mostre in pietra bianca lunettati, sono sovrastati da aperture semicircolari, che propagano luce all'interno dell'edificio. Le porte bronzee sono opera moderna del M\u00b0 G. Girbino, installate nel marzo del 2003.\nLa Porta del Sole, a destra, \u00e8 decorata da pannelli riportanti episodi del Nuovo Testamento. Le formelle della Porta Santa Maria, a sinistra, riproducono i santi benedettini legati alla storia della Chiesa locale. Al centro del primo ordine troneggia una maestosa statua raffigurante Cristo Re, inserita il 5 settembre 1932 in occasione del Congresso eucaristico diocesano.\nIl cornicione a fasce aggettanti separa dal secondo ordine occupato dalla cella campanaria. Questi \u00e8 ripartito in tre sezioni, inquadrate da lesene con capitelli in stile jonico. Nelle bifore delle sezioni laterali, prendono posto le quattro campane. Due grossi vasi ornamentali in pietra decorano l'estremit\u00e0 dell'ordine.\nIl timpano corona la facciata. Nel frontone prende posto l'orologio risalente ai Padri Benedettini (citato gi\u00e0 in documenti del 1756). Agli angoli inferiori degli spioventi, due banderuole a vento a guisa di puttini, caratterizzano la fisionomia dell'edificio. Sulla punta del timpano un acroterio regge la Croce ferrea affiancata dalle ottocentesche campane dell'orologio.\nLa torre campanaria.\nL'elemento medioevale meglio conservatosi fino ai giorni nostri \u00e8 la torre giurisdizionale, chiamata anche di San Nicol\u00f2, che per il suo valore simbolico \u00e8 entrata a far parte dell'araldica comunale.\nLa torre, a pianta quadrangolare \u00e8 coronata dalla merlatura ghibellina, ed edificata su precedenti elementi d'epoca araba.\nLa parte superiore del campanile \u00e8 abbellita da una gradevole decorazione a intarsio murario a due motivi: il superiore a bande orizzontali alternate di pietra lavica e bianca, e a scacchiera quello inferiore. Questo elemento decorativo \u00e8 quello che caratterizza la cella della torre campanaria, e trova molte affinit\u00e0 con le decorazioni murarie delle chiese del Val Demone dei secoli XI-XII, nonch\u00e9 con quelle dei campanili della Campania, o del basso Lazio come quello di Santa Maria di Itri.\nGli elementi decorativi fanno da cornice alle bifore e alla monofora che si aprono sui quattro lati. La bifora pi\u00f9 elaborata \u00e8 quella che si apre sulla facciata principale a ponente. Le due ogive sono incorniciate da una doppia cimasa, della quale la pi\u00f9 esterna, pi\u00f9 aggettante, presenta un fitto fregio che prosegue sugli abachi. I piedritti esterni sono di pietra bianca, mentre quello centrale in pietra lavica. Sugli angoli esterni degli abachi e nell'innesto centrale della cimasa, tre teste di animali, due civette e una volpe. La presenza della colonna nera e degli animali legati all'idea della notte (la volpe \u00e8 un predatore notturno, e le civette rapaci notturni da sempre legati a infausti eventi), ci porta a immaginare che questa facciata, rivolta sul lato del tramonto, sulla quale era inserito anche l'orologio, fosse carica di simboli legati alle tenebre e della morte, e quindi un continuo \"memento mori\" ai fedeli che ricordassero sempre la transitoriet\u00e0 della vita e quindi la necessit\u00e0 di ricorrere costantemente alla grazia divina. Non di meno va anche considerato che la civetta, gi\u00e0 dall'epoca classica in quanto animale sacro ad Atena, \u00e8 anche simbolo della sapienza, si pu\u00f2 perci\u00f2 anche supporre che la presenza di queste nel campanile, che regolava sia i ritmi del lavoro che della preghiera, sia un richiamo alla Sapienza a cui ogni uomo deve anelare in ogni momento e condizione della propria esistenza.\nSui restanti lati della cella si aprono altre due bifore, sulla facciata nord e a levante, e una monofora a tutto sesto, espressioni del mutato linguaggio delle tendenze artistiche delle maestranze operanti in Sicilia nei secoli XIV e XVI.\nEx-cappella di San Leone.\nL'antica cappella di San Leone si trovava esattamente sotto la torre campanaria con il prospetto in prossimit\u00e0 della facciata della chiesa. Di essa rimane solo il muro perimetrale destro sul quale emerge un'ogiva in pietra lavica. Ma questo luogo ebbe una notevole importanza in quanto erede dell'antico romitorio etneo di San Leone de Nemore o del Pannacchio e detentore del titolo priorale di San Leone, ivi trasferito nel 1589 dal Cardinale Fabrizio Mandosio, Vicario Apostolico per la Diocesi di Catania che accord\u00f2 al monastero la facolt\u00e0 di costruire un altare dedicato a San Leone del Pannacchio, facendovi celebrare messe e altri uffici divini, e non per ultimo, in quanto luogo di sepoltura degli abati, priori e parroci monastici.\nGli interni della chiesa.\nLa planimetria della chiesa si dispone seguendo l'orientamento Ovest-Est, dettato dalle antiche tipologie che prevedevano l'altare collocato verso l'oriente, luogo di nascita del sole, che allegoricamente rappresenta Cristo che viene a illuminare chi giace nelle tenebre.\nL'interno della chiesa si presenta luminoso, spazioso e sobrio.\nLa navata principale gi\u00e0 chiesa parrocchiale del Crocifisso.\nLa navata destra \u00e8 il risultato dell'ampliamento ottocentesco della chiesa parrocchiale del SS. Crocifisso. Ulteriori modifiche, sicuramente pi\u00f9 lesive furono apportate dai lavori di unificazione del 1919.\nAlla navata si accede tramite un vestibolo, \u00e8 suddivisa in due campate coperte dalla volta a padiglione e conclusa dall'abside. Il vestibolo contiene gli elementi che rimandano al Sacramento del Battesimo: la Cappellina del Battistero, sul lato sinistro, che contiene il fonte in marmi policromi (secolo XVIII), l'acquasantiera, sul lato destro, in marmi mischi di richiamo barocco. L'intradosso dell'arco vestibolare \u00e8 decorato da due ovali affrescati con i Santi Pietro e Paolo. La presenza degli Apostoli \u00e8 altamente simbolica, essi sono infatti i maggiori rappresentanti delle Fede Cattolica e della Dottrina Cristiana.\nLa cantoria sovrasta il vestibolo e mostra l'organo a canne realizzato negli anni '60 dalla ditta Ruffatti di Padova in sostituzione del precedente strumento settecentesco, andato perduto durante la Seconda Guerra Mondiale.\nLa parete destra della navata \u00e8 ripartita da robuste lesene di ordine tuscanico. Fra esse si aprono due grandi archi ciechi dove prendono posto altrettanti altari marmorei: il primo dedicato al vescovo San Leone (gi\u00e0 alla Madonna del Carmelo) e il secondo all'Immacolata. Entrambi sono arricchiti dalle grandi tele raffiguranti i titolari. Tra i due altari si apre porta laterale della chiesa sovrastata dall'immagine di Santa Cecilia Martire protettrice dei musicisti. Prossimo al presbiterio il pulpito ligneo donato da Giuseppe Ardizzone Sotera nel 1911.\nL'abside \u00e8 introdotta dall'arco trionfale poggiante su massicce colonne doriche. Dominante su tutto l'artistico altare monumentale sovrastato dalla grande tela della Sacra Famiglia di Giuseppe Rapisardi (1841). L'altare in marmi policromi fu installato nella seconda met\u00e0 dell'Ottocento su iniziativa del parroco G. Maggiore.\nNel 1932 il sacerdote Giuseppe Ronsisvalle Corsaro fu Angelo commission\u00f2 al pittore paternese Giuseppe Carmeni (1906-1964) la decorazione pittorica della navata. Originariamente essa era composta da imitazioni di marmo alle colonne, di stucchi e poi gli affreschi incorniciati. Questa decorazione sub\u00ec una profonda manomissione negli anni sessanta del Novecento. Gran parte d'essa, rovinata dalla guerra e dai lavori per l'impianto elettrico, fu occultata. Tuttavia si risparmiarono gli affreschi suddivisi tra la navata, l'abside e la volta. Venendo meno tutto gli ornamenti che facevano loro da raccordo gli affreschi superstiti risultano poco armoniosi.\nGli affreschi cos\u00ec si suddividono: gli ovali con San Pietro, San Paolo e Santa Cecilia nella navata. Il transito di San Giuseppe e lo Sposalizio (interpretazione dell'opera omonima di Raffaello) nelle pareti dell'abside componendo cos\u00ec un ciclo pittorico dedicato a San Giuseppe. Sul catino absidale \u00e8 raffigurata l' \"Apoteosi del Santissimo Sacramento\" rappresentato sul globo all'interno di un ostensorio (copia del manufatto conservato nella chiesa) e adorato da 33 angeli (che rimandano agli anni di Cristo) con simboli della passione, sovrastati dallo Spirito Santo e dal Triangolo della Santissima Trinit\u00e0.\nNella volta sono invece rappresentati: i Quattro Evangelisti con i rispettivi simboli nelle vele, \"San Giuseppe in Gloria\" circondato da una schiera di puttini osannanti al centro della volta, alle estremit\u00e0 due ovali con le immagini allegoriche della \"Nuova Alleanza\" con l'Agnello sul libro dei sette sigilli e \"L'Antica Alleanza\" con le tavole del decalogo. Sopra l'arco della cantoria: tre figure muliebri osannanti con i candidi gigli e il libro dei salmi e un cartiglio con il salmo \"Cantete Deo et date illi honorem.\"\nSui pilastri della parete sinistra sono collocate due tele di recente fattura: San Leone del Pannacchio, copia dell'antica tavola che attualmente trovasi nella parrocchia di San Leone a Catania e quella dei santi Nicola, Placido e Mauro. \nLa navata laterale gi\u00e0 chiesa matrice di Santa Maria.\nLa navata laterale, ovvero la Matrice monastica di Santa Maria, successivamente dedicata al patrono San Giuseppe, bench\u00e9 di dimensioni minori risulta essere di maggior rilievo storico e architettonico. Il suo aspetto attuale \u00e8 conseguente ai lavori del 1910 commissionati dal sacerdote Luigi Panepinto. La navata, coperta dalla volta a botte, \u00e8 divisa in tre campate scandite da coppie di paraste scanalate con capitelli d'ordine tuscanico. \u00c8 introdotta da un vestibolo sopra il quale si apre l'ambiente gi\u00e0 occupato dal coro ed \u00e8 chiusa dal transetto. La volta del transetto \u00e8 conclusa dalla cupola ovale poggiante sui pennacchi. Nella parte di fondo si apre l'antica antica abside della chiesa monastica ancora ben distinguibile nella sua struttura gotica bench\u00e9 occupata dall'altare (1933) e camuffata dagli stucchi realizzati da Giuseppe Anile (1910). Quest'ambiente, oltre a essere il luogo pi\u00f9 antico dell'edificio, \u00e8 anche il pi\u00f9 sacro poich\u00e9 vi si adora il Santissimo Sacramento e vi si conservano le immagini pi\u00f9 care alla piet\u00e0 popolare: Il Crocifisso (secolo XV) e il venerato simulacro del Patriarca San Giuseppe (secolo XVII). La statua del Santo Patrono \u00e8 collocata nella parete sinistra dentro un sacello che la custodisce per tutto l'anno. Il sacello, chiamato \"cameretta\", \u00e8 chiuso da una porta lignea intagliata (secolo XVIII). Tra la navata e il transetto sono posizionate due statue: San Benedetto Abate (secolo XVIII), e Santa Gertrude la Grande, pregevole opera tardo cinquecentesca, qui poste dopo la perdita dei due rispettivi altari a seguito dei lavori d'unificazione delle due chiese.\nParalleli ai fornici del muro mediano in tre archi ciechi, gli altari marmorei dedicati rispettivamente: al Sacro Cuore di Ges\u00f9, alla Madonna di Licodia e a San Luigi Gonzaga. Nel primo altare, graziosamente ornato da stucchi a tema eucaristico, \u00e8 esposta una bell'immagine realizzata in cartapesta da Luigi Guacci (inizi del secolo XX). Il secondo altare contiene l'icona bizantina della Madonna di Licodia, realizzata nel 1988 su iniziativa dell'Azione Cattolica parrocchiale per dare nuovo impulso all'antico culto verso la Madre di Dio di Licodia (di cui si conservava il simulacro trafugato nel 1974). L'icona fu benedetta l'otto Maggio 1988 da San Giovanni Paolo II. Sul terzo altare fa bella mostra di s\u00e9 la pregevole statua di San Luigi opera di Filippo Quattrocchi. Collocata sotto il primo arco tra le due navate un altro importante elemento della chiesa monastica, la vasca di un'acquasantiera in marmo, riconducibile alla scuola gaginiana (secolo XVI), con l'immagine in bassorilievo della Vergine col Bambino. Nel 2018 si \u00e8 aggiunto agli altari esistenti quello dedicato a San Francesco d'Assisi, testimonianza del culto secolare verso il Poverello di Assisi di cui si venerava una statua settecentesca ora perduta. \nLe opere.\nLe pale d'altare.\nDel vasto patrimonio pittorico un tempo conservato tra la chiesa del Monastero e quella parrocchiale, oggi non rimangono che poche opere, alcune d'autore, che meritano per\u00f2 di essere attenzionate per la loro peculiarit\u00e0 artistica\n\"L'Immacolata\".\nNell'ambito della produzione artistica del secolo XVIII si inserisce la grande tela dell'Immacolata. La \"pietas\" mariana del Settecento che coinvolge la ripristinata parrocchia licodiese, \u00e8 convogliata verso la devozione all'Immacolata Concezione, un culto speciale che anima lo zelo religioso del Regno di Sicilia, sostenuto dai Re di Spagna, che a pi\u00f9 riprese avevano pronunciato il solenne \u201cVoto sanguinario\u201d con il quale ci si impegnava a difendere il privilegio mariano \u00abfino all'effusione del sangue\u00bb e che fu rinnovato ancora nella citt\u00e0 di Catania, supportato dal vescovo Pietro Galletti, nel 1752. La tela licodiese si caratterizza per la fusione di tre temi iconografici cari alla \"devotio\" mariana, dove si combinano armoniosamente l'immagine dell'Immacolata Concezione, dell'Assunta e dell'incoronazione di Maria. Questa combinazione trova in diocesi dei corrispettivi nell'affresco della calotta della chiesa di San Benedetto a Catania, eseguito nel 1726 da Giovanni Tuccari, e nella tela conservata nella matrice di Belpasso. Una comparazione con la tela dell'Immacolata della Matrice di Salemi, con la quale esistono parecchie affinit\u00e0 stilistiche, potrebbe attribuire la paternit\u00e0 dell'opera alla mano di Nicol\u00f2 Mineo, pittore operante a Palermo nella prima met\u00e0 del Settecento, ipotesi che farebbe collocare l'opera ai primi decenni del secolo. La prima menzione di questa tela si desume dalla visita pastorale del 1808 nella quale \u00e8 descritta come \u00abun quadro dell'Immacolata Concezione colla mezza luna d'argento, e suo giglio e 12 stelle con sua cornice indorata\u00bb. Qualora si trattasse di questo dipinto e non di uno dei tanti andati perduti, si pu\u00f2 sostenere che l'opera, negli anni precedenti alla visita, non fosse collocata nella chiesa parrocchiale, dove per\u00f2 \u00e8 certo che abbia avuto un suo altare dalla fine dell'Ottocento. Il dipinto risponde ai caratteri dell'arte tardo barocca, con l'utilizzo accorto di fonti di luce, dalle calde sfumature ocra, che conferiscono una consistenza volumetrica alle figure ben dettagliate nei contrasti chiaroscurali. La composizione si divide in due ordini: in quello inferiore, nell'atto dell'Assunzione, si staglia la figura di Maria, fulcro di tutto il dipinto, assisa su un trono di nubi, che si stacca dal cielo azzurro dello sfondo. La Vergine indossa ampi abiti dalle forti tinte legati alla tradizione iconografica, la veste rossa simbolo della regalit\u00e0 alla quale si avviluppa l'ampio manto blu, rappresentazione della divinit\u00e0, che sollevandosi in ampie pieghe segue il movimento delle articolazioni. Ha il capo fasciato da un velo plissettato, che scende fino al petto, ed \u00e8 circondato da dodici stelle. Il volto \u00e8 raggiante ma dalla espressione umile, in perfetta sintonia con la rappresentazione dell'Ancilla Domini, con gli occhi socchiusi e in atteggiamento orante. Le mani sono unite in preghiera. Ai piedi della Vergine i simboli iconografici con i quali si rappresenta l'Immacolata Concezione, il serpente e la luna. Il piede sinistro calpesta il serpente genesiaco dalla testa di lupo che incombe sul globo. La falce lunare, simbolo di rinascita, e richiamo alla visione della Donna dell'Apocalisse, sottost\u00e0 al piede di Maria e grava sul serpente. Un putto avvolto in un velo rosso svolazzante sulle nubi, inchinato accanto al ginocchio di Maria, volge lo sguardo verso il globo e soavemente indica la Vergine, esempio di Purezza, alla quale fa riferimento il candido giglio che regge nella mano. Dietro la Madonna, le teste di altri due angeli si affacciano volgendo lo sguardo fuori dalla tela verso lo spettatore. Nel secondo ordine, su troni di nembi, rischiarata dalla luce raggiante, la Santissima Trinit\u00e0 accoglie l'ingresso della Vergine in Cielo. Sulla destra Dio Padre raffigurato come un anziano canuto, con il triangolo luminoso dietro il capo, osserva la pi\u00f9 eccelsa delle sue creature. Con la mano sinistra regge uno scettro e il globo. Sulla sinistra Ges\u00f9 Cristo raffigurato nelle vesti del Risorto, con la candida veste svolazzante, regge vittorioso la Croce simbolo di Redenzione. Entrambi sollevano sul capo di Maria la corona con cui la investiranno di dignit\u00e0 regale. Lo Spirito Santo, sotto le sembianze di una nivea colomba aleggia su Maria. Le teste di tre putti alati arricchiscono lo spazio sopra la Triade.\nSan Leone che sconfigge Eliodoro.\nLa grande tela, firmata e datata \"Mathaeus Desideratus Pingebat 178..\" fu commissionata dai PP. Benedettini del Monastero di San Nicol\u00f2 l'Arena di Catania per la loro chiesa, al pittore Matteo Desiderato (1750-1827), operante nella seconda met\u00e0 del secolo XVIII. Non si conoscono le ragioni per la quale l'opera fu rifiutata dall'ordine, ma essa venne trasferita presso la chiesa della Casa Madre di Santa Maria di Licodia, dove gi\u00e0 esisteva il culto per il Vescovo catanese. Nella tela \u00e8 raffigurato l'eroico evento della sconfitta del mago Eliodoro. Secondo la leggenda al tempo del vescovado di Leone esisteva a Catania un mago pagano, negromante, di nome Eliodoro i cui poteri straordinari gli consentivano addirittura di spostarsi volando da Costantinopoli a Catania a dorso di un elefante, lo stesso che la tradizione popolare addita come l'elefante di Piazza Duomo il simbolico \u201cLiotru\u201d, storpiatura del nome Eliodoro.\nLa Sacra Famiglia.\nLa grande tela centellinate pregevole opera d'arte commissionata al pittore catanese Giuseppe Rapisardi (1799-1853), per abbellire uno degli altari della nuova chiesa parrocchiale. L'opera firmata \u00e8 datata 1841. Quando nel 1911, la chiesa del Santissimo Crocifisso fu unita alla ex chiesa monastica, la tela fu collocata sopra l'altare maggiore, adornata da cornici intagliate del settecento, per conferirle pi\u00f9 dignit\u00e0 e valore. Il suo stato di conservazione \u00e8 ottimale e non ha mai subito particolari manomissioni o restauri. Durante il secondo conflitto mondiale la scheggia di un ordigno esploso sulla piazza, provoc\u00f2 un taglio sotto il piede della Madonna. In ricordo dell'evento e a memoria della particolare protezione impetrata sul paese, quel segno \u00e8 stato lasciato. L'opera, dalla sua centrale collocazione absidale, sembra dominare e insieme protegge l'intera navata principale del tempio. La Sacra Famiglia infatti \u201caccoglie\u201d i fedeli che si recano in chiesa a lodare Dio.\nLa Madonna della Cintura.\nLa tela, collocata in una parete della navata sinistra, \u00e8 un'opera del secolo XVIII, di scuola siciliana probabile copia di un'opera di fattura pi\u00f9 antica, forse un rifacimento di un'opera del Quattrocento. La Madonna della cintura viene invocata e venerata dagli agostiniani, in ricordo dell'apparizione della Vergine a Sant'Agostino. La domanda sorge quindi spontanea, come un'immagine venerata dagli agostiniani si trova in una chiesa benedettina? \u00c8 probabile che con questa immagine si volle rendere omaggio a padre Eutichio di Santa Flavia, generale dell'Ordine degli Agostiniani riformati di Catania, che dimostr\u00f2 al vescovo Galletti con voto del 25 gennaio 1754, il suo favore al riconoscimento della parrocchia di Licodia durante i dissensi con la collegiata di Patern\u00f2.\nSoggetto principale, la Madonna assisa su un trono di nubi, regge il Bambino Ges\u00f9 e dona con la mano destra la cintura a Santa Monica inginocchiata ai suoi piedi. La fisionomia rimarcata di Santa Monica fa supporre che si tratti del ritratto della committente dell'opera. Sant'Agostino \u00e8 inginocchiato dal lato opposto adornato da un ricco piviale e riceve il cuore in fiamme, suo attributo iconografico, dalle mani del Bambino. Sullo sfondo si nota una particolare vegetazione mediterranea insieme all'Etna fumante.\n\u00c8 da ricordare la particolare devozione che anticamente i fedeli tributavano alla Madonna della Cintura, sotto il titolo della Consolazione, basti pensare che nel 1868 il parroco Maggiore chiedeva la vescovo il permesso di istituire una congregazione femminile, allo scopo di incrementare la devozione.\nI simulacri.\nLa Madonna di Licodia.\nIl simulacro di \"Santa Maria di Licodia\" o del \"Robore Grosso\", elemento storico e culturale d'intenso valore per la comunit\u00e0 licodiese alla quale fu sottratto nel 1974, \u00e8 un prezioso manufatto ligneo risalente al secolo XIII di scuola siciliana fortemente ispirato dai connotati d'arte bizantina. Su di esso non mancarono di fiorire leggende di stampo bucolico che ne accrebbero il valore storico e devozionale. Secondo quanto riporta Vito Amico nella sua opera \"Siciliae Sacrae\" nell'anno 1447 (1470 secondo il testo di G. Recupero) il simulacro giunse dal cenobio di Santa Maria del Robore Grosso di Adrano alla chiesa abbaziale di Licodia dove era gi\u00e0 forte e consolidato il culto mariano. Questa statua, che assumer\u00e0 pertanto anche il titolo di Madonna di Licodia, diventa perci\u00f2 il riferimento della spiritualit\u00e0 mariana nella fascia simetino-etnea per il popolo, i nobili e gli abati, loro tutela. Dispensatrice di grazie si ricorda in particolare quella concessa all'abate Stefano Lazari (1680), salvato da un fulmine che lo colp\u00ec mentre si trovava inginocchiato all'altare della Madonna nella chiesa del Monastero. Ciononostante il culto verso questa immagine venne meno a iniziare dai primi decenni del secolo XX con sporadiche azioni liturgiche incoraggiate dal Cardinale Giuseppe Francica Nava che il 24 Marzo 1924 concedeva l'indulgenza di 200 giorni nel giorno della solennit\u00e0 liturgica il 5 Aprile. Dal dopo guerra il culto scompare del tutto e l'immagine, considerata anticaglia di scarso valore, viene abbandonata sulla cantoria della chiesa, da dove scomparir\u00e0 nel 1974. Licodia perder\u00e0 uno dei manufatti storici pi\u00f9 preziosi e un simbolo di un'antichissima devozione mariana. Nell'anno 2020 la Parrocchia ripropose un nuovo simulacro che riprendesse in larga parte le fattezze dell'originale. Questa nuova statua, come l'antica da cui trae ispirazione \u00e8 riconducibile all'iconografia della'Odigitria. I volti sono molto rassomiglianti a richiamare il legame carnale e spirituale tra il Figlio e la Madre. Nel Bambino \u00e8 raffigurata la SS. Trinit\u00e0: il Padre (la grande mano sinistra), il Figlio (il Bambino) e lo Spirito (la Colomba). L'unione tra Cristo e lo Spirito \u00e8 raffigurata dal tenero gesto della Colomba che morde il dito del Bambino. Importante \u00e8 la gestualit\u00e0 delle due figure: la mano di Maria che indica il Figlio e quella di Cristo a essa parallela, insieme creano un vortice ideale sul petto di Maria, creatura e sposa. La mano del Creatore rigenera l'umanit\u00e0; Maria creatura e sposa, ritorna sempre al Creatore in Cristo mediante lo Spirito Santo.\nIl Crocifisso.\nIl Crocifisso, venerato titolare della Parrocchia, \u00e8 un'opera lignea di pregevole fattura riconducibile alla produzione di Crocifissi della scuola messinese. Con l'avvento degli ordini mendicanti, instauratasi una spiritualit\u00e0 che pone la propria attenzione alla sofferenza umana di Cristo, le immagini del \"Christus triumphans\" si evolvono a favore del \"Christus patiens.\" Tra la fine del XII e l'inizio del XIII secolo le raffigurazioni del Crocifisso si affermano secondo la tipologia che lo vede raffigurato con la testa reclinata nella morte, gli occhi chiusi, il corpo abbandonato in uno schema che pur seguendo la tradizione bizantina non esclude una tendenza \u201cneoellenistica\u201d nella quale si accentua il senso doloroso dell'evento. Cristo non \u00e8 distaccato dal mondo ma ne condivide in pieno il dramma, e il fedele era reso pi\u00f9 partecipe delle sue sofferenze. Fu a partire dal secolo XV che s'increment\u00f2 in Sicilia l'uso di adornare le chiese con dei grandi crocifissi scolpiti a tutto tondo, utilizzati anche per le processioni. Il Crocifisso licodiese fu quindi realizzato per la chiesa di Santa Maria per\u00f2 non ne conosciamo la collocazione originaria, ma sappiamo per certo che esso troneggi\u00f2 sull'altare maggiore della chiesa parrocchiale, ed era gi\u00e0 l\u00ec nel 1754, fino al 1924, quando fu collocato nell'attuale altare costruito nel 1933 che ha occluso l'abside della chiesa monastica. Con il mutare dei tempi e dei gusti anche questo Crocifisso fu modernizzato avvicinandolo allo stile barocco. Il corpo abbandon\u00f2 la rigidit\u00e0 e fu reso pi\u00f9 morbido mediante la stratificazione di stucchi, gli incarnati assunsero una cromia pi\u00f9 vicina al reale, fu aperta una piaga al centro del petto, tipica nei Crocifissi della Controriforma, il perizoma divenne pi\u00f9 molle con l'aggiunta di un secondo nodo sulla sinistra. Il restauro del 1997 ha restituito alla comunit\u00e0 un'opera le cui parti originali, busto e arti superiori, sono sicuramente retrodatabili al secolo XV, e bench\u00e9 la resa pittorica sia discutibile questo simulacro pu\u00f2 essere comparato facilmente con il grande Crocifisso del Museo Regionale di Messina, con il quale condivide alcuni aspetti: stessa posizione, medesima espressivit\u00e0, uguale modellato che denota un influsso tardo gotico con reminiscenze bizantine, al quale non \u00e8 estranea una certa influenza fiamminga. Il Cristo morto ha il capo reclinato sul fianco destro, il volto affusolato, gli occhi serrati e la bocca semiaperta nella quale si intravedono i denti. I capelli scuri, incisi a larghe righe, portati dietro la nuca ricadono con due ciocche regolari sulle spalle. Il torace si restringe sulla vita sottile a sottolineare lo spasimo. Il busto \u00e8 ben definito anatomicamente con il ventre rigonfio, simbolo dei peccati dell'umanit\u00e0 incorporati da Cristo, incorniciato dall'ovale del costato. Il perizoma pieghettato e chiuso in un articolato nodo sul fianco sinistro dimostra un'elegante fissit\u00e0 e staticit\u00e0 lontana dalla flessibilit\u00e0 di un tessuto. Un particolare di questo Crocifisso \u00e8 la doppia apertura del costato dovuta con molta probabilit\u00e0 ai rifacimenti settecenteschi.\nSanta Gertrude.\nPregevole opera lignea cinquecentesca. Santa Gertrude di Helfta (1256-1301) \u00e8 l'unica donna tedesca a essere onorata con l'appellativo di Grande, donna di grande spessore culturale ed elevatissimo misticismo espresso nell'opera \"Revelationes\", che connota Gertrude come la teologa \"ante litteram\" del Sacro Cuore. Bench\u00e9 considerata santa gi\u00e0 in vita la sua figura fu rievocata nel 1536 con la pubblicazione in latino delle sue opere e Paolo III ne permise la commemorazione in molti monasteri. L'esecuzione del bel simulacro ligneo della chiesa monastica \u00e8 quindi collocabile nel XVI secolo, parimenti al simulacro di \"Santa Chiara\" della chiesa madre di Assoro con il quale \u00e8 possibile un cospicuo parallelismo. La Santa \u00e8 raffigurata con il volto dalla bella espressione soave e meditativa. Le mani allargano un'apertura della veste all'altezza del petto, che lascia vedere il Bambino Ges\u00f9 Redentore con il globo terraqueo, attributo iconografico della Santa, secondo ci\u00f2 che ella stessa riferisce a proposito dell'apparizione di un giovinetto intessuto di luce che aveva rapito il suo cuore. Indossa la cocolla benedettina dalle ampie maniche, che scende a fitte pieghe parallele fino ai piedi lasciando intuire un leggero movimento della gamba destra flessa. Il simulacro \u00e8 caratterizzato dalla decorazione in foglia d'oro a \"estofado\" (applicata solo frontalmente il che fa supporre la posizione stabile della statua in una nicchia) realizzata nel Seicento, forse in concomitanza con il riconoscimento canonico del culto alla Santa per opera di papa Innocenzo X che nel 1677 la inser\u00ec nel Martirologio Romano.\nSan Giuseppe.\nIl simulacro di San Giuseppe, Santo Patrono di Licodia, \u00e8 sicuramente l'immagine pi\u00f9 cara ai fedeli. Per l'opera, come la maggior parte di quelle presenti nella chiesa, nulla si conosce riguardo all'autore o all'anno di realizzazione, l'analisi stilistica la colloca per\u00f2 nel secolo XVII. La statua infatti presenta diverse affinit\u00e0 con la produzione del secolo, con rimandi alle opere pittoriche del medesimo soggetto come i dipinti di Guido Reni, oltre a vari richiami al modellato tardo cinquecentesco siciliano. I volti hanno una buona resa anatomica ma permane una certa idealizzazione, il Bambino \u00e8 barocco nella posa ma il corpo non ha quella consistenza florida che invece si riscontra appieno nelle statue settecentesche. I panneggi sono morbidi ma a pieghe regolari, il movimento equilibrato. Altre caratteristiche che lo possono collocare nella produzione seicentesca sono la cinta a vita alta e i piedi che da soli sorreggono la massa corporea. Inusuale anche l'impostazione iconografica ben diversa dalle tante opere eponime che seguono lo stesso clich\u00e9: il Patriarca in piedi con il bastone che accompagna per mano Ges\u00f9 fanciullo. A motivo dello specifico impiego del simulacro non sono mancate negli anni parecchie manomissioni o ammodernamenti, come la sostituzione degli occhi dipinti con lenti in vetro e l'aggiunta della polimorfa base settecentesca, finemente intagliata, per adattare la statua al fercolo processionale. In tempi pi\u00f9 recenti l'aggiunta di due angeli alla base realizzati in cartapesta modellata. Nel rispetto dell'iconografia post tridentina, che riprende gli stilemi apocrifi, il Santo \u00e8 raffigurato in et\u00e0 avanzata con il volto raggiante, un'espressione serena e un accenno melanconico di sorriso. L'ampia fronte stempiata \u00e8 recinta da morbidi capelli canuti. Le nodose mani si protendono verso il fedele nell'atto di donare il Bambino disteso su un panno bianco, preludio al sudario. Il corpo di Ges\u00f9 \u00e8 completamente nudo a simboleggiare la comprensibilit\u00e0 del mistero di Dio attraverso l'incarnazione. Ha il volto sorridente, contornato da ondulati capelli, e volge lo sguardo verso il fedele, ruotando il suo corpicino tra le braccia del padre che indica come modello da imitare. L'ampio manto avvolge morbidamente il corpo, formando delicate volute e molteplici pieghe, lasciando scorgere altres\u00ec la veste legata alla vite con una fascia dorata, e aperta all'altezza del collo per distinguere il sottostante camice bianco. La corta veste lascia scoperte le gambe e i piedi dentro sandali a legacci intrecciati. Il simulacro \u00e8 visibile ai fedeli solamente durante le festivit\u00e0 patronali, il 18 e 19 marzo e l'ultima domenica di Agosto. \u00c8 corredato da ornamenti in argento quali due corone finemente cesellate del secolo XVI, da una raggiera posta sul capo del santo, opera di cesello catanese del 1810, e dal bastone e dai gigli realizzati nel 1975, al posto dei precedenti settecenteschi, sottratti insieme agli antichi ex voto nel 1974. Durante i solenni festeggiamenti che si tengono in agosto, \u00e8 uso rivestire il simulacro di tanti preziosi monili donati dal popolo devoto. In tale occasione il simulacro del Patrono viene condotto in processione per le vie del paese su un prezioso fercolo ligneo magistrale opera del Settecento.\nSan Benedetto.\nIl simulacro di San Benedetto fa parte di quella produzione siciliana fortemente influenzata dal linguaggio partenopeo sintomo della presenza di opere e artisti che dalla capitale giungevano in Sicilia attirati dalle committenze assegnate dagli ordini religiosi. Realizzata in legno e cartapesta, di squisita fattura, appartiene a quello stile tardo settecentesco con ricerche espressive assimilabili alle opere dello scultore Filippo Quattrocchi. Il volto espressivo del Santo, egregiamente realistico, \u00e8 catturato in un momento estatico, con gli occhi rivolti al Cielo e le labbra dischiuse, come nella migliore tradizione statuaria d'influsso partenopeo. La barba scende fluente sul collo divisa in due ciocche regolari quasi mossa da un invisibile vento. Le mani nocchiute si incrociano al petto. Tra le braccia il pastorale con l'elaborato riccio, squisitamente settecentesco. L'ampia cocolla dei benedettini, abito corale, avvolge tutto il corpo in un intrigato gioco di pieghe, di vuoti e di pieni. Ai piedi del Santo \u00e8 adagiata la mitria abbaziale, delicato lavoro d'intaglio. Un'antica leggenda popolare \u00e8 legata al simulacro; si dice infatti che esso non possa essere condotto in processione, poich\u00e9 provocherebbe una forte temporale. Le leggenda \u00e8 stata accreditata dall'assoluta assenza di processioni in onore di San Benedetto nella recente storia licodiese, causando anche una scarsa devozione nei fedeli. La leggenda trae origine probabilmente dall'epoca della confisca dei beni dei Benedettini e del successivo allontanamento dal paese. Sfatando questa banale diceria il santo viene solennemente celebrato l'11 luglio, giorno della festa.\nSan Luigi Gonzaga.\nAlla sapiente maestria di Filippo Quattrocchi \u00e8 attribuita l'esecuzione del simulacro di San Luigi Gonzaga. Sono rare le opere dello scultore gangitano nell'area catanese e la presenza di questa nel contesto licodiese ci rimanda ai rilevanti contatti della casa monastica catanese con l'area panormita. \u00c8 altrettanto importante sottolineare come il culto al gesuita Luigi Gonzaga, canonizzato nel 1725, fosse stato accolto favorevolmente dall'Ordine Benedettino tanto da dedicarsi a Palermo una chiesa, grancia dell'Abbazia di San Martino delle Scale, ai Santi Benedetto e Luigi. Dello scultore Quattrocchi sappiamo che inizi\u00f2 la sua fiorente produzione nel 1761 e che install\u00f2 una fiorente bottega a Palermo dove collabor\u00f2 con diversi artisti tra i quali Vito D'Anna, ed ebbe modo di conoscere le sapienti opere di Serpotta e del Marabitti, grazie alle quali perfezion\u00f2 il suo stile ancora improntato secondo il \u201cgusto moderno\u201d per noi il barocco. Lo stile della statua di San Luigi per la chiesa di Licodia corrisponde ai modelli sperimentati per il Santo Stefano del Duomo di Milazzo e per il San Gaetano della chiesa madre di Gangi, opere realizzate tra 1784 e il 1786, il che farebbe collocare questa scultura nello stesso periodo. Esiste anche un simulacro di piccole dimensioni quasi del tutto simile alla scultura della chiesa madre licodiese, dove \u00e8 evidente la mano dell'artista. Lo schema compositivo obbedisce alla sinuosa impostazione barocca a \u201cS\u201d. Il Santo indossa la talare gesuitica che scende morbidamente sino ai piedi, con la cotta plissettata dal bel ricamo. Il giovane volto dall'intensa espressione, con la bocca socchiusa e la fronte leggermente aggrottata, si orienta verso il Crocifisso impugnato e sollevato nella mano sinistra, mentre la destra si allarga in atteggiamento estatico. Il piede destro, arretrato, oltre a conferire una delicata movenza al corpo, calpesta una corona riversa e l'elsa di un pugnale su un cuscino purpureo, simbolo della scelta attuata dal Santo di rinunciare ai privilegi del maggiorascato che gli spettavano in quanto erede del marchesato dei Gonzaga. Alla destra del Santo, inginocchiato ai suoi pedi un grazioso putto, elemento focale nella produzione quattrocchiana, che, volgendo lo sguardo direttamente ai fedeli, indica soavemente il santo mentre con la sinistra innalza un giglio, altro simbolo iconografico, richiamo alla virt\u00f9 del candore virginale del Gonzaga.\nMaria Immacolata.\nCome per la tela anche quest'immagine mariana dimostra la speciale venerazione del popolo licodiese verso l'Immacolata Concezione negli anni della ricostituzione dello \"ius parrocchiale\". Lo scultore Francesco Lo Turco, del quale non si conoscono notizie, realizz\u00f2 questa statua nell'anno stesso dell'elevazione della chiesa del SS. Crocifisso a parrocchia. La storia di questo simulacro fu per\u00f2 molto travagliata. Esso sub\u00ec vari e grossolani restauri e rifacimenti222 che lo sfigurarono nella sua forma originaria rendendolo poco gradevole rispetto al gusto estetico di fine Ottocento, tanto che nel 1925 fu sostituita con una nuova immagine di scuola leccese, nonostante il divieto del Cardinale Nava. La statua venne quindi trasferita presso la chiesa di Contrada Cavaliere, dove rimase abbandonata. Nel 2004, in occasione del centocinquantesimo della proclamazione del Dogma dell'Immacolata Concezione, dopo un primo intervento di restauro \u00e8 ritornata in chiesa madre. L'iconografia tipica dell'Immacolata Concezione, prende spunto dalla visione di San Giovanni Apostolo descritta nell'Apocalisse, la Donna vestita di sole, con la luna sotto i piedi e le dodici stelle che le incoronano il capo (Ap. 12, 1-2). Il simulacro, d'impostazione pi\u00f9 aderente al classicismo, non rimarca i connotati aulici dei medesimi soggetti dell'epoca, ne l'eleganza delle statue barocche dell'area catanese coeve, bens\u00ec ci presenta una figura muliebre di intensa espressivit\u00e0 popolare. Nel rispetto dell'iconografia, la Madonna \u00e8 rappresentata in piedi, con la lunga veste bianca avvolta dal manto blu. Il volto leggermente inclinato e incorniciato da una folta chioma corvina, rimarca i connotati estetici tipici delle donne siciliane. La carnagione chiara e le guance vermiglie, le labbra dischiuse quasi al dialogo con il fedele e gli occhi scuri teneramente volti verso l'osservatore, infondono grande espressivit\u00e0 e dolcezza alla figura. Il busto della Vergine, in leggera torsione, permette alle braccia di accostarsi al petto dove si incrociano mani dalla forma robusta. Il manto blu si avviluppa ampiamente alla veste, ricadendo morbidamente sui piedi, avvolgendo la figura ma lasciando scoperto il ventre, dove il Verbo di Dio si \u00e8 fatto carne. Il copioso manto ceruleo richiama all'abbondanza di Grazia con cui Maria \u00e8 stata rivestita, il Cielo che si rigenera in lei. Lo stesso manto, trapuntato di stelle, si allarga e si espande come a protezione e mediazione per l'intera umanit\u00e0. I piedi della Vergine, poggianti su una nuvola aurea, calpestano la falce lunare e il serpente genesiaco che stringe tra i denti la mela, simbolico frutto del peccato originale.\nAltre opere.\nTre dipinti di piccole dimensioni posso catalogarsi tra le opere sei-settecentesche di scuola siciliana di influenza caravaggesca.\nDi chiara matrice siciliana, con influenze di scuola acese due tele, una \"Madonna con Bambino\" e un \"Crocifisso con le anime del purgatorio\"\nTra il patrimonio della chiesa, vanno annoverati la serie di Vasi Sacri, Ostensori e Turiboli argentei, che si collocano tra il secolo XVI e il XIX, e i paramenti sacri e liturgici, particolarmente lavorati, dei secolo XVIII e XIX."}
{"id": "1539839", "revid": "22475", "url": "https://it.wikipedia.org/wiki?curid=1539839", "title": "Top 14", "text": ""}
{"id": "1539840", "revid": "161374", "url": "https://it.wikipedia.org/wiki?curid=1539840", "title": "Cartapi\u00f9 La7", "text": ""}
{"id": "1539842", "revid": "39884", "url": "https://it.wikipedia.org/wiki?curid=1539842", "title": "William Mahony", "text": "Specializzato nella rana morta, ha vinto la medaglia di bronzo nella staffetta 4x100\u00a0m misti alle Olimpiadi di Monaco 1972."}
{"id": "1539843", "revid": "287204", "url": "https://it.wikipedia.org/wiki?curid=1539843", "title": "Nababbo", "text": "Un nababbo o naww\u0101b (, hindi: \u0928\u0935\u093e\u092c) era in origine un \"\u1e62\u016bb\u0113d\u0101r\" (governatore provinciale) o un vicer\u00e9 di una \"subah\" (provincia) o regione dell'Impero Mughal. Divenne poi un'alta titolatura attribuita a nobili musulmani.\nStoria.\nIl termine urdu deriva dal plurale arabo di \"n\u0101\u02beib\", cio\u00e8 \"vice\". In alcune aree, specialmente in Bengala, il termine si pronuncia \"nabob\" per un diffuso fenomeno di scambio consonantico delle labiali \"b\" e \"v\". Da ci\u00f2 deriva il termine italiano \"nababbo\", che indica una persona particolarmente ricca.\nIl titolo di \"naww\u0101b\" \u00e8 stato anche impiegato in aree islamiche persiane e indiane per i rappresentanti terreni del dodicesimo Imam sciita. \u00c8 questo il motivo per cui molti regnanti sciiti d'area persiana o indiana hanno chiamato se stessi \"naww\u0101b\" anzich\u00e9 sultano o re."}
{"id": "1539845", "revid": "11959", "url": "https://it.wikipedia.org/wiki?curid=1539845", "title": "Nawab", "text": ""}
{"id": "1539847", "revid": "838137", "url": "https://it.wikipedia.org/wiki?curid=1539847", "title": "Regione Metropolitana di S\u00e3o Lu\u00eds", "text": "Regione Metropolitana di S\u00e3o Lu\u00eds \u00e8 l'Area metropolitana di S\u00e3o Lu\u00eds dello Stato del Maranh\u00e3o in Brasile.\nComuni.\nComprende 8 comuni:"}
{"id": "1539848", "revid": "11959", "url": "https://it.wikipedia.org/wiki?curid=1539848", "title": "Naw\u0101b", "text": ""}
{"id": "1539850", "revid": "39884", "url": "https://it.wikipedia.org/wiki?curid=1539850", "title": "Robert Kasting", "text": "Specializzato nella farfalla e nello stile libero, ha vinto la medaglia di bronzo nella staffetta 4x100\u00a0m misti alle Olimpiadi di Monaco 1972."}
{"id": "1539851", "revid": "585241", "url": "https://it.wikipedia.org/wiki?curid=1539851", "title": "Chitarrino", "text": "Il chitarrino \u00e8 uno strumento musicale rinascimentale appartenente alla famiglia dei cordofoni.\nLo strumento.\nIl chitarrino ha la forma di una chitarra ma di foggia molto pi\u00f9 piccola. Lo strumento, costruito con vari tipi di legno, ha la cassa armonica a forma di otto come quella di una chitarra moderna, e quattro corde doppie. Era largamente impiegato nell'esecuzione della musica rinascimentale come dimostrato da diverse opere pittoriche nelle quali viene ritratto. Dalla seconda met\u00e0 del XX secolo, con la riscoperta della musica rinascimentale, ha avuto anch'esso una riscoperta ed oggi viene utilizzato da diversi gruppi musicali nella riproduzione della musica del rinascimento. "}
{"id": "1539852", "revid": "287204", "url": "https://it.wikipedia.org/wiki?curid=1539852", "title": "Serie A 1971-1972 (pallavolo femminile)", "text": "La Serie A femminile FIPAV 1971-72 fu la 27\u00aa edizione del principale torneo pallavolistico italiano femminile organizzato dalla FIPAV.\nIl titolo fu conquistato dalla Fini Modena; la Pallavolo CS Firenze scont\u00f2 un punto di penalizzazione per la rinuncia alla partita di Gorizia contro l'Agi."}
{"id": "1539855", "revid": "1305887", "url": "https://it.wikipedia.org/wiki?curid=1539855", "title": "Carassius", "text": "Il genere Carassius comprende 6 specie di robusti pesci d'acqua dolce, appartenenti alla famiglia Cyprinidae.\nDistribuzione e habitat.\nTutte le specie sono diffuse nelle acque dolci e salmastre tropicali e subtropicali dell'Eurasia; originariamente soltanto asiatiche, sono state introdotte a partire dal XIX secolo anche nelle acque dolci europee, con danni agli ecosistemi originari.\nDescrizione.\nGli esemplari giovani hanno un corpo allungato, poco compresso ai fianchi, con profilo dorsale e ventrale poco convessi. Gli adulti invece sono tozzi, compressi ai fianchi, con grosse scaglie e profilo dorsale molto incurvato, con l'apice all'attaccatura della pinna dorsale. Le pinne sono tozze e sviluppate, la bocca grande, con labbra carnose. La livrea \u00e8 diversa a seconda della specie, ma tende a variare dal bruno al giallo al verde. Le dimensioni si attestano mediamente sui 35 cm di lunghezza, con l'eccezione di \"Carassius carassius\" che supera i 60 cm.\nAlimentazione.\nHanno dieta prevalentemente onnivora\nAcquariofilia.\nGrande importanza per l'acquariofilia ha la versione domestica del \"Carassius auratus\", conosciuto globalmente come \"pesce rosso\". Da pi\u00f9 di mille anni l'uomo si \u00e8 intromesso nella riproduzione di questa specie, creando e selezionando numerose variet\u00e0. \nLe altre specie sono a volte allevate negli acquari pubblici.\nPesca.\nCommestibili ma poco ricercate per la liscosit\u00e0 e l'insapidit\u00e0 delle carni, i carassi sono oggetto per\u00f2 di pesca sportiva, prede ambite dai pescatori.\nSpecie.\nIl genere comprende 6 specie:"}
{"id": "1539862", "revid": "37401", "url": "https://it.wikipedia.org/wiki?curid=1539862", "title": "Antonioni", "text": ""}
{"id": "1539863", "revid": "767487", "url": "https://it.wikipedia.org/wiki?curid=1539863", "title": "L'arcano incantatore", "text": "L'arcano incantatore \u00e8 un film del 1996 diretto da Pupi Avati.\nTrama.\nAnno 1750. Il seminarista Giacomo Vigetti \u00e8 costretto a lasciare Bologna per evitare la condanna, dopo aver ingravidato una ragazza, e averla indotta ad abortire. Il giovane, in cerca di un posto dove rifugiarsi, viene indirizzato a una villa, nella quale incontra una vecchia dama che, nascosta dietro a un paravento dipinto, stipula con lui un giuramento di sangue, facendosi consegnare come pegno il cilicio della madre di Giacomo, con la promessa che gli verr\u00e0 restituito una volta portato a termine l'incarico che gli viene affidato.\nSu indicazione della misteriosa signora, il ragazzo si rifugia a Medelana, nell'appennino bolognese, per svolgere la funzione di segretario al servizio di un enigmatico personaggio, Achille Ropa Sanuti, un monsignore allontanato dalla Chiesa per i suoi studi sull'occulto che gli valsero la nomea di \"arcano incantatore\". Questi vive solo in un\u2019abitazione isolata, circondato dai volumi di una gigantesca libreria, e Giacomo deve sostituire Nerio, il suo precedente aiutante, morto in circostanze non chiare e su cui circolavano voci ambigue. Il monsignore rende partecipe il giovane a esperimenti esoterici e, di tanto in tanto, lo incarica di trascrivere dei codici cifrati da lui dettati, che dovranno poi essere inviati a un ignoto destinatario.\nI due stringono una sorta di amicizia, e il ragazzo si convince in fretta che nelle ricerche telepatiche e magiche del suo maestro non c'\u00e8 nulla di sinistro.\nTempo dopo, in paese comincia a girare voce che Nerio stia ritornando in vita. Giacomo viene a saperlo e lo comunica all'anziano, che non vi d\u00e0 peso e lo esorta anche a non credere alle dicerie malevole sul suo vecchio aiutante.\nUna notte Giacomo riesuma il corpo di Nerio e lo porta dal parroco del paese; qui scopre con stupore che il cadavere \u00e8 quello del monsignore.\nGiacomo si rende conto cos\u00ec che l'arcano incantatore \u00e8 in realt\u00e0 Nerio e ha una colluttazione con lui, dopodich\u00e9 fugge. Ma, recatosi infine a recuperare il pegno reso per il giuramento, far\u00e0 un'amara scoperta.\nProduzione.\nRiprese.\nLe scene relative ai trascorsi di Giacomo a Bologna sono in realt\u00e0 state girate a Todi, in particolare sulla scalinata del duomo, lungo le Fonti di Scarnabecco, presso il cimitero e a palazzo Pongelli (la villa dove avviene il \"patto\" nel film). Le scene lungo il lago sono state realizzate presso edifici ora in abbandono lungo le sponde del lago di Corbara. Le scene della torre dell'arcano incantatore sono invece state girate nella frazione di Fiore (Todi), presso il borgo Petaccioli, mentre le scene raffiguranti la chiesetta del paese sono state girate presso il castello di Rota, nel Lazio."}
{"id": "1539864", "revid": "15756", "url": "https://it.wikipedia.org/wiki?curid=1539864", "title": "Marija Aleksandrovna Romanova", "text": "Dal 1893 fino alla sua morte, ella ebbe la caratteristica di essere una granduchessa russa (per nascita), una principessa britannica e duchessa reale (per matrimonio), e la consorte (e poi vedova) di un duca sovrano tedesco.\nInfanzia.\nLa duchessa nacque a Carskoe Selo in Russia, come seconda ed unica figlia femmina sopravvissuta dello zar Alessandro II di Russia (che fu assassinato nel 1881) e di sua moglie la principessa Maria d'Assia e del Reno, figlia di Luigi II, granduca d'Assia e del Reno. Fu la zia dello zar Nicola II di Russia che fu assassinato nel 1918. Suo fratello, il Granduca Sergej Aleksandrovi\u010d di Russia fu assassinato a Mosca nel 1905, ed un altro fratello, il granduca Pavel Aleksandrovi\u010d di Russia fu fucilato a San Pietroburgo nel 1919.\nTrascorse la sua infanzia nel lusso e splendore nei grandi palazzi e tenute di campagna di propriet\u00e0 dei Romanov. La residenza principale della famiglia era il Palazzo d'Inverno a San Pietroburgo, con un'altra residenza a Gat\u010dina, quaranta miglia a sud. In estate, la famiglia si trasferiva a Peterhof, sul Golfo di Finlandia. Dalla fine dell'estate fino all'inverno, la famiglia imperiale si trasferiva a Carskoe Selo. Entrambi i genitori stravedevano per lei, per lo zar Alessandro II era la prediletta fra i suoi figli e gli piaceva passare del tempo con lei. L'imperatrice era una madre amorevole, ma fisicamente fredda verso i suoi figli. La zarina soffriva di polmoni deboli e doveva viaggiare costantemente dalla Germania e all'Europa meridionale per sfuggire ai rigidi inverni russi. La zarina portava spesso con s\u00e9 i suoi tre figli pi\u00f9 piccoli. Di conseguenza, Marija era pi\u00f9 vicina ai suoi due fratelli pi\u00f9 giovani, Sergej e Pavel, rispetto ai suoi fratelli pi\u00f9 grandi. Circondata solo da fratelli, Marija crebbe con un carattere indipendente e un forte volere.\nMarija fu educata alla corte russa sotto lo stretto regime della sua governante, la contessa Aleksandra Tolstoj. Marija \u00e8 stata la prima granduchessa russa ad essere cresciuta da bambinaie inglese. Oltre al russo, parlava correttamente in tedesco, francese e inglese.\nMatrimonio.\nIncontro con il principe Alfredo.\nDurante una visita ai suoi parenti materni a Jugenheim nell'estate del 1868, la granduchessa Marija Alexandrovna incontr\u00f2 il principe principe Alfredo, duca di Edimburgo, il secondo figlio maschio della regina Vittoria. Il principe Alfredo, giovane timido e bello, con una carriera nella marina britannica, era in visita dalla sorella, la granduchessa Alice, che era sposata con il primo cugino di Maria Alexandrovna, madre di Marija.\nMarija e Alfredo si rividero nel 1871 quando Alessandro II e sua moglie erano in visita da parenti a Schloss Heiligenberg. Alfredo era l\u00ec, insieme con il principe e la principessa di Galles. Durante quell'estate, Maria e Alfredo si sentirono attratti l'uno dall'altro, trascorrendo le loro giornate a camminare e parlare insieme. Avevano in comune l'amore per la musica; Alfredo era un violinista dilettante entusiasta, mentre Marija suonava il pianoforte. Anche se volevano sposarsi, non fu annunciato nessun fidanzamento, e Alfredo torn\u00f2 in Inghilterra. I loro genitori erano contrari a questa unione. Alessandro II non voleva perdere la figlia, alla quale era profondamente legato. Lo zar contest\u00f2 il fattidi avere un genero britannico, a causa del sentimento anti-inglese generale in Russia in seguito alla guerra di Crimea. La zarina considerava i costumi britannici come peculiari e il popolo inglese come freddo e scostante. Era convinta che sua figlia non sarebbe stata felice. Tuttavia, le trattative per il matrimonio iniziarono nel luglio 1871 solo per essere in fase di stallo nel 1872.\nAnche la regina Vittoria era contro questo matrimonio. Nessun principe britannico aveva mai sposato una Romanov, e lei prevedeva problemi con la religione ortodossa e l'educazione di Marija. La regina riteneva che la Russia fosse generalmente \"ostile\" verso la Gran Bretagna. Vittoria sospettava delle intenzioni dei russi nei confronti dell'India. La regina fu costernata, quando apprese che i negoziati ufficiali ripresero nel mese di gennaio 1873. Da San Pietroburgo arrivarono voci che Marija si fosse fidanzata con il principe Golitsyn, aiutante di campo dello zar. Alfredo si rifiut\u00f2 di credere a queste voci e dichiar\u00f2 di essere pronto a lottare per sposare la persona che amava. Entrambe le madri continuarono a cercare altri partner per i loro figli, ma Alfredo e Marija non accettarono nessuna alternativa. Siccome la zarina non riusc\u00ec a trovare un principe tedesco accettabile per la figlia, fu organizzato un incontro tra Alfredo, la zarina e sua figlia a Sorrento, a met\u00e0 dell'aprile 1873. In quell'anno ci fu una disputa anglo-russa oltre il confine afghano. I ministri della regina pensavano che il matrimonio avrebbe potuto aiutare ad alleviare la tensione tra i due paesi.\nLa regina Vittoria le concesse la precedenza su tutte le altre dame del Regno Unito subito dopo la principessa di Galles. Suo padre le diede un'esorbitante dote pari a 170.000 sterline, aggiunta a una pensione annuale di 24.000 sterline. Inoltre lo zar diede alla sua unica figlia alcuni dei migliori gioielli di propriet\u00e0 dei Romanov, comprese i zaffiri che aveva ereditato dalla madre, l'imperatrice Alexandra Feodorovna, cos\u00ec come le parure che era appartenute a Caterina la Grande. Come regalo di nozze, lo zar fece commissionare una spettacolare parure completa di diamanti e rubini dal gioielliere di corte Bolin. Altri pezzi di gioielleria includevano una tiara russa fatta di diamanti, che poteva anche essere indossata come una collana. Da parte sua, Alfredo era stato fatto capo onorario di un reggimento delle guardie russo e possedeva anche una nave da guerra russa che portava il suo nome - la \"Herzog Edinburgsky\".\nUna settimana dopo il fidanzamento, l'alleanza anglo-russo visse la sua prima crisi. La regina Vittoria chiese allo zar di portare Marija in Scozia, in modo da poter incontrare la sua futura nuora. Alessandro II rifiut\u00f2. La zarina sugger\u00ec quindi di incontrarsi tutti a Colonia. La regina defin\u00ec \"semplicemente impertinente\" che \"io ... che sono stata quasi vent'anni e pi\u00f9 sul trono che l'imperatore di Russia ... e che sono un sovrano regnante ... dovrei essere pronta a correre al minimo richiamo dei potenti russi ... come ogni piccola principessa\". Vittoria rifiut\u00f2 l'offerta dello zar di rendere il Principe di Galles colonnello di un reggimento russo, e chiese che una cerimonia con il rito anglicano si fosse tenuta a San Pietroburgo insieme alla cerimonia ortodossa. Ma Marija non vedeva l'ora di unirsi ad Alfredo: \"Come sono felice di appartenere a lui, sento che il mio amore per lui sta crescendo ogni giorno, ho la sensazione di pace e felicit\u00e0 indicibile e di un'insofferenza sconfinata per essere del tutto sua..\".\nLe nozze.\nIl 4 gennaio 1874 Alfredo arriv\u00f2 a San Pietroburgo per il matrimonio e alloggi\u00f2 al palazzo d'Inverno. Gli altri ospiti inglesi arrivarono il 18 gennaio. Il matrimonio \u00e8 stato celebrato in grande splendore, presso il Palazzo d'Inverno il 23 gennaio 1874. La regina Vittoria era stata rappresentata da Edoardo, principe di Galles, e da sua moglie Alessandra, sorella di Maria Feodorovna. Erano presenti anche la principessa reale Vittoria, e suo marito, il principe ereditario di Germania, Federico.\nPer l'occasione, il panettiere londinese Peek Freans ide\u00f2 i biscotti marie, divenuti poi estremamente popolari in buona parte del mondo.\nLa cerimonia si divise in due parti. Con il rito ortodosso che ebbe luogo nella cappella imperiale presenziata dai Metropoliti di San Pietroburgo, Mosca e Kiev. I granduchi Vladimir, Aleksej e Sergej e il fratello dello sposo, il principe Arturo, sollevarono l'un l'altro a turno le corone d'oro sulla testa della sposa e dello sposo. Marija indossava una scintillante corona e un manto di velluto ornato di cremisi d'ermellino e un rametto di mirto, appositamente inviato dalla regina Vittoria. Alfredo indossava l'uniforme della Royal Navy. Lo Zar rimase pallido per tutta la cerimonia e dopo disse: \"\u00c8 per la sua felicit\u00e0, ma la luce della mia vita se ne va.\" Dopo questo, la sposa e lo sposo bevvero tre volte da un calice di vino. Il servizio si concluse con la coppia che un\u00ec le mani sotto la stola del prete. Poi tutti si spostarono alla Blue Drawing Room, dove Arthur Stanley, decano di Westminster, un\u00ec la coppia secondo i riti della Chiesa d'Inghilterra.\nA Londra, quella notte, la regina Vittoria indoss\u00f2 l'Ordine di Santa Caterina sul suo vestito e fece un brindisi alla giovane coppia. I membri della sua corte che avevano viaggiato a San Pietroburgo sono stati sopraffatti dalla quantit\u00e0 dei festeggiamenti, ricevimenti e spettacoli che segnarono il matrimonio anglo-russo.\nAlfred e Marija trascorso la loro prima notte di nozze presso l'Palazzo di Alessandro di Carskoe Selo. Alessandro II aveva fatto ordinare una suite nuziale sontuoso al piano terra, sperando che avrebbe convinto la giovane coppia a rimanere in Russia. Dopo una breve luna di miele a Carskoe Selo, per\u00f2, Alfredo e Marija lasciarono la Russia per andare vivere in Inghilterra. Alessandro II non perse mai la speranza che sarebbero tornati, e la suite \u00e8 stata conservata per la coppia per due decenni. In seguito divenne la camera da letto dell'ultimo zar, Nicola II, e sua moglie Alexandra, nel 1894.\nDuchessa di Edimburgo.\nArrivo in Inghilterra.\nIl duca e la duchessa di Edimburgo arrivarono in Inghilterra il 7 marzo 1874. Nella citt\u00e0 di Windsor \u00e8 stata decorata con le bandiere inglese e russa e Marija ricevette una grande accoglienza da parte del popolo. Fecero la loro entrata pubblica a Londra il 12 marzo. Si trasferirono a Clarence House, che divenne la loro residenza ufficiale in Inghilterra. Inoltre, avevano una residenza di campagna, Eastwell Park, una grande tenuta di acri vicino a Ashford nel Kent. Per alleviare la nostalgia di sua figlia, lo zar e il figlio, il granduca Aleksej, fecero una visita di famiglia in Inghilterra nel maggio 1874.\nMarija arriv\u00f2 in Inghilterra con l'intenzione di avere una vita di successo nel suo paese di adozione, ma ha trovato difficolt\u00e0 a stabilirsi alla corte inglese. Per lei, il clima era detestabile e il cibo blando. Trovava Clarence House \"cupa\". Ha descritto Londra come \"un luogo impossibile, dove la gente \u00e8 pazza di piacere\" e una delusione rispetto alle ampie strade, le cupole dorate e i magnifici palazzi di San Pietroburgo. Ai suoi occhi, Buckingham Palace e il castello di Windsor non avrebbe mai potuto competere con gli splendori del Palazzo d'Inverno. Le continue visite della suocera al Castello di Windsor e a Osborne erano noiose. Leg\u00f2 in particolar modo con i suoi cognati pi\u00f9 giovani, il principe Leopoldo e la principessa Beatrice. Orgogliosa della sua forte intelligenza, considerava Alessandra, la principessa del Galles, una donna folle e licenziosa. Anche se era amante della musica, la duchessa non amava il Royal Albert Hall, descrivendolo come \"tutto ecclesiastico e ... abbastanza noioso ... Ogni concerto va avanti per diverse ore\". Disincantata della Gran Bretagna e della vita con la sua difficile suocera, cominci\u00f2 a sentire sempre pi\u00f9 nostalgia per la Russia e inventava qualsiasi scusa per tornare l\u00ec. Fu ritenuta altezzosa dalla societ\u00e0 londinese. Inoltre, l'insistenza dello zar Alessandro II che sua figlia fosse designata \"sua altezza imperiale\" e avesse la precedenza sull'allora principessa di Galles fece infuriare la regina Vittoria. La regina insist\u00e9 che la designazione \"sua altezza reale\" che Marija Aleksandrovna acquisita in seguito al matrimonio dovesse sempre precedere la designazione di \"sua altezza imperiale\" che era suo per nascita. Da parte sua, la nuova duchessa di Edimburgo apparentemente risent\u00ec del fatto che la principessa di Galles, che era figlia del \"re\" di Danimarca, avesse la precedenza su di lei, la figlia dell\"imperatore\" di Russia. Dopo il matrimonio, Marija fu variamente indirizzata come \"sua altezza reale\", \"sua altezza imperiale &amp; reale\", e \"sua altezza reale &amp; imperiale\".\nAlla corte britannica.\nIl duca e la duchessa di Edimburgo iniziarono rapidamente a creare una famiglia. Appena nove mesi dopo il loro matrimonio, la duchessa diede alla luce un figlio, Alfredo, nato a Buckingham Palace il 15 ottobre 1874. La zarina arriv\u00f2 a Londra per visitare la figlia durante il parto e per incontrare il nipote.\nNegli anni successivi, la famiglia continu\u00f2 a crescere. Il 29 ottobre 1875 nacque una figlia, chiamata Maria, come la madre e la nonna. Marija scosse la societ\u00e0 inglese, allattando i figli. Mentre la duchessa era a Malta, siccome il marito era di stanza l\u00ec come un ufficiale della Royal Navy, Marija diede alla luce una seconda figlia, Vittoria Melita, il 25 novembre 1876. Dopo il loro ritorno dal loro soggiorno a Malta, nel 1877, la Russia entr\u00f2 in guerra contro la Turchia, nel tentativo di ottenere il controllo dei Balcani. La regina Vittoria invi\u00f2 allo zar Alessandro II una serie di telegrammi aggressivi che quasi portarono ad uno stato di guerra tra i due paesi. La duchessa era profondamente scosso per l'ostilit\u00e0 della suocera verso il suo paese e suo padre in particolare. Il rapporto tra la duchessa di Edimburgo e sua suocera deterior\u00f2. Marija divenne un'anglofoba.\nIl Duca di Edimburgo era l'erede di suo zio Ernesto II, duca di Sassonia-Coburgo e Gotha. Dopo la guerra russo-turca del 1877-1878, per lungo tempo, Marija risiedette a Coburgo, mentre il marito aspettava di succedere allo zio. Mentre era in Germania, nacque una terza figlia, Alessandra, il 1 settembre 1878 al castello di Rosenau. Il 13 ottobre 1879 la duchessa diede alla luce prematuramente un figlio nato morto. Il 17 febbraio 1880, Marija era di nuovo in Russia, durante la celebrazione del 25\u00ba anniversario dell'incoronazione di suo padre. Quel giorno, i radicali avevano tentato di assassinare lo Zar e l'intera famiglia imperiale. Una bomba terrorista demol\u00ec la sala da pranzo e la sala delle guardie al Palazzo d'Inverno. Marija ritorn\u00f2 in Russia ancora una volta nel mese di giugno 1880, per la morte della madre. Era di nuovo in Inghilterra, a Clarence House, quando suo padre \u00e8 stato ucciso da una bomba terrorista. Marija si precipi\u00f2 in fretta in Russia per partecipare al funerale del padre. Il Duca e la duchessa di Edimburgo erano presenti l'incoronazione del fratello, lo zar Alessandro III, a Mosca nel maggio 1883. La loro famiglia si complet\u00f2 con la nascita di una quarta figlia, la principessa Beatrice, il 20 aprile 1884. Nel luglio 1884 si rec\u00f2 a Ilinskoe, fuori Mosca, per visitare il fratello Sergej, che aveva sposato la nipote della regina Vittoria, Elisabetta d'Assia e del Reno.\nIn attesa di essere la duchessa Sassonia-Coburgo e Gotha, Marija fece costruire un palazzo per la sua famiglia a Coburgo. L'edificio, noto come l\"Edinburgh Palais\", \u00e8 stato costruito nella piazza centrale dalla Schloss Ehrenburg, la residenza ufficiale del duca regnante, e accanto alla teatro dell'opera della citt\u00e0. Le camere della coppia reale era al secondo piano, mentre le camere da letto dei figli erano al terzo piano. Sia il duca e la duchessa erano dei collezionisti.\nMalta.\nNel gennaio 1886 il Duca fu nominato comandante in capo della British Mediterranean Fleet, con sede a Malta. Nel mese di ottobre la famiglia si stabil\u00ec l\u00ec. Per i successivi tre anni, la famiglia ha trascorso ogni inverno presso il Palazzo San Anton a Malta. Mentre era a Malta, la duchessa ha dimostrato di essere un eccellente padrona di casa. Nel 1887, la coppia torn\u00f2 brevemente a Londra per partecipare al Giubileo d'oro della Regina Vittoria. La carriera di suo marito nella marina britannica e le loro numerose relazioni nelle corti europee permisero a Marija di viaggiare molto. Ha visitato la maggior parte dei paesi europei, tra cui Spagna, Italia, Paesi Bassi, Grecia e anche il Montenegro, facendo viaggi annuali in Germania, Inghilterra e Russia.\nDuchessa di Sassonia-Coburgo-Gotha.\nDevonport.\nNel mese di marzo 1887 il duca rinunci\u00f2 al suo comando della flotta del Mediterraneo, e la famiglia si trasfer\u00ec a Coburgo. Il marito, occupato con i suoi affari navali, era via la maggior parte del tempo. La responsabilit\u00e0 per l'educazione dei cinque figli della coppia cadde sulla duchessa. Era una madre severa, ma devota che fece in modo di essere la persona pi\u00f9 importante nella vita dei suoi figli. Tra l'agosto 1890 e il giugno 1893, il duca \u00e8 stato di stanza presso la base della Royal Navy a Devonport. Marjia, che non risiedeva nell'Admiralty House, residenza ufficiale del marito, visit\u00f2 poche volte Devonport con i suoi figli.\nCon il passare degli anni, Alfredo e Marija avevano poco in comune, a parte i loro bambini e la passione per la musica. Egli era riservato, taciturno, lunatico, con un brutto temperato, e un forte bevitore. Entro il 1880 era un alcolizzato. Il duca \u00e8 stato descritto come un \"maleducato, permaloso, senza scrupoli e infedele\". La duchessa risentita dall'atteggiamento del marito, nascose la sua vita coniugale travagliata ai suoi figli, fornendo un'immagine di famiglia felice. La vita dei loro figli aggiunsero altri problemi coniugali alla coppia. Il Duca sperava che la loro figlia maggiore, Maria, avrebbe sposato il nipote Giorgio, il futuro re Giorgio V. La duchessa, tuttavia, aveva stabilito che la figlia dovesse evitare il suo errore, e la fece sposare invece al principe ereditario Ferdinando di Romania il 10 gennaio 1893.\nSassonia-Coburgo-Gotha.\nAlla morte di suo zio, Ernesto II, duca di Sassonia-Coburgo e Gotha, il 22 agosto 1893, il ducato vacante cadde sul duca di Edimburgo, poich\u00e9 suo fratello maggiore, il principe di Galles aveva rinunciato ai suoi diritti alla successione. Dopo l'ascesa del marito al trono ducale, la granduchessa Marija Aleksandrovna divent\u00f2 duchessa di Sassonia-Coburgo e Gotha, oltre ad essere duchessa di Edimburgo. Lei amava essere a Coburgo, dopo aver desiderato di lasciare l'Inghilterra. Come consorte di un sovrano tedesco, tecnicamente sorpass\u00f2 di rango sua cognata alle celebrazioni del giubileo di diamante della Regina Vittoria. A differenza di suo marito, scontento di lasciare la sua carriera nella marina, Marija si godette a pieno il suo nuovo ruolo.\nDurante i mesi estivi il duca si dedicava alle partite di caccia e di pesca, mentre Marija si occup\u00f2 dell'arredamento dei castelli, alle opere di carit\u00e0 e all'apertura di uno stabilimento per le persone con problemi mentali che porta il suo nome. Le sue passioni erano l'opera e il teatro, che sostenne con cospicue donazioni sia a Coburgo che a Gotha. La duchessa era anche un'avida lettrice e amante della caccia ai funghi.\nNel novembre 1894, il fratello maggiore di Marija, lo zar Alessandro III, mor\u00ec di nefrite, lasciando il trono al figlio Nicola. Alfredo e Marija si erano recati in Russia, arrivando appena prima della morte di Alessandro III. Rimasero a San Pietroburgo per il matrimonio di Nicola con la principessa Alix d'Assia-Darmstadt, la figlia pi\u00f9 giovane della defunta sorella di Alfredo, la principessa Alice.\nNel mese di giugno 1897, la duchessa e suo marito ritornarono a Londra per partecipare al Giubileo di diamante della regina Vittoria. A quel punto, il rapporto di coppia si deterior\u00f2 ulteriormente.\nL'unico figlio maschio della coppia, il principe ereditario Alfredo, fu invischiato in uno scandalo che coinvolgeva la sua amante e si spar\u00f2 nel gennaio 1899, nel bel mezzo delle celebrazioni del venticinquesimo anniversario di nozze dei suoi genitori. Sopravvisse, ma imbarazz\u00f2 i suoi genitori che lo spedirono a Merano per ristabilirsi, dove mor\u00ec due settimane dopo, il 6 febbraio.\nUltimi anni.\nIl Principe Alfredo mor\u00ec di cancro alla gola il 30 luglio 1900 al castello di Rosenau a Coburgo. Il trono ducale passo a suo nipote, il principe Carlo Edoardo, duca di Albany.\nDopo la morte del marito Marjia rimase, per un po' in Inghilterra, dove fu costretta a rinunciare alla residenza di Clarence House che venne ereditata da suo cognato, il Duca di Connaught. Marija assist\u00ec sua suocera, la regina Vittoria, negli ultimi giorni della sua vita. Nella sua condizione di duchessa vedova di Sassonia-Coburgo-Gotha, Marija ottenne Edinburgh Palace come sua residenza ufficiale a Coburgo e Schloss Rosenau come sua residenza ufficiale di campagna. La sua residenza ufficiale invernale \u00e8 stata invece il castello di Fabron, nei pressi di Nizza. Tuttavia, trascorse la maggior parte del suo tempo alla sua villa che si affaccia sul lago di Tegernsee, nei pressi di Monaco di Baviera. Col passare degli anni, la gestione delle quattro residenze mise a dura prova le sue finanze. Nel 1901, la sua seconda figlia Vittoria Melita divorzi\u00f2 dal marito e and\u00f2 a vivere con lei. Il 25 settembre 1905, Vittoria Melita spos\u00f2 il cugino di primo grado, il granduca Kirill Vladimirovi\u010d di Russia. Il rapporto tra la duchessa e suo nipote, lo zar Nicola II, si deterior\u00f2 in occasione di questo matrimonio e condann\u00f2 l'infatuazione tra la principessa Beatrice e suo fratello minore, granduca Michail Aleksandrovi\u010d, perch\u00e9 erano cugini di primo grado.\nI rapporti con suo nipote Carlo Edoardo, nuovo Duca di Sassonia-Coburgo-Gotha, erano inizialmente tesi, ma migliorarono quando quest'ultimo forn\u00ec il suo pieno appoggio al matrimonio della figlia minore di Marija, la principessa Beatrice con Alfonso d'Orl\u00e9ans, infante di Spagna, il 15 luglio 1909. Negli anni successivi, Marija continu\u00f2 a fare frequenti viaggi nella sua nativa Russia. L'ultimo dei suoi viaggi fu nel maggio 1914.\nAllo scoppio della prima guerra mondiale, Marija era a Coburgo dopo il ritorno da una visita a suo nipote, Re Giorgio V, a Buckingham Palace. Si schier\u00f2 con la Germania contro la sua nativa Russia. Per evitare complicazioni derivate dai sentimenti anti-russi, Marija rimase lontana da Coburgo e si ritir\u00f2 a vita privata a Tegernsee. Un giorno, mentre stava tornando a casa con le due figlie pi\u00f9 giovani, la loro auto fu fermata da una folla inferocita che l'aveva riconosciuta; solo l'intervento della polizia riusc\u00ec a risolvere la situazione. Dopo questo incidente, Marija si autoesili\u00f2 in Svizzera.\nAlla fine della guerra, Marija perse la sua grande fortuna come la maggior parte dei Romanov; la pensione che il governo britannico le assegnava come membro della famiglia reale si ridusse notevolmente e, siccome non aveva quasi pi\u00f9 nulla, fu costretta a vendere gran parte della sua collezione di gioielli.\nMorte.\nMor\u00ec il 25 ottobre 1920 a Zurigo apparentemente dopo aver ricevuto un telegramma indirizzatole come \"Frau Coburg\"; fu sepolta nel cimitero della famiglia ducale fuori Coburgo. Delle due quattro figlie, alla regina di Romania fu proibito di partecipare o di recarsi in Germania a causa della recente guerra, in cui la Germania e la Romania avevano combattuto su fronti opposti."}
{"id": "1539872", "revid": "47767", "url": "https://it.wikipedia.org/wiki?curid=1539872", "title": "Eustazio", "text": ""}
{"id": "1539873", "revid": "1003477", "url": "https://it.wikipedia.org/wiki?curid=1539873", "title": "Bicaz (Neam\u021b)", "text": "Bicaz (in ungherese \"B\u00e9k\u00e1s\") \u00e8 una citt\u00e0 della Romania di 8.638 abitanti, ubicata nel distretto di Neam\u021b, nella regione storica della Moldavia. \nFanno parte dell'area amministrativa anche le localit\u00e0 di Cap\u0219a, Dodeni, Izvoru Alb, Izvoru Muntelui, Potoci e Secu.\nFino agli anni cinquanta Bicaz era un piccolo villaggio di montagna la cui economia si basava essenzialmente sulle attivit\u00e0 forestali: i tronchi che venivano tagliati nei boschi circostanti venivano legati tra di loro a formare una sorta di zattera che, condotta da una persona che vi si accomodava sopra, veniva fatta scendere lungo il torrente Bicaz fino alle industrie che li lavoravano a Piatra Neam\u021b.\nIn quel periodo venne costruita una diga, con la formazione di un lago artificiale, destinata alla produzione di una centrale elettrica per fornire energia ad una grande cementeria, costruita contemporaneamente; tale cementeria, una delle pi\u00f9 grandi della Romania, \u00e8 tuttora operativa e fa capo ad un gruppo cementiero tedesco."}
{"id": "1539874", "revid": "287204", "url": "https://it.wikipedia.org/wiki?curid=1539874", "title": "Valvole laterali", "text": "Valvole laterali, anche note con la sigla inglese SV (da \"Side Valves\"), designa un tipo di distribuzione, nei motori 4 tempi, con le valvole disposte al lato del motore.\nTecnica dei motori a valvole laterali.\nLa distribuzione SV pu\u00f2 avvenire con 1 o 2 alberi a camme posizionati lateralmente all'albero motore e comandati dallo stesso tramite un ingranaggio o avere le camme posizionate direttamente sull'albero motore (esattamente come nel sistema OHV); le camme di tali alberi di distribuzione vanno a governare direttamente la valvola a fungo.&lt;br&gt;\nLe valvole sono posizionate lateralmente al cilindro e aprono il passaggio dei gas, con un movimento diretto dal PMI al PMS (contrario rispetto al sistema DOHC); le molle che permettono la chiusura di tali valvole sono poste esternamente e in alcuni motori \u00e8 possibile regolare il precarico delle valvole andando a svitare o avvitare dei dadi appositi.\nVarianti.\nInvece di essere parallele al cilindro, le valvole sono poste perpendicolarmente allo stesso, in modo da ridurre la larghezza della camera di combustione, che cos\u00ec ha una forma pi\u00f9 \"sferica\".\nUtilizzo.\nQuesto sistema \u00e8 stato utilizzato tra il 1900 ed il 1940 circa, sia su moto che su auto; generalmente sulle moto si aveva parte del sistema a vista, sulle auto (come il Ford Modello T) era coperto."}
{"id": "1539875", "revid": "38120", "url": "https://it.wikipedia.org/wiki?curid=1539875", "title": "For The Hell Of It", "text": ""}
{"id": "1539876", "revid": "15756", "url": "https://it.wikipedia.org/wiki?curid=1539876", "title": "Rifugio Brentei", "text": "Il rifugio Brentei (nome completo: rifugio Maria e Alberto Fossati Bellani al Brentei) \u00e8 un rifugio nelle Dolomiti di Brenta, a \"2.182\"\u00a0m s.l.m.\nCaratteristiche e informazioni.\nIl rifugio \u00e8 ubicato in posizione ideale, al centro degli itinerari escursionistici: poco lontano dalle pareti verticali delle Punte di Campiglio. Il rifugio \u00e8 contornato dalla Val dei Brentei, chiusa a est da uno spallone roccioso, soggiogato dalla mole del Crozzon di Brenta, ed affiancato ad oriente dalla parete nord della cima Tosa, separate dal canalone Neri, solitamente ghiacciato.\nAccessi.\nIl rifugio \u00e8 accessibile da Madonna di Campiglio oppure dalla val di Brenta.\nLa via pi\u00f9 frequentata prevede la partenza dal rifugio Vallesinella (1.524\u00a0m): si supera il torrente e si sale con pendenze impegnative fino al rifugio Casinei (sentiero 318). Successivamente si continua a salire con decisione per un breve tratto, poi il sentiero si fa pi\u00f9 leggero ed anzi prosegue alternando salite e brevi discese fino alla quota di 2.181\u00a0m dove si trova il rifugio.\nDa qui si pu\u00f2 eventualmente proseguire fino al rifugio Tosa, oltre la Bocca di Brenta: il sentiero \u00e8 lungo e presenta un paio di tratti messi in sicurezza con corde fisse e gradini metallici. Pi\u00f9 vicino il rifugio Angelo Alimonta: il sentiero che sale a questo rifugio - in un anfiteatro dolomitico dominato dalle vette degli Sfulmini - \u00e8 impegnativo ma breve.\nLa salita dalla val Brenta \u00e8 meno frequentata e decisamente pi\u00f9 impegnativa: ad un iniziale falsopiano su strada forestale segue un erto sentiero che si arrampica fino al rifugio. Il tratto finale \u00e8 il pi\u00f9 faticoso ed \u00e8 molto esposto al sole.\nTraversate.\nIl rifugio funge da punto di appoggio per la Via delle Bocchette, pertanto le principali traversate avvengono lungo questo percorso.\nSi possono compiere traversate ai seguenti rifugi:"}
{"id": "1539878", "revid": "1008732", "url": "https://it.wikipedia.org/wiki?curid=1539878", "title": "Mauna Loa", "text": "Il Mauna Loa \u00e8 un vulcano situato sull'isola di Hawaii. Si tratta di un vulcano a scudo, con volume stimato di 75.000\u00a0km\u00b3, che ne fa il pi\u00f9 grande vulcano attivo della Terra per volume, anche se la sua cima (4.169 m s.l.m.) \u00e8 di 36\u00a0m pi\u00f9 bassa del suo vicino Mauna Kea, un altro dei cinque vulcani che formano l'isola maggiore delle Hawaii. Dato che la sua struttura a forma di cono poggia sul fondale oceanico profondo circa 5000\u00a0m, l'altezza complessiva della montagna supera quella dell'Everest.\nDescrizione.\nIn dimensioni complessive \u00e8 sorpassato dal massiccio Tamu, di cui di recente \u00e8 stata dimostrata la natura di vulcano a scudo unico, anzich\u00e9 di agglomerato. Esso ricopre un'area sottomarina di 310.000\u00a0km\u00b2 e risulta non attivo da oltre 130 milioni di anni..\nIl nome hawaiano \"Mauna Loa\" significa \"montagna lunga\". La lava eruttata \u00e8 povera di silice, caratteristica che la rende poco viscosa e impedisce eruzioni esplosive, creando cos\u00ec un vulcano dai pendii poco inclinati, con la forma di uno scudo.\nIl vulcano ha eruttato per 700.000 anni, ed \u00e8 emerso dal mare circa 400.000 anni fa. La roccia datata pi\u00f9 vecchia risale a circa 200.000 anni fa. Il magma proviene dall'hot spot delle Hawaii, ed \u00e8 responsabile della formazione dell'arcipelago e della catena sottomarina Hawaii-Emperor.\nL'ultima eruzione del Mauna Loa \u00e8 avvenuta tra il 24 marzo e il 15 aprile 1984. Nessuna tra le pi\u00f9 recenti eruzioni del vulcano ha causato vittime, ma le eruzioni del 1926 e del 1950 hanno distrutto dei villaggi.\nLa particolare locazione geografica, su un'isola in mezzo all'oceano, unita all'altezza considerevole ne fa un luogo particolarmente ideale per il monitoraggio fisico della libera atmosfera specie per le concentrazioni globali di CO2 con la presenza dell'omonima stazione meteorologica."}
{"id": "1539881", "revid": "1652635", "url": "https://it.wikipedia.org/wiki?curid=1539881", "title": "Calzone", "text": "Il calzone \u00e8 una specialit\u00e0 gastronomica italiana nella quale una farcitura o ripieno di vario genere viene racchiusa in un involucro di pasta lievitata, e successivamente cotta nel forno oppure fritta. In questo secondo caso assume una diversa denominazione, potendosi definire pizza fritta nella tradizione napoletana, panzerotto in quella pugliese, pidone, calzone fritto e diavola in quella siciliana e calzone fritto in quella salentina. Ne esiste anche una versione abruzzese detta \"Calcione\".\nSi tratta di un prodotto, originario della cucina napoletana e della cucina pugliese. Tuttavia le due ricette si distinguono per la natura degli ingredienti che un tempo ne caratterizzavano la farcitura. \u00c8 altres\u00ec diffuso nella cucina lucana, del quale esiste una variante dolce. La larga diffusione di questo genere di prodotti, in particolare nella versione da forno, conseguente al proliferare delle pizzerie avutosi nel corso del XX secolo, ha determinato la comparsa di un gran numero di possibili varianti delle ricette, introducendo ingredienti propri del territorio nel quale vengono prodotti.\n\u00c8 riconosciuto come prodotto agro-alimentare tradizionale della Campania e della Puglia.\nOrigine.\nA Napoli la cosiddetta pizza chiusa si chiamava anche calzone, e diverse variet\u00e0 di calzone o panzerotto, con un tipo di pasta differente, sono presenti in Puglia.\nCampania.\nSebbene questo genere di preparazioni sia comune a molte cucine, non solo italiane, la prima attestazione di una preparazione analoga, sia nella denominazione che nella ricetta, al calzone, sono riconducibili agli \"Usi e costumi di Napoli e contorni descritti e dipinti\" di Francesco de Bourcard, opera risalente alla met\u00e0 dell'XIX secolo.\nPuglia.\nIl calzone pugliese, delle dimensioni di una normale focaccia, \u00e8 preparato con sfoglia all'olio che nella sua tipicit\u00e0 contemplava, per il ripieno, l'uso di olive, cipolle e formaggio; cotto esclusivamente al forno a uso di torta salata, viene preparato in occasioni speciali come il carnevale, ferragosto e il 19 marzo, festivit\u00e0 dedicata a San Giuseppe. Da segnalare che nel Salento con il termine \"calzone\" si indica questa preparazione, mentre nel barese il calzone viene indicato con il termine panzerotto, mentre con quest'ultimo termine, nel Salento, s'indica una variante del crocch\u00e8 di patate.\nSicilia.\nIn Sicilia il calzone \u00e8 preparato con la pasta per la pizza ed \u00e8 tipicamente cotto al forno a legna e ripieno di formaggio, prosciutto cotto e salsa di pomodoro. In provincia di Catania, nei comuni di Zafferana Etnea e Viagrande, si trova un calzone fritto chiamato \"pizza siciliana\" o semplicemente \"siciliana\", che nella versione classica \u00e8 ripieno di formaggio e acciuga salata. Varianti pi\u00f9 piccole del calzone si trovano in Sicilia come pezzi di rosticceria e cibo da strada. Nella versione fritta si trovano il pitone a Messina (ripieno di formaggio, acciughe e verdura), il \"calzone fritto\" a Palermo (con ripieno di formaggio e prosciutto), la \"siciliana\" (con ripieno di formaggio e acciughe salate) e la \"diavola\" (con ripieno di formaggio, prosciutto cotto, salsa di pomodoro e pepe) a Catania. Nella versione da forno \u00e8 tipica la cartocciata catanese.\nBasilicata.\nIn Basilicata, il calzone veniva preparato gi\u00e0 a cavallo tra il 1700 e il 1800. Nel Metapontino, esso veniva prodotto in determinati eventi dell'anno, in cui la disponibilit\u00e0 di carne (ingrediente principale) era maggiore. Il pi\u00f9 rappresentativo calzone della regione \u00e8 probabilmente \"u' pastizz rtunnar\" (il pasticcio rotondellese), tipico del comune di Rotondella, farcito con carne di maiale, uova e formaggio. Vi \u00e8 anche una variante tipicamente \"dolce\", come \"u\u2019 Pastzzott\" di Nova Siri, con un ripieno di ceci, mandorle, miele e cacao amaro. Altro tipo di calzone diffuso in regione \u00e8 il \"falaone\" (italianizzato in \"falagone\"), preparato durante la tradizione pasquale con un impasto non lievitato e con una farcia che pu\u00f2 essere sia salata che dolce a seconda della zona di produzione. Tutte e tre le tipologie sono inserite nel registro dei prodotti agroalimentari tradizionali lucani."}
{"id": "1539888", "revid": "228587", "url": "https://it.wikipedia.org/wiki?curid=1539888", "title": "Illuminismo in Polonia", "text": "Le idee dell'et\u00e0 dell'Illuminismo in Polonia furono sviluppate pi\u00f9 tardi rispetto agli stati dell'Europa occidentale, in quanto la borghesia polacca era pi\u00f9 debole e la cultura della szlachta (nobilt\u00e0), insieme al sistema politico della Confederazione Polacco-Lituana (libert\u00e0 dorata) erano in grave crisi. Il periodo dell'illuminismo polacco inizi\u00f2 negli anni trenta e quaranta del XVIII secolo, raggiunse il picco durante il regno dell'ultimo Re di Polonia, Stanis\u0142aw August Poniatowski (seconda met\u00e0 del XVIII secolo), ed inizi\u00f2 il suo declino con la terza spartizione della Polonia del 1795; ebbe termine nel 1822, quando fu sostituito dal Romanticismo.\nL'illuminismo polacco, pur condividendo molti caratteri in comune con i movimenti di illuminismo classici dell'Europa occidentale, differ\u00ec da essi per molti aspetti, costituendo un'interessante controparte. Gran parte del pensiero dell'illuminismo occidentale si evolse nel clima oppressivo della monarchia assoluta, e pose come primo obiettivo la battaglia per la libert\u00e0 politica. I pensatori occidentali aspiravano alla separazione dei poteri di Montesquieu per restringere il potere quasi illimitato dei loro sovrani. L'illuminismo polacco, invece, si svilupp\u00f2 in un frangente del tutto diverso. Il sistema politico polacco era quasi l'opposto di una monarchia assoluta: i monarchi polacchi erano eletti e la loro posizione era molto debole, in quanto gran parte del potere era detenuto dal Parlamento (il Sejm). Le riforme polacche miravano all'eliminazione delle leggi che avrebbero trasformato il Paese in una semi-anarchia, conseguente all'abuso del sistema del voto con il consenso all'interno del Sejm (liberum veto) che stava paralizzando la Confederazione Polacco-Lituana, specialmente durante il periodo della dinastia Wettin: la Polonia era gi\u00e0 stata ridotta da principale giocatore sullo scacchiere europeo a stato fantoccio in mano agli stati confinanti. Pertanto, mentre gli illuministi di Francia e Prussia scrivevano riguardo alla necessit\u00e0 di maggiori strumenti di controllo sui re, l'illuminismo polacco fu diretto verso la lotta contro gli abusi che nascevano dalla troppa libert\u00e0.\nMa le differenze non finiscono qui. I movimenti illuministi occidentali furono dominati dalle popolazioni delle citt\u00e0 e dalla borghesia, mentre nella Confederazione gran parte dei riformisti giungeva dalla szlachta (nobilt\u00e0). Fortemente gerarchico e dominato dall'aristocrazia, l'Occidente combatteva per l'uguaglianza, la cui nozione era spesso considerata tradimento (come si pu\u00f2 notare nelle battaglie non eguali nei tentativi di Denis Diderot per pubblicare la sua Encyclop\u00e9die in Francia). La szlachta della Confederazione, che formava il 10% della popolazione, considerava tuttavia l'idea dell'uguaglianza come uno dei fondamenti della propria cultura e i riformisti combatterono per espanderla verso le altre classi sociali. La tolleranza religiosa, causa di molte guerre europee, fu un altro punto fermo delle libert\u00e0 polacche; mentre l'Occidente era influenzato dalla rivoluzione industriale e combatteva per colonie d'oltremare, la Confederazione, perlopi\u00f9 senza sbocco sul mare, cadde nel baratro della schiavit\u00f9.\nLe idee di quel periodo portarono alla fine a uno dei pi\u00f9 grandi successi della Polonia, la Costituzione del 3 maggio 1791 (la seconda costituzione pi\u00f9 antica al mondo), e altre riforme come la creazione del Komisja Edukacji Narodowej, il primo ministero dell'istruzione del mondo, che tentarono di trasformare la Confederazione in una monarchia costituzionale moderna. Nonostante i tentativi di riforma politica fossero ostacolati dalla guerra civile (Confederazione di Targowica) e dall'intervento militare degli stati confinanti, che si concluse con la spartizione della Polonia, l'impatto culturale di quel periodo rimase nella cultura polacca per diversi anni.\nLe idee dell'Illuminismo polacco ebbero anche un impatto significativo all'estero. Dalla Confederazione di Bar (1768) attraverso tutto il periodo del Grande Sejm e fino alla tragica conseguenza della Costituzione del 3 maggio del 1791, la Polonia pot\u00e9 godere di una grande fioritura letteraria, ma anche politica e costituzionale. Parte della letteratura polacca fu discussa in Francia, e giunse addirittura all'attenzione di Thomas Jefferson. John Adams, che fu a Parigi fino all'arrivo di Jefferson, divenne ministro americano a Londra e scrisse i suoi tre volumi della Difesa della Costituzione degli Stati Uniti, nella quale fu discusso il governo repubblicano polacco"}
{"id": "1539891", "revid": "196390", "url": "https://it.wikipedia.org/wiki?curid=1539891", "title": "Sacra Famiglia di Giuseppe Rapisardi", "text": ""}
{"id": "1539892", "revid": "74173", "url": "https://it.wikipedia.org/wiki?curid=1539892", "title": "Illuminismo polacco", "text": ""}
{"id": "1539893", "revid": "767487", "url": "https://it.wikipedia.org/wiki?curid=1539893", "title": "Roznov", "text": "Roznov \u00e8 una citt\u00e0 della Romania di 9.315 abitanti, ubicata nel distretto di Neam\u021b, nella regione storica della Moldavia. \nFanno parte dell'area amministrativa anche le localit\u00e0 di Chintinici e Slobozia."}
{"id": "1539894", "revid": "119673461", "url": "https://it.wikipedia.org/wiki?curid=1539894", "title": "Melissa Belote", "text": "Specializzata nel dorso ha vinto tre medaglie d'oro Giochi olimpici di : nei 100\u00a0m e 200\u00a0m dorso e nella staffetta 4x100\u00a0m misti.\n\u00c8 stata primatista mondiale dei 200\u00a0m dorso e della staffetta 4x100\u00a0m misti.\n\u00c8 una dei Membri dell'International Swimming Hall of Fame."}
{"id": "1539897", "revid": "287204", "url": "https://it.wikipedia.org/wiki?curid=1539897", "title": "Brianna Love", "text": "Biografia.\nLa Love vive da sola dall'et\u00e0 di quindici anni e in giovent\u00f9 si \u00e8 trasferita spesso. Ha iniziato la sua carriera come spogliarellista in Missouri. Trasferitasi a Las Vegas, ha cominciato a far film per adulti nel 2005.\nAll'inizio interpretava solo scene con altre ragazze. Ha lavorato in esclusiva per la Red Light District Video per due anni, diventando poi una free lance. Durante il contratto con la Red Light District, la Love \u00e8 stata intervistata sull'industria del cinema per adulti su \"News Central\" da Morris Jones.\nNota per le sue natiche di grosse dimensioni, appare spesso in scene di sesso anale, doppia penetrazione e interrazziali. Dal 2007 ha dato il nome a diversi film pornografici come \"Brianna Love Is Buttwoman\" e \"Brianna Love, Her Fine, Sexy Self.\" Oltre a questi ruoli da protagonista, la Love appare spesso sulle copertine dei video che interpreta.\nDopo essere entrata nel porno, ha avuto una figlia. La Love ha detto che investe oculatamente i suoi proventi. Oltre a lavorare nel porno, scrive canzoni e poesie."}
{"id": "1539901", "revid": "92723", "url": "https://it.wikipedia.org/wiki?curid=1539901", "title": "Eparchia caldea di Beirut", "text": ""}
{"id": "1539902", "revid": "599013", "url": "https://it.wikipedia.org/wiki?curid=1539902", "title": "Mart\u00edn Rivas", "text": "Carriera.\nClub.\nInizia la sua carriera nel Danubio, squadra della sua citt\u00e0 natale, Montevideo, dove resta per tre stagioni.\nNel gennaio 1998 passa all'Inter. Fa il suo esordio con i Nerazzurri il 21 gennaio, subentrando a sette minuti dalla fine del ritorno dei quarti di finale di Coppa Italia contro il Milan. Gioca altre due partite fino alla fine della stagione: il ritorno dei quarti di finale di Coppa UEFA, poi vinta dalla squadra meneghina, contro lo Schalke 04 e l'ultima partita di campionato contro l'Empoli.\nIn estate passa in prestito al Perugia, in cui gioca con continuit\u00e0, ottenendo la salvezza all'ultima giornata del campionato 1998-1999.\nFa ritorno all'Inter nella stagione 1999-2000, restando tuttavia ai margini della rosa e non scendendo mai in campo.\nNella stagione 2000-2001 si accasa al M\u00e1laga, dove colleziona 7 presenze tra campionato e coppa nazionale.\nLascia l'Europa nel 2002 per trasferirsi al Pe\u00f1arol. Passa la restante parte della carriera in Uruguay, giocando per Deportivo Maldonado, River Plate Montevideo e Bella Vista.\nNazionale.\nFa parte della squadra che partecipa al Mondiale Under-20 1997 in Malesia.\nViene convocato nella nazionale maggiore per partecipare alla Confederations Cup 1997, in cui esordisce nell'ultima gara del girone eliminatorio contro il Sudafrica."}
{"id": "1539905", "revid": "68105", "url": "https://it.wikipedia.org/wiki?curid=1539905", "title": "Lexical markup framework", "text": ""}
{"id": "1539908", "revid": "287204", "url": "https://it.wikipedia.org/wiki?curid=1539908", "title": "Depiro Basketball Club", "text": "Il Depiro Basketball Club \u00e8 una societ\u00e0 di pallacanestro di Malta, con sede a Mtarfa.\nSia la sezione femminile che quella maschile partecipano alla massima serie locale."}
{"id": "1539909", "revid": "1627355", "url": "https://it.wikipedia.org/wiki?curid=1539909", "title": "Inositolo", "text": "L'inositolo (in passato chiamato impropriamente \"vitamina B7\") \u00e8 un composto di origine biologica strutturalmente simile al glucosio (anche se chimicamente non \u00e8 uno zucchero), coinvolto in numerosi processi biologici tra cui quelli di signalling cellulare, ed un elemento strutturale (nella forma coniugata con lipidi). Pu\u00f2 essere sia assunto con la dieta che sintetizzato dall'organismo. Pu\u00f2 ritrovarsi sotto forma di diversi stereoisomeri e presentare un grado pi\u00f9 o meno elevato di fosforilazione. In particolare, quando si parla di inositolo, ci si riferisce comunemente alla forma mio-inositolo, che non presenta gruppi fosforici legati.\nChimica.\nCon inositolo ci si riferisce ad una famiglia di molecole dalla struttura simile che differiscono per essere stereoisomeri. Da un punto di vista chimico, gli inositoli sono dei polioli carbociclici; non sono zuccheri in quanto i monosaccaridi, nella loro forma ciclica, sono emiacetali o emichetali (struttura eterociclica contenente ossigeno), mentre l'inositolo possiede un anello omociclico. La forma pi\u00f9 importante in natura \u00e8 il \"myo\"-inositolo (\"cis\"-1,2,3,5-\"trans\"-4,6-cicloesanesolo), ma occasionalmente si rilevano altri isomeri conformazionali che differiscono solamente per il differente orientamento dei gruppi -OH, come \"scyllo\"-, \"chiro\"-, \"muco\"-, \"neo\"-inositolo. Altri isomeri possibili sono \"allo\"-, \"epi\"-, \"cis\"-inositolo. Quando ci si riferisce agli integratori alimentari, generalmente si intende il mio-inositolo.\nNella sua conformazione pi\u00f9 stabile il mio-inositolo assume la conformazione a sedia, in cui 5 idrossili sono posti in conformazione equatoriale ed 1 in conformazione assiale (quello in C2); si presenta come una polvere di bassa palpabilit\u00e0, di colore bianco niveo, inodore, dal sapore lievemente dolce.\nI derivati fosforilati sono generalmente chiamati fitati.\nPresenza in natura e sintesi.\nL'inositolo si trova in molti alimenti, in particolare nei cereali, nelle noci, nella frutta - specialmente in meloni ed arance - ma risulta insolubile, e per questo motivo l'inositolo contenuto negli alimenti \u00e8 spesso scarsamente assorbibile. L'inositolo non \u00e8 in realt\u00e0 una vitamina (anche se \u00e8 spesso conosciuto come vitamina B7), perch\u00e9, a differenza di queste, l'organismo \u00e8 in grado di sintetizzarlo in quantit\u00e0 sufficiente, per cui ricade nella classe delle pseudovitamine nel complesso B.\nIl \"mio\"-inositolo \u00e8 sintetizzato a partire dal glucosio-6-fosfato in due passaggi: il primo, catalizzato da una inositolo-3-fosfato sintasi (come ISYNA1), lo converte in mio-inositolo-1-fosfato, che viene poi defosforilato a mio-inositolo da una fosfatasi. Negli umani la maggior parte dell'inositolo, generalmente alcuni grammi al giorno, viene sintetizzato nei reni.\nAcido fitico.\nL'acido fitico (IP6 o fitato) \u00e8 un derivato dell'inositolo formato da una molecola di inositolo a cui sono legati gruppi fosfato al posto degli -OH, e rappresenta la principale forma di stoccaggio di fosforo inorganico in molte specie vegetali, specie nei semi. L'acido fitico \u00e8 inassorbibile dagli organismi superiori (a parte i ruminanti) perch\u00e9 non possiedono nel loro apparato digestivo i batteri e gli enzimi in grado di degradare questo composto. Inoltre l'acido fitico, per via della sua capacit\u00e0 di legare ioni metallici come calcio, magnesio, zinco e ferro, pu\u00f2 esacerbare stati di carenza di minerali in soggetti predisposti che mangiano grandi quantit\u00e0 di vegetali (come accade ad esempio nei paesi in via di sviluppo).\nRuolo biologico e applicazioni.\nL'inositolo ed i suoi derivati partecipano a numerosi e fondamentali processi biologici, quali: \nDalla sua fosforilazione si possono ottenere fino a 70 diverse molecole (raccolte in diversi gruppi in base al numero di gruppi fosfato presenti, IP1-IP9), ognuna con un diverso ruolo nel signalling intracellulare. Inoltre esse possono essere legate a numerosi altri composti come ad esempio i lipidi, per formare i fosfatidilinositoli polifosfati.\nFarmacologia.\nL'Inositolo \u00e8 assorbito mediante un sistema di co-trasporto sodio dipendente che media anche l'assorbimento di glucosio (l'integrazione di inositolo si \u00e8 infatti dimostrata in grado di limitare quella di glucosio). L'applicazione di soft gel all'inositolo (delle capsule riempite di liquido in modo da eliminare steps limitanti come la dissoluzione) ha permesso di incrementare notevolmente la biodisponibilit\u00e0 orale del composto del 30%. \nDopo l'ingestione, l'inositolo raggiunge il picco plasmatico in circa 2-3 ore. Nell'organismo viene convertito rapidamente in alcuni isomeri come epi- e D-chiro- da delle epimerasi, alcune delle quali risultano essere presenti in bassa quantit\u00e0 nei soggetti con insulino resistenza, e che vengono saturate rapidamente da dosi medie (alcuni grammi) del composto. L'inositolo ha mostrato efficacia in alcuni disturbi psichiatrici ma ha una bassa permeabilit\u00e0 nella barriera ematoencefalica (meno del 3% della concentrazione del composto circolante riesce ad attraversarla), che per\u00f2 tende ad aumentare nel corso di un trattamento continuato: il trattamento con 12 g al giorno del composto ha comportato un aumento del 70% dei livelli di inositolo nel fluido cerebrospinale di pazienti.\nUsi terapeutici.\nLa struttura dell'inositolo gioca un ruolo fondamentale nei messaggeri secondari in cellule eucariotiche, come inositolo fosfato o come lipidi fosfatidilinositolo (PI) e fosfatidilinositolofosfato (PIP). Questa sua propriet\u00e0 sembra essere la responsabile dei suoi effetti terapeutici, alcuni dei quali provati anche in test clinici su pazienti. Il mio inositolo \u00e8 considerato come un composto sicuro ed \u00e8 inoltre idrosolubile (al pari di altri composti del complesso delle vitamine B) che ne previene un eccessivo accumulo. La sua deplezione alimentare non sembra causare stati patologici, proprio grazie alla capacit\u00e0 del corpo di sintetizzarlo, ma la sua integrazione si \u00e8 mostrata capace di agire su diverse patologie, in particolare disturbi d'ansia, sindrome dell'ovaio policistico, sindromi metaboliche senza causare effetti collaterali rilevanti (si possono presentare disturbi gastro intestinali nel 5% dei pazienti specie ai dosaggi pi\u00f9 alti).\nSistema nervoso centrale.\nL'inositolo ed i suoi derivati sembrano giocare un ruolo fondamentale nell'equilibrio del sistema nervoso centrale, anche se le sue numerose implicazioni non sono state ancora del tutto delucidate. Bassi livelli di mio-inositolo sono stati rilevati nel cervello di pazienti depressi e di suicidi; i sali di litio, uno dei trattamenti di prima linea per il disturbo bipolare, vanno tra le altre cose ad alterare i livelli di inositoli nel cervello. Perci\u00f2 il mio-inositolo \u00e8 stato sperimentato nel trattamento di diverse patologie psichiatriche.\nDisturbi depressivi ed ansia.\nSembra avere qualche efficacia nel trattamento della depressione (a dosaggi superiori a 12 g/giorno) dove in alcuni studi ha mostrato una diminuzione statisticamente significativa rispetto al placebo dei sintomi (da 33.4 a 21.6 in media nei pazienti trattati con inositolo, rispetto ai valori da 32.9 a 28.9 nel gruppo placebo misurati con la scala HDS, secondo i risultati di uno studio). Alcuni pazienti che non hanno risposto al trattamento con inositolo hanno trovato beneficio con un SSRI, ma l'aggiunta di inositolo ad un SSRI non sembra fornire benefici aggiuntivi all'effetto dell'antidepressivo.\nIl myo-inositolo (al dosaggio di 18 g/giorno) in studi in doppio cieco \u00e8 risultato efficace nel trattamento del disturbo ossessivo-compulsivo quanto gli SSRI, dei farmaci antidepressivi utilizzati come trattamento per questa patologia, ma a differenza di questi \u00e8 risultato virtualmente privo di effetti collaterali.\nIn un altro studio, inositolo al dosaggio di 18 grammi al giorno, \u00e8 risultato efficace quanto fluvoxamina (un antidepressivo SSRI) nel trattamento del disturbo da attacchi di panico. Sembra che anche una dose minore (di 12 g/giorno) possa avere una qualche efficacia. Sembra che la sua efficacia come ansiolitico dipenda dalla gravit\u00e0 iniziale della patologia, fornendo i benefici maggiori nei pazienti con disturbo grave.\nDisturbo disforico premestruale.\nIl disturbo disforico premestruale \u00e8 un disturbo dell'umore associato alla sindrome premestruale. Uno studio ha mostrato che l'integrazione di 4 g di inositolo 3 volte al giorno diminuisce i disturbi dell'umore e di depressione ed ansia in maniera statisticamente significativa; questi effetti benefici si sono mantenuti per i 6 mesi del trattamento. Tuttavia non sono stati condotti studi abbastanza numerosi per replicare e confermare i risultati.\nL'inositolo \u00e8 stato sperimentato anche nel trattamento di disturbo post traumatico da stress, disturbo bipolare, schizofrenia e per il morbo di Alzheimer non mostrando per\u00f2 in questi casi efficacia significativa.\nSindrome metabolica e diabete.\nLa sindrome metabolica \u00e8 una patologia complessa e multifattoriale nella quale diversi fattori fra loro correlati concorrono ad aumentare la possibilit\u00e0 di sviluppare patologie a carico dell'apparato circolatorio e diabete. \nL'inositolo fa parte di una serie di composti che attivano la risposta dell'insulina all'interno della cellula (\u00e8 uno dei principali messaggeri secondari) di cui fanno parte i \"fosfoglicani legati all'inositolo\" di tipo A (IGP-A) e quelli di tipo P (IGP-P o D-chiro-inositolo legato a galattosamine). Questi composti hanno delle funzioni opposte all'interno del metabolismo e tendono ad antagonizzarsi, per cui il loro bilancio \u00e8 essenziale al corretto funzionamento dell'organismo e l'insulino resistenza \u00e8 associata ad uno sbilanciamento di questi sistemi. L'inositolo sembra agire normalizzando il rapporto tra questi composti.\nL'insulina promuove l'ingresso di glucosio nelle cellule anche attraverso la mobilitazione delle riserve vescicolari dei trasportatori del glucosio (GluT4), delle proteine trasportatrici di membrana che grazie all'attivazione di una serie di messaggeri chimici, di cui fanno parte dei derivati fosforilati dell'inositolo come il PIP3, vengono trasportati nella membrana. In dei modelli animali, l'ingestione di inositolo ha promosso l'espressione dei trasportatori del glucosio e quindi diminuito l'insulino resistenza.Inoltre l'integrazione con inositolo 10g/giorno si \u00e8 mostrata in grado di diminuire il colesterolo LDL nelle persone con sindrome metabolica (ma non nei pazienti che non la hanno) probabilmente come effetto secondario all'aumento di particolari lipoproteine prodotte dai reni (i plasmalogeni) la cui quantit\u00e0 tende a diminuire con l'et\u00e0 e in soggetti con iperlipidemie. \nUno studio ha mostrato come inositolo 500 mg due volte al giorno sia in grado di migliorare sensibilmente la funzionalit\u00e0 nervosa periferica nei pazienti con sofferenza nervosa dovuta a diabete.\nIn uno studio, in delle donne con sindrome metabolica post menopausa, l'integrazione con inositolo alla dose di 2 grammi al giorno ha causato il miglioramento dei marker metabolici per la malattia (livelli di insulina, glucosio ed insulino resistenza) che si sono mantenuti durante tutta la durata dello studio (un anno) mostrando anzi un lieve ulteriore miglioramento nel corso dei mesi. Usato al dosaggio di 4g/giorno, in uno studio ha mostrato di diminuire i marker di diabete gestionale nelle donne incinte (in particolare livelli di glucosio ed insulino resistenza) e di diminuire il rischio di sviluppo di diabete gestionale nelle donne con ovaio policistico dal 52% al 17,2%, senza per\u00f2 influire sull'andamento della gravidanza.\nSindrome dell'ovaio policistico.\nMolto promettenti ed ormai numericamente consistenti sono gli studi che dimostrano l'utilit\u00e0 dell'inositolo, ed in particolare del D-chiro-inositolo (DCI), nel trattamento della sindrome dell'ovaio policistico (PCOS), una sindrome caratterizzata tra l'altro da scarso controllo del glucosio ematico, iperandrogenismo, squilibri ormonali, che pur non risultando pericolosa nell'immediato pu\u00f2 predisporre allo sviluppo di altre malattie. In studi in doppio cieco \u00e8 stato dimostrato che l'inositolo \u00e8 un trattamento efficace e sicuro contemporaneamente per diverse manifestazioni cliniche della sindrome dell'ovaio policistico (PCOS) tra cui insulino-resistenza, iperandrogenismo, fertilit\u00e0 (in maniera pi\u00f9 efficace rispetto alla metformina) e oligoamenorrea, sia con DCI che con mio-inositolo a dosaggi di 2 grammi al giorno che con loro combinazioni che si crede abbiano un effetto sinergico (ad esempio a dosaggi di 2 g e 0,2 g rispettivamente di mio e D-chiro inositolo). Alcuni studi hanno evidenziato come il loro effetto possa essere aumentato con l'integrazione di melatonina.\nQuesti studi hanno dimostrato che esistono difetti nel metabolismo del DCI nella sindrome dell'ovaio policistico che possono essere corretti da una sua integrazione, chiarendo cos\u00ec il conseguente ruolo del DCI nella trasduzione del segnale dell'insulina."}
{"id": "1539916", "revid": "13405452", "url": "https://it.wikipedia.org/wiki?curid=1539916", "title": "Maxwell Cabelino Andrade", "text": ""}
{"id": "1539918", "revid": "111363967", "url": "https://it.wikipedia.org/wiki?curid=1539918", "title": "Carlo Maria Badini", "text": "Dal 1964 al 1977 fu sovrintendente del Teatro Comunale di Bologna. Nel 1977 fu nominato sovrintendente del Teatro alla Scala a Milano succedendo a Paolo Grassi e vi rest\u00f2 fino al 1990 sostituito da Carlo Fontana. Sotto la sua sovrintendenza la Scala raggiunse (nel 1984) il pareggio di bilancio. Durante il suo mandato si sono avvicendati come direttori musicali Claudio Abbado (fino al 1986) e Riccardo Muti."}
{"id": "1539920", "revid": "91475", "url": "https://it.wikipedia.org/wiki?curid=1539920", "title": "Glasgow Coma Score", "text": ""}
{"id": "1539921", "revid": "287204", "url": "https://it.wikipedia.org/wiki?curid=1539921", "title": "Serie A 1972-1973 (pallavolo femminile)", "text": "La Serie A femminile FIPAV 1972-73 fu la 28\u00aa edizione del principale torneo pallavolistico italiano femminile organizzato dalla FIPAV.\nIl titolo fu conquistato dalla Fini Modena, al secondo successo consecutivo."}
{"id": "1539928", "revid": "289247", "url": "https://it.wikipedia.org/wiki?curid=1539928", "title": "Sant'Efrem il Siriano", "text": ""}
{"id": "1539938", "revid": "2206963", "url": "https://it.wikipedia.org/wiki?curid=1539938", "title": "Chiesa di Santa Maria del Carmine (Santa Maria di Licodia)", "text": "La chiesa di Santa Maria del Carmine \u00e8 una chiesa di Santa Maria di Licodia, comune italiano della citt\u00e0 metropolitana di Catania in Sicilia.\nLocata nella via omonima, la chiesa fu edificata nel 1929 per devozione alla Madonna, a spese del sacerdote Giuseppe Ronsisvalle Corsaro, il quale fu anche il primo parroco, quando nel 1932 la chiesa venne elevata a Parrocchia.\nIn onore alla Madonna, per incentivare la devozione popolare, nel 1924, nacque la Confraternita della Beata Vergine del Carmelo. Sorta presso la Chiesa Madre, con l'edificazione del nuovo luogo di culto vi si trasfer\u00ec, e tuttora continua il suo operato nella parrocchia.\nL'antica facciata in pietra lavica \u00e8 stata sostituita negli anni '60 con una moderna, caratterizzata dallo svettante campanile gugliato. Questa modernizzazione ruppe l'equilibrio con lo stile interno della chiesa.\nL'impianto, a navata unica, \u00e8 orientato da ovest ad est. La navata, dalle forme barocche, \u00e8 arricchita da sei altari, dedicati rispettivamente a Sant'Anna compatrona dell'Ordine Carmelitano, L'Immacolata, Sacro Cuore di Ges\u00f9, Madonna del Carmelo (altare maggiore), San Giuseppe e Santa Teresa.\nL'altare maggiore \u00e8 arricchito dalla macchinetta barocca che fa da cornice alla statua della Madonna. Sulla volta della chiesa, l'interessante affresco della Consegna dello Scapolare, dove sono effigiati i familiari del Sacerdote Giuseppe Ronsisvalle Corsaro. Gradevoli i pregevoli stucchi, di foggia barocca, che adornano la chiesa, opera dell'artista licodiese Giuseppe Anile detto \"Pippinu \u2018a Pinta\". La Vergine del Carmelo, \u00e8 solennemente festeggiata il 16 e 17 luglio."}
{"id": "1539939", "revid": "74801", "url": "https://it.wikipedia.org/wiki?curid=1539939", "title": "T\u00e2rgu Neam\u021b", "text": "T\u00e2rgu Neam\u021b (in latino \"Ante Castrum Nempch\", in ebraico \"\u05d8\u05e8\u05d2\u05d5 \u05e0\u05d0\u05de\u05e5\") \u00e8 una citt\u00e0 della Romania di abitanti, ubicata nel distretto di Neam\u021b, nella regione storica della Moldavia. \nFanno parte dell'area amministrativa anche le localit\u00e0 di Blebea, Humule\u0219ti e Humule\u0219tii Noi."}
{"id": "1539942", "revid": "287204", "url": "https://it.wikipedia.org/wiki?curid=1539942", "title": "Targu Neamt", "text": ""}
{"id": "1539944", "revid": "486946", "url": "https://it.wikipedia.org/wiki?curid=1539944", "title": "Ordine degli psicologi", "text": ""}
{"id": "1539946", "revid": "339392", "url": "https://it.wikipedia.org/wiki?curid=1539946", "title": "Tai Wan", "text": ""}
{"id": "1539948", "revid": "1573940", "url": "https://it.wikipedia.org/wiki?curid=1539948", "title": "Carassius gibelio", "text": "La carpa di Prussia (Carassius gibelio ) \u00e8 un pesce d'acqua dolce, appartenente alla famiglia Cyprinidae.\nDistribuzione e habitat.\nQuesta specie \u00e8 originaria di un'area che va dal nord dell'Europa centrale alla Siberia, anche se \u00e8 stata introdotta nel XIX secolo in quasi tutta Europa assieme agli avannotti di carpa. La sua distribuzione europea non \u00e8 nota perch\u00e9 il riconoscimento di questa specie dalle altre del genere \"Carassius\" \u00e8 molto difficile, senza contare il fatto che questi pesci possono ibridarsi tra loro generando prole fertile.\nPopola le acque dolci lente e ricche di vegetazione, soprattutto canali, laghi e paludi. Le popolazioni dei laghi profondi in inverno migrano negli emissari ed immissari per trovare acque pi\u00f9 ricche di ossigeno. Sopporta comunque molto bene le acque calde e scarsamente ossigenate.\nDescrizione.\nIl corpo ha l'aspetto tipico del genere, piuttosto allungato, compresso ai fianchi, con profilo dorsale e ventrale pi\u00f9 arcuati se l'individuo \u00e8 pi\u00f9 anziano di un giovane. \u00c8 simile al carassio e al pesce rosso. Le scaglie sono grandi, le pinne robuste. La pinna dorsale ha margine dritto o leggermente concavo (al contrario che in \"C. carassius\" in cui \u00e8 convesso).\nLa livrea grigiastra argentea, il che lo differenzia da \"C. auratus\" in cui, negli esemplari selvatici, la livrea \u00e8 bronzea con riflessi dorati.\nRaggiunge una lunghezza massima di 35\u00a0cm.\nRiproduzione.\nLa carpa di Prussia si riproduce prevalentemente in partenogenesi, ovvero le femmine depongono uova che non necessitano di fecondazione maschile. Ne consegue che le popolazioni europee sono composte nella quasi totalit\u00e0 da femmine, mentre nella popolazione originaria siberiana studi scientifici hanno riscontrato che i maschi sono soltanto il 25% del totale. Tuttavia la riproduzione con due gameti differenti \u00e8 possibile, tanto da permettere alle carpe di Prussia di ibridarsi spesso con maschi di \"Carassius auratus\" e \"Carassius carassius\".\nLa deposizione avviene tra aprile e agosto.\nAlimentazione.\nQuesta specie ha dieta onnivora, si nutre di vegetali, invertebrati, crostacei e piccoli pesci.\nPredatori.\n\u00c8 preda abituale del Persico trota, del luccio, del siluro e del lucioperca.\nPesca.\nIn Italia non \u00e8 pescato per il commercio e la sua carne, ma solamente per pesca sportiva. Non vi sono limitazioni in quanto \u00e8 considerata specie infestante.\nTassonomia.\nViene da alcuni autori considerato una sottospecie del pesce rosso. Non \u00e8 chiaro se si tratti di un ibrido fra altre specie del genere o se sia una specie valida."}
{"id": "1539952", "revid": "767487", "url": "https://it.wikipedia.org/wiki?curid=1539952", "title": "Agapia", "text": "Agapia \u00e8 un comune della Romania di 4.604 abitanti, ubicato nel distretto di Neam\u021b, nella regione storica della Moldavia.\nIl comune \u00e8 formato dall'unione di 4 villaggi: Agapia, Filioara, S\u0103c\u0103lu\u0219e\u0219ti, V\u0103ratec."}
{"id": "1539964", "revid": "682087", "url": "https://it.wikipedia.org/wiki?curid=1539964", "title": "Beck Hansen", "text": ""}
{"id": "1539967", "revid": "254059", "url": "https://it.wikipedia.org/wiki?curid=1539967", "title": "Poniatowski", "text": "Poniatowski (plurale: Poniatowscy) \u00e8 il cognome di una famiglia della szlachta polacca (la nobilt\u00e0). Dato che gli aggettivi polacchi hanno forme diverse per i generi, Poniatowska \u00e8 il corrispondente cognome utilizzato per i membri femminili della famiglia.\nStoria.\nOrigini.\nLa famiglia Poniatowski divenne importante nel XVIII e XIX secolo. La prima informazione riguardo alla casata risale alla fine del XV secolo, quanto apparvero a Poniatowa, 40\u00a0km a ovest di Lublino, intorno al 1446. Il cognome della famiglia deriva dal luogo d'origine. Poniatowa fu la residenza di diversi rami della famiglia Poniatowski: T\u0142uk, Jarasz e Cio\u0142ek.\nAlcune fonti asseriscono che i Poniatowski discenderebbero da un ramo stabilitosi nel XVII secolo in Polonia dei Torelli, antica famiglia aristocratica originaria di Ferrara. Giuseppe Salinguerra, figlio di Salinguerra e membro dei Torelli, si sarebbe stabilito nel 1650 in Polonia, dove spos\u00f2 Sofia Sreniawa, signora di Poniatow e assunse il cognome di Poniatowski dalla propriet\u00e0 di Poniatow della moglie, figlia di Albert Poniatowski e Anna Leszczy\u0144ska. \nRecenti studi storici considerano questa ricostruzione poco credibile, bisogna infatti considerare che nel XVIII secolo vantare antenati italiani era una \"moda\" piuttosto diffusa nella nobilt\u00e0 polacca. In ogni caso Stanislao Poniatowski si riteneva membro della suddetta famiglia e riconobbe come suoi parenti i Torelli d'Italia decorandone molti di essi dei supremi ordini equestri di S. Sanislao e dell'Aquila Bianca.\nStanislao II Augusto re.\nAlle elezioni del 7 settembre 1764 a Wola, Stanislao Poniatowski fu eletto Re di Polonia, con il nome di Stanislao II. Nello stesso anno, il Sejm dell'Incoronazione assegn\u00f2 alla famiglia Poniatowski il titolo di Principi di Polonia.\nMembri.\nTra i membri pi\u00f9 conosciuti vi sono:"}
{"id": "1539968", "revid": "1784938", "url": "https://it.wikipedia.org/wiki?curid=1539968", "title": "L'educazione sentimentale", "text": "L'educazione sentimentale. Storia di un giovane uomo (titolo or. \"L\u2019\u00c9ducation sentimentale, histoire d\u2019un jeune homme\") \u00e8 un romanzo di Gustave Flaubert, scritto a partire dal settembre 1864 e concluso il mattino del 16 maggio 1869. Pubblicato il 17 novembre 1869 a Parigi da Michel L\u00e9vy fr\u00e8res, \u00e8 suddiviso in tre parti, delle quali le prime due contano sei capitoli ciascuna, mentre l'ultima sette. \nIl libro narra la storia amorosa di un giovane uomo di provincia che s'innamora perdutamente di una donna sposata pi\u00f9 grande di lui, ambientato fra la Rivoluzione francese del 1848 e la fondazione del Secondo Impero di Napoleone III, un tempo quindi di instabilit\u00e0 politica e barricate. Il protagonista, \"Fr\u00e9d\u00e9ric Moreau\", arde di passione ma vede le proprie attese spesso deluse, il proprio patrimonio emotivo scialacquato senza gioia, provando l'amara sensazione di esser stato spettatore di s\u00e9 stesso. Descritto con toni tra l'ironico e il pessimista, il giovane osserva le proprie aspettative infrangersi.\nNel progetto originario del romanzo, l'autore prevedeva un lavoro a met\u00e0 strada fra il romanzo sentimentale e quello dei costumi parigini, per fornire al lettore un quadro sulla storia morale della sua generazione. \nAl suo apparire, l'opera ottenne critiche negative - ad esempio Henry James - ed elogi, da George Sand ed \u00c9mile Zola. Bench\u00e9 il successo del libro sia stato tardivo, nel XX secolo divenne un libro di riferimento dei romanzieri, a partire da Marcel Proust: oggi la critica lo inserisce di diritto tra gli esempi pi\u00f9 convincenti del romanzo ottocentesco,\nsottolineandone lo stile fluido e le innovazioni narrative e grammaticali che lo hanno contraddistinto.\nFlaubert redasse, tra il 1843 e il 1845, una prima versione del romanzo col medesimo titolo, pubblicato postumo tra il dicembre 1900 e il 1901, ma con una trama diversa.\nTrama.\nSul battello per tornare a casa, terminati gli studi liceali, Fr\u00e9d\u00e9ric Moreau fa la conoscenza di un editore sui cinquant'anni: Jacques Arnoux.\nQuest'ultimo \u00e8 accompagnato dalla moglie Marie, della quale Fr\u00e9d\u00e9ric si innamora follemente. Ma le circostanze non permettono rapporti di alcun genere, cos\u00ec il giovane giunge afflitto alla dimora di famiglia, dove lo aspetta la madre vedova.\nPi\u00f9 tardi torna a Parigi, dove si iscrive alla facolt\u00e0 di giurisprudenza conseguendo la laurea sia pure con difficolt\u00e0 a causa dello scarso interesse nei confronti delle materie. In questa grande citt\u00e0 conoscer\u00e0 giovani rivoluzionari e approfondir\u00e0 la conoscenza del signor Arnoux, per incontrare di nuovo l'amata. Le risorse economiche terminano presto e Fr\u00e9d\u00e9ric abbandona Parigi, dove viveva con il suo migliore amico, Deslauriers.\nFa ritorno poco dopo grazie all'eredit\u00e0 di uno zio, che gli permette di riconciliarsi con la borghesia parigina. Incontra a una festa una donna di facili costumi e piena di debiti, Rosanette, sovente indicata col soprannome \"la Marescialla\", di cui si innamora, ma nel frattempo riesce anche a dichiararsi alla signora Arnoux, scoprendo che i suoi sentimenti sono ricambiati.\nIl ragazzo vive l'incombente rivoluzione anti-monarchica assai indeciso su quale dei due amori coltivare.\nFr\u00e9d\u00e9ric avr\u00e0 un figlio da Rosanette, che morir\u00e0 di stenti e malattia dopo poche settimane, e non riuscendo a ricevere dalla signora Arnoux altro che pomeriggi passati a conversare, diventa poco per volta l'amante della ricca signora Dambreuse, moglie di un finanziere di nobili origini.\nAlla morte di quest'ultimo, Fr\u00e9d\u00e9ric si immagina gi\u00e0 milionario, ma in realt\u00e0 l'eredit\u00e0 del marito si scopre essere a favore della figlioccia: la signora Dambreuse potr\u00e0 disporre esclusivamente del palazzo del marito e di ci\u00f2 che essa aveva di proprio. A seguito di intrighi e ripicche amorose, essa avanza una richiesta di vendita fallimentare all'asta dei beni appartenuti alla famiglia Arnoux: in tale occasione la vedova del banchiere offende platealmente il ricordo che Fr\u00e9d\u00e9ric conserva della signora Arnoux, caduta in miseria a causa del fallimento economico del marito. Fr\u00e9d\u00e9ric abbandona la ricca signora e Parigi. Viagger\u00e0.\nMolti anni dopo, a Parigi rincontrer\u00e0 la signora Arnoux, che gli confesser\u00e0 di essersi pentita di non aver proseguito la loro relazione, e gli lascer\u00e0 in ricordo una ciocca di capelli. Infine si ritrover\u00e0 con l'amico Deslauriers, ed entrambi ammetteranno il loro insuccesso nella vita.\nTraduzioni in italiano.\nLa traduzione di Lalla Romano \u00e8 stata indicata come \u00ablibera e creativa\u00bb da Remo Ceserani, mentre quella di Giovanni Bogliolo \u00abha cercato di aderire pi\u00f9 strettamente al testo\u00bb. Ceserani commenta come il termine \"\u00e9tourdissement \" \u00e8 stato reso da alcuni traduttori: \"incanto\" da Lalla Romano, \"stordimento\" da Marina Balatti e Bogliolo, \"vertigine\" da Giuseppe Pallavicini Caffarelli. Ceserani reputa brillante la scelta di Pallavicini Caffarelli."}
{"id": "1539974", "revid": "1372005", "url": "https://it.wikipedia.org/wiki?curid=1539974", "title": "Renato Bordone", "text": "Biografia.\nBordone si \u00e8 occupato in prevalenza di storia urbana medievale in tutti i suoi aspetti politico-istituzionali, culturali, sociali ed economici.\nDal 1972 collaboratore del \"Bollettino storico bibliografico subalpino\" e membro del comitato di redazione della rivista \u201cSociet\u00e0 e Storia\u201d.\nHa approfondito, in numerosi lavori, i rapporti fra il mondo comunale e la dominazione sveva.\n\u00c8 l'autore de \"La societ\u00e0 cittadina del regno d'Italia. Formazione e sviluppo delle caratteristiche urbane nei secoli XI e XII\" del 1987, e del volume \"Araldica astigiana\", del 2001.\nDal 2003 ha insegnato Storia dell'Alimentazione presso la Facolt\u00e0 di Agraria nelle sedi di Grugliasco e di Asti.\nHa pubblicato oltre 200 opere ed \u00e8 intervenuto in seminari universitari e congressi internazionali in Italia, Francia e Germania.\nNel 1996 \u00e8 stato tra i fautori della nascita ad Asti del \u201cCentro di studi sui Lombardi, sul credito e sulla banca\u201d curando nel 2005 il volume \"I Lombardi in Europa nel Medioevo\".\nIdeatore e promotore del progetto di ricerca storico territoriale dedicato ai Comuni piemontesi \u00e8 stato direttore del Centro Interuniversitario di Storia Territoriale \"Goffredo Casalis\" fino al 2009.\nMuore prematuramente a causa di un infarto.\nMemoria.\nAlla memoria del professor Bordone \u00e8 stato intitolato ad Asti:\nA Villafranca d'Asti sono stati a lui dedicati:\nSar\u00e0 anche a lui intitolato un salone polifunzionale di propriet\u00e0 del Comune (in data da definire)"}
{"id": "1539977", "revid": "287204", "url": "https://it.wikipedia.org/wiki?curid=1539977", "title": "Ashlynn Brooke", "text": "Biografia.\nLa Brooke \u00e8 nata a Choctaw in Oklahoma. \u00c8 stata una cheerleader per nove anni e si \u00e8 diplomata nel maggio del 2003. Prima di diventare un'attrice pornografica nel 2006, ha lavorato presso una concessionaria d'auto usate vicino ad Oklahoma City per tre anni.\nIl primo impiego nell'industria pornografica per la Brooke \u00e8 stato un servizio fotografico per una rivista di Oklahoma, per il quale successivamente ha lavorato come spogliarellista. Nel 2007 ha lavorato in esclusiva per la New Sensations/Digital Sin e nel 2009 ha debuttato come regista con il film \"Ashlynn Brooke's Lesbian Fantasies\". Ha anche eseguito un cameo nel film horror \"Piranha 3D\".\nNel 2010, dopo il matrimonio con Travis Rogers e la nascita del suo primo figlio, ha annunciato il ritiro dall'industria pornografica. Nel 2011 \u00e8 stata nominata dalla CNBC come una delle dodici attrici pi\u00f9 popolari nel mondo del porno."}
{"id": "1539982", "revid": "287204", "url": "https://it.wikipedia.org/wiki?curid=1539982", "title": "Serie A 1973-1974 (pallavolo femminile)", "text": "La Serie A femminile FIPAV 1973-74 fu la 29\u00aa edizione del principale torneo pallavolistico italiano femminile organizzato dalla FIPAV.\nIl titolo fu conquistato dalla neopromossa Valdagna Scandicci. La Famosa Citt\u00e0 di Castello era stata ripescata all'inizio della stagione per la mancata iscrizione della Fini Modena campione uscente."}
{"id": "1539983", "revid": "212348", "url": "https://it.wikipedia.org/wiki?curid=1539983", "title": "Contenuto (matematica)", "text": "In matematica si dice contenuto di un polinomio il massimo comune divisore dei suoi coefficienti.\nIn formule, dato un polinomio formula_1\nSe formula_2 si dice che formula_3 \u00e8 un polinomio primitivo.\nLemma di Gauss.\nIl lemma di Gauss sui polinomi pu\u00f2 essere riformulato semplicemente come segue: \"dati due polinomi formula_4, si ha formula_5.\""}
{"id": "1539989", "revid": "4506", "url": "https://it.wikipedia.org/wiki?curid=1539989", "title": "Kimberly Leach", "text": ""}
{"id": "1539992", "revid": "291989", "url": "https://it.wikipedia.org/wiki?curid=1539992", "title": "Principessa Luisa, Duchessa di Argyll", "text": ""}
{"id": "1539997", "revid": "13406219", "url": "https://it.wikipedia.org/wiki?curid=1539997", "title": "Terzo millennio", "text": ""}
{"id": "1540005", "revid": "767487", "url": "https://it.wikipedia.org/wiki?curid=1540005", "title": "Karl M\u00fcnchinger", "text": "Ha studiato alla Musikhochschule di Stoccarda, sua citt\u00e0 natale, ed al Conservatorio di Lipsia, svolse per alcuni anni professione di organista e maestro del coro a Stoccarda.\nNel 1941 fu nominato direttore dell'orchestra sinfonica della Bassa Sassonia ad Hannover, incarico che ha ricoperto per due anni.\nNel 1945, alla fine della guerra, fond\u00f2 l'orchestra da camera di Stoccarda, che in breve tempo acquist\u00f2 rinomanza internazionale nell'interpretazione di musiche di compositori classici e moderni.\nL'orchestra comp\u00ec numerose tourn\u00e9e in Europa, e Russia, e realizz\u00f2 importanti incisioni discografiche.\nHa fatto il suo debutto americano a San Francisco nel 1953.\nSotto la sua guida l'orchestra ha inciso per la Decca numerose registrazioni, soprattutto durante il 1950 e il 1960, della produzione di Bach: tra queste, i \"Concerti Brandeburghesi\" (3 volte), la Suite per Orchestra, \"La Passione secondo Matteo\", la \"St. John Passion\", l'\"Offerta Musicale\", e l'\"Oratorio di Natale\".\nFond\u00f2 nel 1966 la Klassiche Philharmonie di Stoccarda, estese il suo repertorio anche alla musica sinfonica.\nNel 1977, con la \"Stuttgart Chamber Orchestra Ensemble\" \u00e8 stato il primo tedesco a visitare la Repubblica \nCinese.\nFu un grande interprete, dopo aver guidato molte tourn\u00e9e in Europa ed in America, si ritir\u00f2 nel 1988,\ndue anni prima della sua morte.\nBibliografia.\nHolmes, John L. (1982). \"Conductors on Record\". London: Gollanez. ISBN 0-575-02781-9."}
{"id": "1540014", "revid": "2184761", "url": "https://it.wikipedia.org/wiki?curid=1540014", "title": "Pappalardo", "text": ""}
{"id": "1540015", "revid": "411604", "url": "https://it.wikipedia.org/wiki?curid=1540015", "title": "Locomotiva Mallet", "text": "La locomotiva Mallet \u00e8 un tipo di locomotiva a vapore articolata. Fu inventata dall'ingegnere svizzero Jules T. Anatole Mallet (23 maggio 1837 - 10 ottobre 1919), lo stesso che per primo adatt\u00f2 la doppia espansione alle locomotive a vapore.\nLe Mallet erano locomotive a quattro cilindri, quelli posteriori solidali con la caldaia, quelli anteriori poggianti su un treno motore articolato rispetto al telaio della macchina. In tal modo si migliorava l'inscrivibilit\u00e0 in curva di tali locomotive a vapore, potendo avere un gran numero di assi motori senza che fossero tutti rigidi.\nNel disegno originale, le Mallet erano a doppia espansione: i cilindri posteriori erano ad alta pressione, quelli anteriori a bassa. Con l'abbandono di tale sistema, grazie al miglioramento del rendimento termodinamico delle caldaie, tutte le Mallet divennero a singola espansione.\nStoria.\nL'ingegner Mallet, che gi\u00e0 nel 1874 aveva brevettato il motore a doppia espansione, nel 1884 riusc\u00ec a sviluppare l'idea che i cilindri ad alta pressione e quelli a bassa pressione potevano muovere due gruppi diversi di treni motore. Cos\u00ec nel giugno del 1884 deposit\u00f2 il brevetto, e cinque anni dopo vide la luce la prima locomotiva, costruita dalla ditta belga \"La M\u00e9tallurgique\" di Tubize. Si trattava di una piccola locotender rodiggio 0-2-0 + 0-2-0 (UIC B'B, Whyte 0-4-4-0), che fu esposta all'Esposizione Universale di Parigi del 1889. L'anno dopo la Maffei di Monaco costru\u00ec la prima locotender tipo Mallet per la compagnia svizzera Gotthardbahn. Macchina dal rodiggio 0-3-0 + 0-3-0 (UIC C'C, Whyte 0-6-6-0), era destinata alle linee acclive - da qui la trazione integrale - ed era capace di tirare su pendenze del 2,6% treni da 200 tonnellate a 18\u00a0km/h: prestazioni per l'epoca realmente impressionanti.\nLe potenzialit\u00e0 della formula Mallet non passarono inosservate e, nel giro di dieci anni, si diffusero in tutto il mondo. Nel 1900 erano gi\u00e0 400 le macchine costruite. Il successo pi\u00f9 grande avvenne comunque nel 1904: la ALCO consegn\u00f2 alla Baltimore &amp; Ohio Railroad la prima Mallet, rodiggio 0-3-0 + 0-3-0 (Whyte 0-6-6-0). Macchina per l'epoca gigantesca, fu usata sui monti Allegheny al traino dei pesanti treni carichi di carbone. Mise in luce potenza e robustezza, ma anche una certa instabilit\u00e0, dovuta alla mancanza del carrello anteriore che guidasse la macchina sui tortuosi percorsi di montagna. Fu, quindi, usata con profitto come macchina di spinta sul valico di Sand Patch in Pennsylvania.\nDopo questa prima, le Mallet ebbero una vera esplosione negli Stati Uniti e molte furono le grandi compagnie ferroviarie che le acquistarono per i servizi impegnativi. La loro storia merita un accenno a parte.\nCon l'abbandono della doppia espansione, e con lo sviluppo del sistema Garratt, lentamente l'interesse per le Mallet scem\u00f2. Macchine comunque pi\u00f9 complesse di quelle convenzionali, in Europa trovavano difficilmente campo d'impiego a causa delle limitate masse dei treni, mentre negli altri continenti, dove l'armamento delle linee era pi\u00f9 precario, le Garratt risultavano superiori alle Mallet. Di fatto, al di fuori degli Stati Uniti, le Mallet gi\u00e0 negli anni venti avevano cessato di essere costruite, fatto salvo prototipi sporadici o macchine per impieghi particolari.\nCon il progredire poi dell'elettrificazione, o della \"dieselizzazione\", i treni pi\u00f9 pesanti, cio\u00e8 quelli che sarebbero toccati alle Mallet, finirono al traino dei nuovi mezzi di trazione, facendo cessare la ragion d'essere di queste potenti locomotive.\nLe Mallet in Italia.\nNon sono molte le locomotive di tipo Mallet che hanno prestato servizio sui binari italiani. Furono usate prevalentemente su ferrovie di montagna, spesso per ovviare alla necessit\u00e0 di usare doppia trazione necessaria con locomotive convenzionali.\nLe pi\u00f9 possenti furono le eleganti Henschel &amp; Sohn, potenza 600 CV, peso totale 53 tonnellate, velocit\u00e0 massima 40\u00a0km/h, rodiggio \"1 C C t\", che erano usate nel periodo austro-ungarico nella Ferrovia della Val di Fiemme a scartamento ridotto (760\u00a0mm).\nIn seguito all'annessione del Trentino-Alto Adige all'Italia, le motrici furono prese in carico dalle FS ed immatricolate nel gruppo R.600. Dopo il 1929, a seguito del cambio di scartamento, 2 delle 10 Mallet furono adattate allo scartamento metrico e le restanti furono cedute alle Ferrovie Meridionali Sarde. Una undicesima articolata con rodiggio \"B'B\"' era una Mallet Orenstein &amp; Koppel. Aveva numero HB4505 e fu successivamente immatricolata nel gruppo FS R.450.\nNella vicina Ferrovia della Val Gardena inizialmente il materiale rotabile era molto eterogeneo, e comprendeva almeno una Mallet Orenstein &amp; Koppel con rodiggio \"B'B\"' simile a quella in esercizio in Val di Fiemme. Al momento della presa in carico della ferrovia da parte delle FS per\u00f2 non risultavano pi\u00f9 presenti motrici di tipo Mallet.\nLa Ferrovia Montepulciano-Fontago, in esercizio solamente dal 1916 al 1927, era dotata di due locomotive Henschel \"B'B\"' che nel 1925 furono cedute alla Ferrovia delle Dolomiti ed immatricolate come M31 e M32. Sul percorso che si snoda tra Calalzo e Dobbiaco per\u00f2 le due locomotive si rivelarono troppo ingombranti e pesanti sia in rapporto all'armamento ridotto che per il tracciato tutto curve, e vennero quindi adoperate quasi esclusivamente per il traino dei carri merce e come spazzaneve, anche perch\u00e9 dopo soli 4 anni la linea fu elettrificata.\nVarie locomotive di tipo Mallet che furono in uso in Italia erano prodotte dalla Borsig di Berlino. Avevano tutte rodiggio \"B'B't\". Undici di queste appartennero al parco della Societ\u00e0 Nazionale Ferrovie e Tramvie (SNFT). Furono distinte in due serie: il gruppo 50, formato da sette locomotive, oper\u00f2 dal 1909 al 1958 prevalentemente per il trasporto di merci, il gruppo 20, invece, fu composto da quattro locomotive che entrarono in servizio nel 1911 e furono accantonate tra il 1961 e il 1963.\nLa Societ\u00e0 Anonima delle Ferrovie e Tramvie Padane impieg\u00f2 due motrici Borsig sulla Ferrovia Ferrara-Codigoro, ed altre due sulla Ostellato-Porto Garibaldi.\nTre motrici Borsig, acquistate nel 1909 ed immatricolate da 30 a 32, appartennero al parco macchine della Ferrovia Appennino Centrale.\nCinque Borsig furono in uso presso la Porto San Giorgio-Amandola fin dall'inaugurazione della ferrovia, avvenuta nel 1908. Erano di tipo B'Bn4vt, ed ebbero numerazione 1, 2, 7. 9 e 10.\nNel 1949 due motrici furono trasferite in Sardegna e vennero impiegate sulla Ferrovia Monteponi-Portovesme assieme ad una delle Henschel &amp; Sohn provenienti dalla Val di Fiemme.\nIn Sardegna vi erano altre Mallet: quelle che la Societ\u00e0 italiana per le Strade Ferrate Secondarie della Sardegna (SFSS) aveva acquistato nel 1910. Si trattava di due Schwartzkopf (Rodiggio \"B'B\"') con potenza di 184\u00a0kW, che vennero immatricolate con i numeri 200 e 201. Una terza Schwartzkopf marcata Ferrovie Complementari della Sardegna (FCS) n.202 \u00e8 attualmente accantonata in stato di abbandono presso il museo delle Ferrovie della Sardegna.\nLe uniche Mallet di costruzione italiana furono prodotte dalla Ansaldo e dalle Officine Meccaniche Reggiane. Erano motrici a scartamento ridotto 950\u00a0mm e con rodiggio \"B'B't\" e furono usate dapprima nei treni-cantiere per la costruzione della Direttissima, poi assegnate all'esercizio di treni viaggiatori e merci in Sicilia sulla Ferrovia Palermo-Corleone-San Carlo e per un certo tempo sulla Ferrovia Castelvetrano-Porto Empedocle. Le locomotive furono immatricolate nel gruppo R.440 delle Ferrovie dello Stato, ed assieme ai citato gruppi R.450 e R.600 furono le uniche Mallet del parco FS (tutte a scartamento ridotto). Furono infine trasferite alle Ferrovie eritree nel periodo dell'occupazione coloniale, dove sono tuttora in esercizio.\nLe Mallet negli Stati Uniti.\nIl successo iniziale.\nNegli anni immediatamente successivi alla prima Mallet che la ALCO consegn\u00f2 alla Baltimore &amp; Ohio Railroad, negli Stati Uniti si assistette ad una vera esplosione di tale tipo di locomotiva. Specie sulle linee acclive di montagna, queste macchine diedero subito prova di robustezza e affidabilit\u00e0. Le prime locomotive ebbero tutte rodiggio 130 + 031 (UIC 1C'C1, Whyte 2-6-6-2), di fatto una variante delle prime macchine della B&amp;O con assi portanti per guidare i carri motori nelle strette curve delle ferrovie da valico. Nel giro di pochi anni i tre grandi costruttori ferroviari ALCO, Lima e Baldwin consegnarono pi\u00f9 di cinquecento esemplari.\nVa fatto notare che tutte le mallet nordamericane furono a \"ruote alte\", con i diametri delle ruote motrici quasi sempre al di sopra dei 1500\u00a0mm per le macchine iniziali, e oltre i 1700\u00a0mm per le locomotive degli anni quaranta.\nL'evoluzione successiva nel disegno fu l'aggiunta di un quarto asse accoppiato ai due carri motori, ovvero il rodiggio 140 + 041 (UIC 1D'D1, Whyte 2-8-8-2), che divenne il pi\u00f9 diffuso in assoluto. La sola Norfolk &amp; Western ne ebbe 227, costruite fino all'inizio degli anni cinquanta, sia in versione a doppia che a semplice espansione. Stranamente, un rodiggio cos\u00ec diffuso non ebbe alcun nomignolo ufficiale, anche se ne furono usati diversi (come \"Chesapeake\") senza peraltro che si imponessero. Tali macchine trovarono ampio impiego sulle linee di montagna, e in particolar modo, negli anni della Prima guerra mondiale, si imposero al traino dei treni carichi di carbone estratto dalle miniere nella catena dei monti Allegheny.\nUna versione esasperata della formula mallet fu messo in servizio sia dalla Virginian Railroad che dalla Erie Railroad, con le gigantesche \"Triplex\", macchine con ben tre treni motori, quello centrale azionato dai cilindri ad alta pressione, quelli esterni mossi dai cilindri a bassa pressione. La complessit\u00e0 di tale macchina e l'insufficiente vaporizzazione della caldaia decretarono l'insuccesso di tali locomotive.\nLa crisi degli anni venti.\nVerso la met\u00e0 degli anni venti, con l'affermarsi del concetto di \"superpower\", proposto dalla Lima, ovvero l'uso di grandi focolari posti su ampi carrelli portanti per produrre grandi quantit\u00e0 di vapore \u2013 e quindi grandi potenze -, le macchine articolate, con le loro caldaie poco vaporiere, subirono un primo arresto nella loro diffusione. Una seconda innovazione, l'affermarsi del vapore surriscaldato e della semplice espansione, min\u00f2 alla base la concezione stessa delle locomotive tipo mallet, basate sulla doppia espansione. La semplice espansione con vapore surriscaldato permetteva di muovere un gran numero di assi accoppiati senza dover ricorrere a due carri motori, di cui uno mobile e di conseguenza l'uso di condotte per il vapore snodabili, e inoltre si evitavano i perniciosi fenomeni di condensa all'interno dei cilindri di bassa pressione. Gli anni venti videro quindi le mallet soppiantate da macchine rodiggio 151 (UIC 1E1, Whyte 2-10-2, \u2018'Santa Fe'\u2019), che divennero le locomotive merci standard delle compagnie ferroviarie nordamericane, e le pi\u00f9 poderose 152 \u2018'Texas'\u2019 (UIC 1E2, Whyte 2-10-4). Proprio sui monti Allegheny la compagnia Chesapeake and Ohio Railway si accorse che le nuove macchine rodiggio \u2018'Texas'\u2019 potevano non solo fare lo stesso lavoro delle mallet rodiggio 140+041, nonostante i tre assi motori in meno, ma anche svolgerlo pi\u00f9 velocemente, grazie alla maggior potenza generata dall'ampio focolare posato sui due assi folli posteriori. In maniera ancora pi\u00f9 originale, la Union Pacific Railroad introdusse nel 1926 le potenti macchine serie 9000, con ben sei assi accoppiati mossi da tre cilindri a semplice espansione, rodiggio 261 (UIC 2F1, Whyte 4-12-2), che andarono a soppiantare tutte le mallet della compagnia sulle linee acclivi delle Sherman Hills. Solo la Southern Pacific rimase fedele alla formula mallet, che risultava vincente sulle strette curve del Donner Pass attraverso le Montagne Rocciose. Proprio quest'ultima compagnia apport\u00f2 una curiosa soluzione, ovvero disporre la cabina di guida davanti al focolore invece che in posizione classica. Tali macchine, soprannominate '\u2019Cab Forward'\u2019, ebbero rodiggio sia 140+041 che 240+041, e rispondevano all'esigenza dei macchinisti di migliorare la visibilit\u00e0 ed eliminare i fumi di scarico in cabina di guida, dovuti alle lunghe gallerie paravalanghe che caratterizzavano le linee sulle Montagne Rocciose. Invece, lungo le linee che percorrevano il Nuovo Messico, la Southern Pacific utilizz\u00f2 mallet in configurazione classica.\nI giganti degli anni trenta e quaranta.\nLa ripresa delle costruzioni delle Mallet avvenne negli anni trenta, con l'affermarsi di nuove esigenze di potenza, non pi\u00f9 soddisfabili con macchine a cinque assi quali le \u2018'Texas'\u2019. Soprattutto le ferrovie che operavano nelle zone minerarie degli Allegheny e dell'Iron Range, sentirono l'esigenza di aumentare la forza di trazione: non potendo eccedere oltre i cinque assi accoppiati con ruote alte, si dovette tornare alla formula mallet, rivista per\u00f2 con semplice espansione e surriscaldamento. Per aumentare la superficie della griglia, il focolare sopravanzava gli ultimi assi accoppiati. Tali macchine furono delle 230 + 032 (UIC 2C'C2, Whyte 4-6-6-4) per la Union Pacific, che le ribattezz\u00f2 \u2018'Challenger'\u2019, e delle 140 + 042 (UIC 1D'D2, Whyte 2-8-8-4), per le compagnie ferroviarie settentrionali, quali la Great Northern e la Duluth, Missabe and Iron Range, che furono battezzate \u2018'Yellowstone'\u2019. Con questo rodiggio durante la Seconda guerra mondiale furono costruite le dieci ottime locomotive classe EM-2 per la \u2018'Baltimore &amp; Ohio'\u2019, fra le ultime \u00e8 pi\u00f9 efficienti mallet a singola espansione del nordamerica. Sul finire degli anni trenta, pi\u00f9 curiosa la nascita delle sessanta potentissime macchine rodiggio 130 + 033 (UIC 1D'D3, Whyte 2-6-6-6) della Chesapeake and Ohio Railway. La compagnia, rimasta impressionata dalle macchine rodiggio 152 \u2018'Texas'\u2019, ne voleva un'evoluzione a sei assi accoppiati. Per poter muovere per\u00f2 sei assi motori, serviva un focolare pi\u00f9 grande, e quindi pi\u00f9 pesante, ed ecco quindi la necessit\u00e0 di tre assi folli. Per via delle ruote motrici di oltre 1700 mm di diametro si dovette ricorre a scomporre in due carri gli assi motori, creando il rodiggio 130 + 033, ribattezzato \u2018'Allegheny'\u2019, dal nome della catena montuosa dove operavano. Tali locomotive, adottate poi anche dalla Virginian Railway, sono state le pi\u00f9 potenti macchine a vapore in assoluto. Ultima evoluzione del concetto di macchina articolata furono le famose \u2018'Big Boy'\u2019 della Union Pacific, rodiggio 240 + 042 (UIC 2D'D2, Whyte 4-8-8-4). Costruite in 25 esemplari in piena guerra, sono forse la locomotiva simbolo delle ferrovie statunitensi. Pur avendo una potenza leggermente inferiore delle \u2018'Allegheny'\u2019, avevano una forza di trazione superiore grazie agli otto assi motori e ad un peso superiore.\nCon l'affermarsi delle macchine diesel, di facile manutenzione e accoppiabili in comando multiplo, le mallet iniziarono ad essere ritirate dal servizio, non potendo essere relegate a compiti secondari a causa delle loro dimensioni ed oneri manutentivi. Solo la Norfolk &amp; Western mantenne in servizio le sue potenti macchine rodiggio 140 + 041, sia a semplice che a doppia espansione. Proprio in questa compagnia prestarono servizio le ultime mallet nordamericane, ritirate nel 1956.\nConsiderazioni.\nLe Mallet sono diventate un po' il simbolo delle locomotive a vapore nordamericane, sintetizzate poi nell'immagine della possente Big Boy. \u00c8 da notare fra l'altro che l'altra tipologia di macchina a vapore articolata, la Garratt, non si diffuse mai negli Stati Uniti. Tutto ci\u00f2 merita una breve analisi.\nLe grandi distanze delle ferrovie nordamericane richiesero subito potenti mezzi di trazione, robusti ed affidabili, per trainare una grande quantit\u00e0 di merci in pochi convogli. Inoltre, specie sulle montagne rocciose, molti valichi sono posti al di sopra dei 2000 metri di quota, raggiungibili solo attraverso lunghe e costanti salite, abbondanti di curve, per evitare di ricorrere a costosi ponti e gallerie, e dall'armamento precario. La Mallet quindi offr\u00ec subito una soluzione a tutti questi problemi: i due carri motori permettevano la facile iscrizione in curva della macchina, mentre i numerosi assi accoppiati fornivano abbondante forza di trazione\u00a0\u2013 ma mai sufficiente, tanto che anche le mallet talvolta trainavano in doppia e tripla trazione, quando non quadrupla, i pesanti convogli sul Donner Pass e sui valichi del Montana e dello Utah. L'affermarsi del surriscaldamento ne mise in luce i limiti, ovvero la complessit\u00e0 di realizzazione, e il rischio di condensa nei cilindri a bassa pressione.\nSolo la grande fame di potenza motrice delle compagnie ferroviarie statunitensi le salv\u00f2 dall'oblio al quale invece andarono incontro in Europa e negli altri continenti. Proprio nei paesi extraeuropei ad affermarsi sulle linee acclive ed accidentate fu la formula Garratt pi\u00f9 efficiente sotto tutti i punti di vista dell'idea dell'ingegner Mallet. Tuttavia la necessit\u00e0 di avere sempre lo stesso peso aderente in salita, nonch\u00e9 la minor velocit\u00e0 d'esercizio delle linee nordamericane (raramente i treni merci superavano i 60\u00a0km/h), fece s\u00ec che le macchine articolate con formula Mallet perdurassero, dando origine infine a macchine dalle potenze ineguagliabili da locomotive con singolo carro motore. Il ricorso al surriscaldamento permise di eliminare uno degli svantaggi della formula mallet, mentre le grandi potenze di queste macchine sopperivano alla loro complessit\u00e0, grazie al fatto che il pi\u00f9 delle volte la loro presenza evitava il ricorso alla economicamente onerosa doppia trazione.\nSe quindi la formula di locomotiva articolata a doppia espansione ideata dall'ingegnere svizzero Anatole Mallet fu inferiore concettualmente a quella dell'ingegnere inglese Garratt\u00a0\u2013 che comunque concep\u00ec la sua macchina oltre trent'anni dopo\u00a0\u2013 va detto che al suo apparire fu la macchina giusta per le linee di montagna, e poi, con l'evolversi della tecnica termodinamica e l'adozione del surriscaldamento e della semplice espansione, anche la macchina ideale per le ferrovie statunitensi. Meritato quindi il posto d'onore che le Mallet hanno raggiunto in Nord America e nell'immaginario della gente."}
{"id": "1540023", "revid": "287204", "url": "https://it.wikipedia.org/wiki?curid=1540023", "title": "Il libro nero del capitalismo", "text": "Il libro nero del capitalismo \u00e8 un libro di Maurice Cury in cui vari studiosi analizzano i costi ed i danni che sarebbero stati provocati dal capitalismo nella storia. Il progetto nasce dall'iniziativa di un gruppo di storici ed intellettuali francesi \"gauchisti\", membri ed ex membri del PCF e del PCMLF, socialisti, radicali e detrattori del sistema capitalista. Tra i vari autori, spiccano Gilles Perrault, nota penna della sinistra francese, Jean Suret-Canal e Pierre Durand, due importanti membri della Resistenza francese, e Jacques Jurquet, capo del PCMF per vent'anni e grande ammiratore del comunismo asiatico, specialmente del maoismo. L'opera nasce in aperta polemica con St\u00e9phane Courtois ed \"Il libro nero del comunismo\".\nAccoglienza.\nMeno fortunato de \"Il libro nero del comunismo\", il testo ha comunque riscosso, soprattutto in Francia, un buon successo editoriale ed \u00e8 stato tradotto in oltre una decina di lingue. Lo stesso Courtois ha polemizzato con tale scritto ne Il libro nero del comunismo europeo, definendolo un'accozzaglia alla rinfusa di guerre, carestie, eventi catastrofici di varia natura (tra cui le due guerre mondiali, il colonialismo, la tratta degli schiavi, lo sterminio dei nativi americani, la guerra del Vietnam, il golpe cileno del 1973, la dittatura argentina, il conflitto arabo-israeliano, la guerra d'Iraq, fino alle morti sul lavoro e alle crisi economiche), che vanno dal XV secolo in poi (ma che, secondo lo storico francese, non sono dissimili da avvenimenti capitati anche 3000 anni prima), e accusandone gli autori di faziosit\u00e0. L'editore statunitense Harvard University Press decise di non pubblicare in lingua inglese lo scritto. Un anno prima, nel '97, la casa editrice ufficiale di Harvard aveva per\u00f2 pubblicato la traduzione de \"Il libro nero del comunismo\". Secondo il quotidiano francese Le Monde, testata d'elezione per molti degli autori de \"Il libro nero del capitalismo\", tale decisione avrebbe inficiato la credibilit\u00e0 della \"Harvard University Press\" come editore accademico \"super partes\"."}
{"id": "1540025", "revid": "123846220", "url": "https://it.wikipedia.org/wiki?curid=1540025", "title": "Stazione di Bari Policlinico", "text": "La stazione di Bari Policlinico \u00e8 una fermata ferroviaria posta sulla linea Bari-Matera, a servizio del Policlinico di Bari e dei quartieri circostanti.\nStoria.\nLa fermata serviva due ferrovie, la Bari-Taranto delle Ferrovie dello Stato e la Bari-Matera (a scartamento ridotto) delle Ferrovie Appulo Lucane, che in quel tratto correvano affiancate.\nLa fermata sulla linea delle Ferrovie Appulo Lucane venne attivata nel 1992.\nLa fermata sulla linea FS Bari-Taranto, parallela e limitrofa alla precedente, venne attivata nel 1994 e soppressa il 31 maggio 2009, in seguito all'abbandono della tratta conseguente all'attivazione di una variante di tracciato fra le stazioni di Bari Centrale e Bari Sant'Andrea.\nStrutture e impianti.\nAll'interno si contano 2 binari (1 FS e 1 FAL) passanti per il servizio passeggeri muniti di due banchine e collegati tra loro tramite un cavalcavia.\nMovimento.\nIl binario unico FS non \u00e8 pi\u00f9 usato (Variante di tracciato della ferrovia Bari-Taranto in uscita da Bari Centrale per Bari Sant'Andrea)."}
{"id": "1540028", "revid": "247222", "url": "https://it.wikipedia.org/wiki?curid=1540028", "title": "The Blues and the Abstract Truth", "text": "The Blues and the Abstract Truth \u00e8 un album discografico del musicista jazz Oliver Nelson, registrato nel febbraio 1961 e pubblicato dall'etichetta Impulse! Records.\nAlla registrazione del disco parteciparono molti famosi musicisti: Freddie Hubbard, Eric Dolphy (alla sua ultima collaborazione con Nelson dopo una serie di registrazioni per la Prestige), Bill Evans (unica collaborazione con Nelson), Paul Chambers e Roy Haynes. Il sassofonista baritono George Barrow invece non esegue nessun assolo ma partecipa ai sottili voicing degli arraggiamenti di Nelson.\nIl disco.\nL'album \u00e8 un'esplorazione delle atmosfere e strutture del blues, sebbene soltanto poche tracce siano strutturate nella forma convenzionale a 12 battute. In riguardo a ci\u00f2, nonostante non sia jazz modale, pu\u00f2 essere vista come la naturale continuazione della tendenza verso una pi\u00f9 sviluppata semplicit\u00e0 armonica e finezza attraverso una versione del blues che \u00e8 stata ripensata in \"Kind of Blue\" da Miles Davis' nel 1959 (album nel quale suonarono sia Evans che Chambers). Dei brani presenti, \"Stolen Moments\" \u00e8 sicuramente il pi\u00f9 celebre; \u00e8 di sedici battute (\u00e8 un pattern 8-6-2), bench\u00e9 gli assoli abbiano la struttura convenzionale con 12 battute in chiave di DO minore. \"Hoe-Down\" \u00e8 costruita in una struttura di 44 battute (con un assolo di 32 battute basato sull'anatole). \"Cascades\" invece modifica le tradizionali 32 battute AABA inserendo un blues minore a 16 battute per la sezione in LA, allungando la struttura ad un totale di 56 battute. Il lato B dell'album contiene per contro tre tracce che si riavvicinano di pi\u00f9 alla struttura in 12 battute: \"Yearnin\"', \"Butch and Butch\" e \"Teenie's Blues\".\nEsiste un album successivo, \"More Blues and the Abstract Truth\", suonato da una band completamente diversa e che ha ben poco in comune con questo album.\nTracce.\nBrani composti da Oliver Nelson, eccetto dove indicato."}
{"id": "1540030", "revid": "287204", "url": "https://it.wikipedia.org/wiki?curid=1540030", "title": "Karl Munchinger", "text": ""}
{"id": "1540034", "revid": "110157", "url": "https://it.wikipedia.org/wiki?curid=1540034", "title": "Chiesa di Santa Maria Incoronata (Lugano)", "text": "La chiesa di Santa Maria Incoronata era un edificio religioso barocco di Lugano, costruito nel Cinquecento e raso al suolo nel 1914. Alla chiesa era annesso un oratorio dedicato a Santa Marta.\nStoria.\nL'origine dell'edificio, che si trovava vicino a via Canova, era medievale. Fu fondato insieme all'ospedale civico, del quale faceva parte e con il quale fu distrutto quando fu costruito il palazzo delle Dogane.\nIl titolo di \"Incoronata\" risale al 1628, quando fu offerta una corona per la statua della Madonna che si trovava sull'altare maggiore. Nel 1646 la chiesa divent\u00f2 un giuspatronato della famiglia Bellasi. Il coro e l'altar maggiore vennero eseguiti su disegno dell'Ing.Antonio Bettini di Vezia durante l'ultimo quarto del Seicento. Questo altare del 1600 ora, sempre secondo le fonti, si trova nella vecchia Chiesa di Santa Lucia a Massagno (abbattuta negli anni 30 e rimpiazzata dalla attuale)\nDa una tribuna della Chiesa, in corrispondenza al piano dell'ospedale, i degenti potevano assistere alle funzioni. La festa dell'Incoronata ricorreva la domenica in Albis e si celebrava in pompa magna. La chiesa veniva adornata di tappezzerie e di paramenti d'argento ivi trasportati dalla Collegiata (ora Cattedrale) di San Lorenzo e nei porticati dell'ospedale si esponevano i ritratti dei benefattori.\nAttigua alla Chiesa di Santa Maria Incoronata, trovavasi l'oratorio dedicato a Santa Marta, appartenente alla Confraternita della Buona Morte. Il Pasqualigo, nel suo \"Manuale d'uso del forastiere in Lugano\" (Tip. Fioratti 1855), a proposito di Santa Marta, annota che \"vi esistono varii buoni dipinti, che ornavano gi\u00e0 in altri giorni la Cappella di St.Antonio nella soppressa chiesa di San Francesco (sempre a Lugano e abbattuta nell'800). I dipinti citati sono: 1) L'esumazione di cadavere ordinata in Lisbona dal Taumaturgo di Padov, onde far dichiarare dal defunto l'innocenza di suo padre imputato di omicidio; 2) La risurrezione del nipote Parisio gi\u00e0 sommerso nel mare, operata dal Santo per la preghiera della sorella.\nIn pi\u00f9 vi sono due mezze lune ed altri quattro quadretti, uno di cui rappresentante il miracolo del S.Sacramento."}
{"id": "1540036", "revid": "30445", "url": "https://it.wikipedia.org/wiki?curid=1540036", "title": "El-Alamein", "text": ""}
{"id": "1540045", "revid": "27723", "url": "https://it.wikipedia.org/wiki?curid=1540045", "title": "Stazione di Bellaria", "text": "La stazione di Bellaria \u00e8 una stazione ferroviaria posta sulla linea Ferrara-Rimini, a servizio del centro abitato di Bellaria-Igea Marina.\nStoria.\nNel 2013, la stazione fu interessata da una serie di lavori che comportarono:\nIl nuovo marciapiede, lungo 250\u00a0m e alto 55\u00a0cm dal piano del ferro, \u00e8 stato realizzato secondo le caratteristiche previsti da RFI con un percorso adatto alle persone con disabilit\u00e0 e con una linea gialla formata da mattonelle non lisce.\nMovimento.\nLa stazione \u00e8 servita da treni regionali svolti da Trenitalia Tper nell'ambito del contratto di servizio stipulato con la regione Emilia-Romagna.\nAl 2007, l'impianto risultava frequentato da un traffico giornaliero di circa 300 persone.\nA novembre 2019, la stazione risultava frequentata da un traffico giornaliero medio di circa 392 persone (193 saliti + 199 discesi).\nServizi.\nLa stazione \u00e8 classificata da RFI nella categoria \"bronze\"."}
{"id": "1540047", "revid": "599013", "url": "https://it.wikipedia.org/wiki?curid=1540047", "title": "Valentina Boni", "text": "Nella sua ultraventennale carriera ha conquistato quattro scudetti, quattro Coppe Italia, con due differenti squadre, e quattro Supercoppe e ha indossato, tra il 2001 e il 2008, la maglia della nazionale italiana, con la quale ha partecipato alla fase finale del campionato europeo di Inghilterra 2005.\nCarriera.\nClub.\nNata a Peschiera del Garda e residente a Rivoli Veronese (due comuni veronesi della parte Ovest-Lago di Garda della provincia), Valentina, dopo aver giocato diversi anni nella squadra di calcio maschile del comune di Cavaion, inizia la sua carriera all'et\u00e0 di 12 anni proprio nel , squadra dell'omonimo paese dove cresce calcisticamente fino ad esordire in Serie A e ad ottenere, nella stagione 2001-2002, la convocazione in nazionale.\nProprio con l'avvento del terzo millennio i prodotti del vivaio del Bardolino, tra le quali spicca proprio Valentina Boni, nonch\u00e9 l'acquisto di ottime calciatrici nazionali come Patrizia Panico (arrivata nella stagione 2006-2007) portano la squadra benacense ai vertici del calcio femminile italiano, conquistando tutto a livello nazionale ed arrivando a giocare con Bardolino la semifinale dell'edizione 2007-2008 della UEFA Women's Cup, la coppa dei Campioni femminile, prima volta per una societ\u00e0 italiana.\nProprio Boni fu capocannoniere nel campionato 2004-2005 con 32 reti.\nMolto spesso decisiva per le sorti della propria squadra nelle partite che contano (suoi i gol delle vittorie nelle tre finali di Supercoppa Italiana) ha militato sempre a Bardolino a parte la stagione 2003-2004, trascorsa nelle file della , dichiarando al tempo che difficilmente avrebbe lasciato la divisa giallo-blu se non per raggiungere degli obbiettivi ancor pi\u00f9 grandi di quelli gi\u00e0 raggiunti.\nAd inizio 2008 Boni \u00e8 vittima di un grave infortunio che le costa un'operazione alla gamba e pi\u00f9 di due mesi di convalescenza lontano dai campi di gioco; rientra il 16 marzo 2008 nell'incontro di campionato contro la , a due settimane di distanza dalla semifinale di Women's Cup contro le tedesche dell', poi persa con un parziale di 7 a 2.\nNel corso del calciomercato estivo 2010 decide di lasciare il Bardolino Verona sottoscrivendo un accordo con il , societ\u00e0 al suo secondo anno di Serie A, per indossare la maglia delle \"rondinelle\" nella stagione entrante. Con la societ\u00e0 lombarda rimane tre stagioni, durante le quali contribuisce a far raggiungere alla squadra la parte alta della classifica in campionato, in due occasioni la terza posizione, e la sua quarta Coppa Italia personale e prima per la societ\u00e0 al termine del torneo 2011-2012. Si congeda a fine stagione 2012-2013 con un tabellino personale di 79 presenze e 30 reti siglate in campionato\nNell'estate 2013 trova un accordo con il Fimauto Valpolicella, gi\u00e0 Valpo Pedemonte, societ\u00e0 neopromossa dalla Serie A2 e che si muove sul mercato con l'intenzione di puntare alla salvezza. La sua prima stagione, la 2013-2014, si rivela complicata anche in ragione della riforma della struttura dell'intero campionato femminile che prevede 6 retrocessioni. Boni, che ha intanto indossato al fascia di capitano, grazie alle 13 reti siglate in campionato, maggior marcatore della stagione tra le rossoblu, contribuisce a raggiungere la decima posizione in classifica accedendo ai play-out ma perdendo per 2-0 lo scontro diretto con il \u00e8 costretta a retrocedere in cadetteria dopo solo un anno. Pur retrocessa Boni decide di rinnovare il contratto con la societ\u00e0 convinta della bont\u00e0 dell'organico che si conferma tra le squadre di vertice del Girone B della Serie B nella prima parte della stagione 2014-2015.\nGli anni successivi contribuisce a far raggiungere alla propria squadra sempre posizioni di alta classifica, festeggiando con le compagne il primo posto del proprio girone al termine del campionato di Serie B 2016-2017 e la conseguente promozione e ritorno alla massima serie italiana per Boni e compagne.\nLa stagione del ritorno in Serie A coincide con quella della ufficializzazione della collaborazione con il , del quale la squadra riceve colori sociali e divise da gioco.\nNel 2019, dopo la mancata iscrizione del in seguito al termine della collaborazione con il maschile, Boni cambia squadra, rimanendo nel Veronese, accordandosi con la , squadra affiliata da quella stagione con lo stesso .\nNazionale.\nGioca nella nazionale maggiore dal 2001, dove col tempo si \u00e8 ritagliata un ruolo di rilievo in squadra.\nHa preso parte al campionato europeo tenutosi nel 2005 in Inghilterra.\nNel 2006 viene convocata da Pietro Ghedin nella nazionale maggiore, inserita nella rosa delle atlete che rappresenteranno l'Italia alla prima edizione della Coppa della Regina della Pace di calcio femminile in Corea del Sud."}
{"id": "1540048", "revid": "92723", "url": "https://it.wikipedia.org/wiki?curid=1540048", "title": "Bonampak", "text": "Bonampak (dall'antico maya \"boon-ah-pak\u2019\", che significa \"muro dipinto\") \u00e8 un sito archeologico Maya, situato nello Stato messicano del Chiapas ed edificato nel periodo Classico Antico (circa 580 - 800 d.C.). \nIl sito si trova in prossimit\u00e0 del confine con il Guatemala, a circa 30\u00a0km a sud del grande sito di Yaxchil\u00e1n, a cui fu assoggettato per lungo tempo.\nIl sito, ubicato vicino a un tributario del fiume Usumacinta, non \u00e8 molto interessante n\u00e9 dal punto di vista dell'estensione n\u00e9 da quello delle strutture architettoniche esistenti, ma \u00e8 famoso soprattutto per una serie di affreschi, posti all'interno della Struttura 1 (chiamata anche \"Tempio delle pitture murali\"). La costruzione delle maggiori strutture del sito si fanno risalire al primo periodo classico della civilt\u00e0 Maya (indicativamente dal 580 all'800). Bonampak fu riscoperta nel 1946 da due viaggiatori americani, Herman Charles (Carlos) Frey e John Bournedal, che vi furono condotti da un gruppo di Maya Lacand\u00f3n, che visitavano ancora il sito per pregare negli antichi templi, e poco dopo dal fotografo Giles Healy, al quale furono mostrate le estese pitture murali che ricoprivano le pareti di una delle strutture del sito.\nStoria.\nAl principio del V secolo Uccello Giaguaro combatt\u00e9 contro K'inich Tatb'u Teschio I a Yaxchilan e perse la sua libert\u00e0.\nAltri nobili furono catturati in una guerra successiva contro Occhio Annodato Giaguaro I.\nNel 514, lo stesso Occhio Annodato Giaguaro I fu catturato (dal Regnante C di Piedras Negras), dando a Bonampak un po' di tregua; ma, dopo il 526, il suo successore K'inich Tatb'u Teschio II attacc\u00f2 nuovamente Bonampak e cattur\u00f2 altri nobili.\nVerso il 600 d.C., Bonampak entr\u00f2 nella sfera di influenza di Yaxchil\u00e1n. A quel tempo, l\"'ahaw\" di Yaxchilan scelse Yajaw Chan Muwaan I come signore di Bonampak. I successivi \"ahawob\" ricostruirono il sito per orientarlo verso la metropoli. Attorno al 790, il re di Yaxchilan Scudo Giaguaro III sovrintese all'insediamento di Chan Muwaan II e assunse artigiani di Yaxchilan per commemorare l'evento nelle pitture murali della \"Struttura 1\". \nBonampak croll\u00f2 assieme a Yaxchilan nel IX secolo.\nSito archeologico.\nGli edifici principali si trovano sull'acropoli di Bonampak: una collina a terrazze artificiali. Di fronte \u00e8 posta una grande piazza, al centro della quale si trova la \"Stele 1\", che raffigura il re-sacerdote con vesti riccamente decorate e che risale al 785.\nAltre due stele sono collocate in prossimit\u00e0 della scalinata che porta all'acropoli; la \"Stele 2\" (posta a sinistra) presenta un bassorilievo del re di Bonampak, che viene servito da due persone di rango inferiore. \nLa \"Stele 3\" \u00e8 un esempio dell'influenza della citt\u00e0 di Teotihuacan sui Maya. Proprio per partecipare del potere delle divinit\u00e0 di Teotihuacan e della fama di conquistatori e dominatori dei suoi abitanti, i sovrani Maya del periodo classico adottavano spesso elementi dell'equipaggiamneto bellico tipici della citt\u00e0 del Messico centrale.\nIn questa stele compare il re Chan Muwaan (\"Principe del cielo-falco\") con il copricapo del serpente della guerra e nella mano un propulsore (\"atlatl\"); ai suoi piedi vi \u00e8 un prigioniero in atto di sottomissione.\nTempio delle pitture murali.\nLa \"Struttura 1\", nota anche \"Tempio delle pitture murali\" (\"Templo de las Pinturas\" in spagnolo) \u00e8 un edificio lungo e stretto composto da 3 stanze site alla sommit\u00e0 di una base piramidale a gradini bassi, posto sulla destra dell'acropoli. La costruzione ha tre porte, tutte con architrave. Sopra la cornice mediana si vedono tre nicchie, che un tempo contenevano tre statue sedute in stucco; di esse oggi rimangono poche tracce.\nTutte e tre le sale hanno le stesse dimensioni.\nLe pareti interne conservano i pi\u00f9 begli esempi della pittura classica maya, altrimenti nota solamente dalla ceramica e da piccoli e sbiaditi frammenti occasionali.\nA causa di un fortunato incidente, l'acqua piovana penetr\u00f2 l'intonaco del soffitto, in modo tale da ricoprire le pareti interne con uno strato semitrasparente di carbonato di calcio.\nPoco dopo la scoperta di Healy, la Carnegie Institution invi\u00f2 una spedizione a Bonampak. \nLe pareti furono trattate con kerosene, che rese lo strato sopra ai dipinti temporaneamente trasparente, e quindi i murales furono estensivamente e integralmente fotografati e furono eseguite copie dei dipinti da due diversi artisti.\nNel 1996 un gruppo della Yale University avvi\u00f2 il \"The Bonampak Documentation Project\", che intendeva realizzare uno studio ancor pi\u00f9 dettagliato, registrazioni fotografiche e le riproduzioni delle pitture murali.\nLe pitture sono state realizzate negli anni successivi al 792 con la tecnica dell'affresco, senza alcuna giuntura nell'intonaco a dimostrazione che ogni stanza fu dipinta in un'unica sessione nel breve tempo in cui l'intonaco era umido. La loro qualit\u00e0 dimostra che furono realizzati da un maestro assieme a un paio di assistenti competenti.\nLe tre stanze mostrano con un grande realismo una serie di eventi realmente accaduti nella storia di Bonampak.\nNella prima sala, la pi\u00f9 a sinistra, si vedono i dignitari della corte durante una cerimonia per l'individuazione di un bambino come erede nobile: indossano dei mantelli bianchi e portano conchiglie come gioielli. Su una piattaforma sopraelevata si trova il trono del re Hatachuinic, con ai lati due donne, mentre al margine \u00e8 un servitore che tiene in braccio il figlio del re. Tre capi trib\u00f9 di rango inferiore sono circondati da numerosi servitori. Nella parte inferiore compaiono nuovamente i tre capi trib\u00f9 con un grande copricapo piumato. A sinistra sono presenti numerosi musicanti con tamburi, trombe, canne d'organo, sonagli e corazze di tartaruga, nonch\u00e9 due figure con ombrelli da sole.\nNella seconda sala sono raffigurate scene di battaglia tra i guerrieri di Bonampak, armati con lance, che sorprendono e catturano un gruppo di uomini nudi e senza armi. Di questo combattimento \u00e8 riportata la data: 2 agosto 792.\nUn altro affresco mostra la presentazione dei prigionieri al re di Bonampak, Chaan Muan. Su una piattaforma \u00e8 raffigurato il re, ornato con piume e giada, che indossa pelli di giaguaro. Il re \u00e8 circondato da vari dignitari e, ai suoi piedi, sono posti i prigionieri in atto di sottomissione e preparati per essere sacrificati.\nNella terza sala sono dipinti i preparativi per una festa; si vede il re che si offre per un sacrificio cruento, circondato da tre donne. Egli si perfora la lingua, mentre un servitore gli porge altre spine; in basso vi \u00e8 un contenitore per la raccolta del sangue. Intorno ci sono dieci dignitari che vestono delle mantelline bianche e pi\u00f9 sotto vi sono nove personaggi seduti.\nIn un'altra scena alcuni uomini portano su una lettiga una personaggio grottesco. La scena conclusiva, che occupa il maggior spazio nella stanza, rappresenta il sacrificio dei prigionieri: sui gradini di una piramide si riconoscono che danzatori, cui seguono altri sette posti pi\u00f9 in basso. Sotto compare il corpo di un uomo appena decapitato.\nAlla sinistra di questa scena compaiono quattro persone che partecipano ai rituali del sacrificio, mentre alla destra vi sono otto persone che portano strumenti musicali ed ombrelli da sole.\nLa Professoressa Mary Ellen Miller di Yale, che condusse uno studio estensivo delle pitture, scrisse \"Forse nessuna singola opera d'arte del Nuovo Mondo antico offre una veduta tanto complessa della societ\u00e0 preispanica quanto le pitture murali di Bonampak. Nessun'altra opera rappresenta cos\u00ec tanti Maya coinvolti nella vita di corte con cos\u00ec grande dettaglio, facendo delle pitture di Bonampak una risorsa senza precedenti per la comprensione della societ\u00e0 antica.\".\nCondizioni attuali delle pitture murali.\nSebbene i turisti possano visitare Bonampak, si tratta di un viaggio piuttosto lungo e difficile, lontano da ogni altro luogo; le pitture murali, inoltre, sono molto meno visibili rispetto alle fotografie degli anni quaranta del XX secolo. \nNon \u00e8 permesso fotografare con il flash all'interno del Tempio delle Pitture Murali.\nOggigiorno, \u00e8 possibile avere una buona idea degli affreschi visitando la riproduzione in scala reale del tempio realizzata nel Museo nazionale di Antropologia e Storia di Citt\u00e0 del Messico.\nDa quando fu costruita l'Autostrada del Confine dal governo messicano al principio degli anni novanta del XX secolo, Bonampak \u00e8 di gran lunga pi\u00f9 facilmente accessibile ai turisti.\nDintorni.\nNella selva che circonda il sito archeologico vivono le ultime famiglie dei Maya Lacandoni. L'origine di tale gruppo non \u00e8 certa, si ritiene che provengano dallo Yucat\u00e1n meridionale e che si siano trasferiti nella foresta all'inizio del XVIII secolo. Vivevano come nomadi nella foresta tropicale che da loro ha preso il nome (Selva Lacandona) e non ebbero alcun contatto con gli spagnoli.\nOggi la trib\u00f9 \u00e8 in via di estinzione: sono rimasti circa 400 lacandoni."}
{"id": "1540050", "revid": "1372005", "url": "https://it.wikipedia.org/wiki?curid=1540050", "title": "Kurt Sanderling", "text": "Biografia.\nOriginario del Regno di Prussia dell'Impero tedesco (oggi in Polonia), fu maestro sostituto dal 1931 con Wilhelm Furtw\u00e4ngler ed Erich Kleiber, presso la Deutsche Oper Berlin, nella citt\u00e0 dove comp\u00ec gli studi musicali. \nDopo essere stato costretto ad abbandonare la Germania nazista nel 1936 per la sua appartenenza al Popolo ebraico, lavor\u00f2 fino al 1941 a Mosca per l'Orchestra Sinfonica della radio, dal 1939 per l'Orchestra di Charkiv, lavorando anche a Novosibirsk e dal 1942 al 1960 fu direttore principale insieme a Evgeny Mravinsky dell'Orchestra filarmonica di San Pietroburgo.\nDal 1942 conosce e diventa amico di Dmitri Shostakovich.\nNel 1960 torn\u00f2 in Germania dove assunse la direzione dell'orchestra sinfonica di Berlino Est (\"Berliner Symphonie-Orchester\"), che tenne fino al 1977; dal 1964 al 1967 fu direttore principale anche della Staatskapelle Dresden.\nDebutt\u00f2 in Gran Bretagna nel 1970.\nA partire dal 1980 collabor\u00f2 con la Philharmonia ad una serie di esecuzioni notevoli dell'integrale delle sinfonie di Beethoven a Wembley.\nNel 2002 riceve l'Ordine dell'Impero Britannico.\n\u00c8 scomparso nel 2011, due giorni prima del suo 99-esimo compleanno.\nOnorificenze.\nFu nominato dalla Philharmonia \"Conductor Emeritus\".\n\u00c8 stato anche Direttore Emerito della Madrid Symphony Orchestra.\nLe sue registrazioni comprendevano tutte le sinfonie di Beethoven con la Philharmonia e i suoi concerti per pianoforte con la pianista Mitsuko Uchida (Orchestra reale del Concertgebouw e\nOrchestra Sinfonica della Radio Bavarese). Degna di nota \u00e8 anche la registrazione del ciclo completo delle sinfonie di Sibelius con i Berliner Philharmoniker.\nHa diretto con i migliori pianisti del '900 come Richter, Yudina, Gilels, Grinberg, Uchida, Leonskaja.\n\u00c8 stato spesso invitato come direttore ospite presso istituzioni sinfoniche e festival in diversi paesi dell'Europa occidentale.\nVita privata.\nNel 1941 si sposa con Nina Bobath e nel 1942 nasce il figlio Thomas che \u00e8 un direttore d'orchestra.\nMa il suo matrimonio fin\u00ec con il divorzio appena dopo il suo ritorno nella Germania Orientale nel 1960.\nNel 1963 sposa Barbara Wagner, Contrabbasso dell'Orchestra di Berlino e nel 1964 nasce il figlio Stefan che \u00e8 un direttore d'orchestra e nel 1967 il figlio Michael che \u00e8 un direttore d'orchestra e violoncellista."}
{"id": "1540052", "revid": "110157", "url": "https://it.wikipedia.org/wiki?curid=1540052", "title": "Pallone d'oro 1967", "text": "L\u2019edizione 1967 del Pallone d'oro, 12\u00aa edizione del premio calcistico istituito dalla rivista francese \"France Football\", fu vinta dall'ungherese Fl\u00f3ri\u00e1n Albert (Ferencv\u00e1ros).\nI giurati che votarono furono 24, provenienti da Austria, Belgio, Bulgaria, Cecoslovacchia, Danimarca, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Paesi Bassi, Polonia, Portogallo, Romania, Spagna, Svezia, Svizzera, Turchia, Ungheria e Unione Sovietica."}
{"id": "1540054", "revid": "27723", "url": "https://it.wikipedia.org/wiki?curid=1540054", "title": "Stazione di Cattolica-San Giovanni-Gabicce", "text": "La stazione di Cattolica-San Giovanni-Gabicce \u00e8 uno scalo ferroviario viaggiatori e merci della linea ferroviaria Bologna-Ancona, ubicato sul territorio di Cattolica (RN).\nStoria.\nLa stazione venne edificata nell'ambito dei lavori di costruzione dell'asse ferroviario Bologna-Ancona , avvenuta il 17 novembre 1861, inaugurata dieci giorni prima dal passaggio di Vittorio Emanuele II diretto con la sua corte sino al nodo terminale di Ancona. Con tale inaugurazione si attuava il definitivo collegamento ferroviario tra Bologna e le localit\u00e0 della Riviera adriatica.\nL'intera struttura ferroviaria venne gestita inizialmente dalla concessionaria Societ\u00e0 generale delle strade ferrate romane, ma dopo il riordino delle ferrovie previsto dalla legge del 14 maggio 1865, n. 2279 fu affidata dallo Stato alla Societ\u00e0 per le strade ferrate romane, per passare dopo pochi anni, a seguito della crisi di quest'ultima, alla Societ\u00e0 Italiana per le strade ferrate meridionali che la mantenne fino alla statalizzazione delle ferrovie attuata del 1905.\nLa stazione inizialmente era denominata \"Cattolica-San Giovanni\" (Cattolica rimase una frazione del comune di San Giovanni in Marignano fino al 1896); dal 1950 ha assunto la nuova denominazione di \"Cattolica-San Giovanni-Gabicce\" diventando scalo anche del comune marchigiano di Gabicce Mare.\nStrutture e impianti.\nLa stazione dispone di tre binari.\nL'impianto \u00e8 servito solo da treni regionali nel periodo invernale mentre nel periodo estivo effettuano servizio di fermata nella stazione anche treni Intercity e Frecciargento. Nella stagione estiva \u00e8 anche fermata dei \"treni del mare\" della TPER.\nMovimento.\nLa stazione \u00e8 servita da treni regionali svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2019, la stazione risultava frequentata da un traffico giornaliero medio di circa persone (822 saliti + 817 discesi).\nServizi.\nLa stazione \u00e8 classificata da RFI nella categoria \"silver\".\nLa stazione dispone di:"}
{"id": "1540068", "revid": "701660", "url": "https://it.wikipedia.org/wiki?curid=1540068", "title": "Cultura della ceramica cordata", "text": "La cultura della ceramica cordata, chiamata anche cultura dell'ascia da combattimento o cultura della sepoltura singola, \u00e8 un ampio orizzonte archeologico iniziato nel tardo neolitico, fiorito nel calcolitico e culminato agli inizi dell'et\u00e0 del bronzo, tra il 3200/2900 a.C. e il 2300/1800 a.C.\nSegn\u00f2 l'introduzione dell'uso dei metalli nell'Europa settentrionale e si \u00e8 ipotizzato che rappresenti una prima espansione dei linguaggi della famiglia indoeuropea.\nI nomi utilizzati per identificarla derivano rispettivamente dalla caratteristica ornamentazione della ceramica, dalla presenza nel corredo funebre maschile di asce in pietra da combattimento, come segno della posizione sociale sebbene non pi\u00f9 realmente utilizzate, e dall'uso funerario di sepolture singole.\nOrigini e diffusione.\nI manufatti caratteristici di questa cultura (ceramica con decorazione impressa a corda, asce da combattimento, e altri simboli di autorit\u00e0) iniziarono a comparire in sepolture a pozzetto sotto bassi tumuli tra lo Jutland e il fiume Bug Occidentale, per circa duecento anni, contemporaneamente alle culture del vaso campaniforme (\"Glockenbecher\" o \"Bell beaker\") e delle anfore globulari (\"Globular Amphora\", o \"Kugelamphoren\").\nLa tradizione della ceramica cordata si svilupp\u00f2 probabilmente da una serie di usi locali, come quello di utilizzare corde durante il procedimento di fabbricazione, gi\u00e0 attestato anche in alcuni gruppi precedenti alla cultura del bicchiere imbutiforme. In passato, la diffusione di questa decorazione ceramica era stata vista come indicazione di una serie di migrazioni pan-europee dalle steppe della Russia meridionale, ma questa teoria \u00e8 stata in parte abbandonata e i gruppi della cultura della ceramica cordata sono stati considerati probabilmente agricoltori sedentari. Recenti studi genetici hanno invece provato che la diffusione di questa cultura \u00e8 dovuta a vaste migrazioni di popolazioni della precedente cultura di Jamna dalle steppe dell'Europa orientale all'Europa centrale, accompagnate da sostituzione quasi completa delle popolazioni precedenti.\nL'uso si diffuse nella Brughiera di Luneburgo (Bassa Sassonia) e quindi nella pianura nord-europea, nella regione del Reno, in Svizzera, in Scandinavia e sulle coste del mar Baltico e in Russia fino a Mosca, dove si incontr\u00f2 con le culture pastorali indigene delle steppe. Per la maggior parte di questa enorme espansione continentale, la cultura della ceramica cordata \u00e8 chiaramente un fenomeno intrusivo, mentre altrove si svilupp\u00f2 forse dalla fusione con culture locali precedenti. Pur essendo largamente accettato negli studi la sostanziale continuit\u00e0 con la precedente cultura agricola del bicchiere imbutiforme, la sua comparsa rappresent\u00f2 tuttavia un notevole cambiamento culturale attestato archeologicamente, forse come brusco mutamento interno nella stessa cultura del bicchiere imbutiforme.\nL'area di diffusione di questa cultura comprese gran parte dell'Europa settentrionale continentale, tra il fiume Reno ad ovest e il fiume Volga ad est, comprendendo gran parte degli odierni stati di Germania, Danimarca, Polonia, Lituania, Lettonia, Estonia, Bielorussia, Repubblica Ceca, Slovacchia, il nord dell'Ucraina, l'occidente della Russia, le aree costiere della Norvegia e le parti meridionali di Svezia e Finlandia.\nLa cultura della ceramica cordata non costituisce una singola entit\u00e0 monolitica, ma indica piuttosto la diffusione di una serie di innovazioni tecnologiche e culturali, e si interseca con altre culture, come quella dell'anfora globulare, che si diffuse nel medesimo periodo in parte della stessa area.\nNelle aree costiere del mar Baltico e della Scandinavia, ci sono chiare evidenze di un'economia marittima e il mare rappresent\u00f2 un elemento di unione e non di divisione tra le popolazioni costiere, in modo analogo a quanto accadeva per il mar Egeo.\nNella parte occidentale dell'area interessata succedette, non necessariamente da sola, alla cultura del bicchiere imbutiforme, mentre in corrispondenza degli attuali Paesi Baltici e della Prussia orientale \u00e8 stata considerata un'intrusione che successe alla locale cultura di Narva; anche nella parte orientale della sua area di diffusione costitu\u00ec una presenza nuova, non associata a nessuna delle culture precedenti.\nAttorno alla met\u00e0 del III millennio a.C., la cultura del vaso campaniforme, originaria della penisola iberica, giunse nei territori occidentali occupati dalla cultura della ceramica cordata. Le due culture si fusero e pur mantenendo una simile organizzazione sociale e simili forme di insediamento, la cultura della ceramica cordata si arricch\u00ec di nuovi elementi (uso delle bevande alcoliche, avanzamento delle tecniche metallurgiche), abbandonando l'uso dell'ascia a favore dell'arco.\nDopo aver assorbito la cultura della ceramica cordata, in un movimento detto di riflusso, la cultura del vaso campaniforme, si diffuse, a partire dall'Europa centrale, dalle isole Britanniche al bacino carpatico, e nuovamente fino al Portogallo (dove si origin\u00f2), ma anche in Sardegna e in Sicilia, penetrando anche nell'Italia settentrionale e centrale, avvantaggiandosi delle possibilit\u00e0 offerte dai contatti via mare e lungo i fiumi.\nEconomia.\nSono stati rinvenuti pochi insediamenti, nei quali veniva praticata l'agricoltura e l'allevamento di alcuni animali domestici. La maggioranza delle genti di questa cultura sembra tuttavia aver seguito un sistema di sussistenza pastorale, nomade o seminomade.\nEra addomesticato il bue, utilizzato anche per il traino di veicoli a ruote, e il cavallo, rappresentato dal tarpan. Nella regione alpina era utilizzato il latte di mucca gi\u00e0 a partire dal 3400 a.C. Le pecore erano addomesticate in particolare nella parte occidentale della Svizzera, pi\u00f9 fortemente influenzata dalle culture mediterranee, dove cambiamenti nell'et\u00e0 di macellazione e nella taglia degli animali dai resti rinvenuti in contesti di questa cultura sembrano indicare che fossero tenuti per la loro produzione di lana.\nTombe.\nLa sepoltura avveniva per inumazione a terra o sotto bassi tumuli e il defunto era deposto in posizione flessa: sul continente gli uomini erano appoggiati sul fianco destro e le donne sul sinistro, con la faccia orientata verso sud, mentre nelle Svezia e in parti della Polonia settentrionale, al contrario, gli uomini erano poggiati sul fianco sinistro e le donne sul fianco destro, entrambi con la faccia rivolta ad est.\nLe tombe sono spesso allineate e poteva essere presente una costruzione in legno. In Danimarca i defunti erano deposti sotto piccoli tumuli in successione stratigrafica verticale: la sepoltura pi\u00f9 antica nella terra, la seconda e a volte una terza, al di sopra di questa nel tumulo. In Polonia sono presenti tombe a nicchia.\nIl corredo funerario maschile comprendeva una tipica ascia da combattimento. In generale altri doni funerari erano costituiti da bicchieri di ceramica, spesso decorati con impressioni a corda, ma anche con incisioni o altri tipi di decorazione impressa.\nLingua.\nLa cultura della ceramica cordata \u00e8 stata a lungo considerata negli studi come quella che meglio si adattava all'ipotetico \"Urheimat\" (patria di origine) delle popolazioni parlanti l'indoeuropeo, le quali si sarebbero originate dalla pianura settentrionale germanica, diffondendosi in seguito in tutte le direzioni.\nQuesta ipotesi venne contestata dagli studi di Marija Gimbutas e dall'ipotesi kurgan da lei formulata, secondo la quale la cultura della ceramica cordata sarebbe stata una evoluzione delle culture neolitiche europee che avrebbe subito successivamente l'influenza della cultura kurgan e un'\"indoeuropeizzazione\". Secondo la Gimbutas il processo sarebbe stato rappresentato dalle contemporanee culture dell'anfora globulare e Baden (parzialmente sovrapposte come distribuzione geografica), e avrebbe costituito la seconda ondata dell'\"invasione\" della cultura kurgan. L'ipotesi \u00e8 collegata a quella dell'esistenza di un substrato linguistico locale che avrebbe dato origine a contatto con l'indoeuropeo al proto-germanico. Le popolazioni della cultura della ceramica cordata sarebbero state dunque in origine un'entit\u00e0 ampiamente non indoeuropea, parte di quella che la Gimbutas chiama \"Vecchia Europa\" del Neolitico, mentre nelle fasi successive avrebbero acquisito progressivamente caratteri indoeuropei sempre pi\u00f9 marcati.\nL'ipotesi della Gimbutas \u00e8 stata in seguito contestata sulla base della presenza di sepolture con caratteri misti tra le culture del bicchiere imbutiforme e della ceramica cordata, che hanno suggerito come origine di quest'ultima un brusco mutamento interno, occorso nell'ambito di circa due generazioni intorno al 2900 a.C. nei territori danesi e germanici della cultura del bicchiere imbutiforme, probabilmente preceduti da cambiamenti economici, culturali e religiosi avvenuti nella Germania orientale. Questa ipotesi, secondo il linguista Frederik Kortlandt, \u00e8 in accordo con le teorie pi\u00f9 recenti riguardanti la separazione delle varianti di indoeuropeo \"\"centum\" e \"satem\" gi\u00e0 all'inizio del IV millennio a.C.: le genti della cultura della ceramica cordata sarebbero state le antenate dei parlanti le lingue balto-slave nella parte orientale e del proto-germanico, del proto-celtico e del proto-italico nella parte occidentale.\nSottogruppi.\nIl gruppo centrale diffuse la propria tipica ceramica con decorazione impressa a corda in tutti gli altri. L'area di diffusione originaria (in tedesco \"Schnurkeramikkultur\") comprende le regioni della Germania e della Polonia.\nCultura svedese-norvegese dell'ascia da combattimento.\nQuesta cultura apparve intorno al 2800 a.C. ed \u00e8 conosciuta da circa 3000 sepolture rinvenute tra le province svedesi della Scania e dell'Uppland e nella regione norvegese del Tr\u00f8ndelag. Circa 3000 asce da combattimento sono state rinvenute in tutta la Scandinavia. Sono conosciuti meno di cento insediamenti, per la maggior parte piccole fattorie isolate, che hanno tuttavia restituito pochi dati a causa della continuit\u00e0 d'uso. Siti di questa cultura sono presenti anche oltre il circolo polare artico, nelle isole Lofoten e fino alla zona dell'attuale citt\u00e0 di Troms\u00f8.\nLo scrittore e storico svedese Herman Lindquist (1868-1923) si era riferito all'epoca di queste sepolture come all'\"et\u00e0 dei crani spezzati\" ma la rottura dei crani dei defunti riscontrata nei ritrovamenti \u00e8 per la maggior parte avvenuta dopo la sepoltura e non esiste alcuna indicazione che si trattasse di un'epoca particolarmente violenta.\nSia la tecnica di lavorazione della pietra che le pratiche agricole sono invariate rispetto al passato ma l'introduzione dei metalli comport\u00f2 dei cambiamenti nel sistema sociale: dalle tombe megalitiche collettive della cultura precedente si pass\u00f2 a tombe individuali.\nUna \"casa dei morti\", scavata nel 1993 nella provincia svedese del S\u00f6dermanland, ha restituito una ventina di recipienti ceramici, sei asce da lavoro e un'ascia da battaglia, attribuiti all'ultimo periodo di questa cultura. Vi erano seppelliti i resti cremati di almeno sei persone, che rappresentano la pi\u00f9 antica sepoltura ad incinerazione in Scandinavia, con stretti contatti con l'Europa centrale.\nLa costa atlantica e del Mare del Nord della Scandinavia e le aree costiere intorno al mar Baltico erano collegate da fiorenti comunicazioni marittime che permettevano una notevole unit\u00e0 culturale. Numerosi incisioni sulle rocce, attribuite a questo periodo, rappresentano navi.\nCultura finnica dell'ascia da combattimento.\nDiffusa in Finlandia fu una cultura basata su un'economia di caccia e raccolta. Sono testimoniati numerosi stanziamenti.\nCultura del medio Dnieper e cultura di Fatyanovo-Balanovo.\nNella parte pi\u00f9 orientale dell'area di diffusione della cultura della ceramica cordata si svilupparono le culture del medio Dnieper e di Fatyanovo-Balanovo.\nCultura del medio Dnieper.\nLa cultura del medio Dnieper si svilupp\u00f2 nel periodo tra il 3200 e il 2300 a.C. nell'Ucraina settentrionale e in Bielorussia, sul medio corso del fiume Dnieper, dal quale riprende il nome. \u00c8 contemporanea all'ultima fase della cultura di Jamna, alla quale successe, e della cultura di Tripolye e fu contigua all'area di diffusione della cultura dell'anfora globulare (a sud e ad est), il cui inizio \u00e8 di poco precedente e che cess\u00f2 un po' pi\u00f9 presto.\nSono stati rinvenuti circa 200 siti, soprattutto tombe a inumazione sotto tumuli, alcune come deposizioni secondarie in tumuli kurgan della cultura di Jamna. I corredi funerari comprendono ceramiche e asce da combattimento. Nella parte settentrionale dell'area vi sono attestazioni anche di sepolture a incinerazione. Le fonti di sussistenza dovevano essere basate sulla pastorizia nomade o seminomade, come quella della cultura di Jamna e pi\u00f9 in generale della cultura della ceramica cordata.\nCultura di Fatyanovo-Balanovo.\nLa cultura di Fatyanovo-Balanovo si svilupp\u00f2 nel periodo tra il 3200 e il 2300 a.C., contemporaneamente alla cultura del medio Dnieper, tra il medio corso del Volga ad est e il lago Pskov ad ovest. Si tratta di due culture imparentate tra loro, quella di Fatyanovo ad occidente e quella di Balanovo ad oriente.\nSono stati rinvenuti pochi insediamenti, con tracce di fortificazione e le popolazioni dovevano essere nomadi o seminomadi, nonostante la presenza del maiale domestico suggerisca casi di insediamento pi\u00f9 stabile.\nLe sepolture a inumazione seguono le tradizioni della cultura della ceramica cordata; le tombe si presentano spesso allineate. Sono stati rinvenuti anche oggetti di metallo provenienti dall'Europa centrale.\nL'identit\u00e0 etnica e linguistica delle popolazioni di queste due culture \u00e8 in discussione: \u00e8 stato suggerito che si tratti di una derivazione della cultura neolitica della ceramica a pettine (\"Comb Ceramic Culture\" o \"Pit-Comb Ware Culture\"), influenzata dalla cultura della ceramica cordata, piuttosto che un'estensione settentrionale della cultura di Jamna."}
{"id": "1540083", "revid": "125744941", "url": "https://it.wikipedia.org/wiki?curid=1540083", "title": "William Steinberg", "text": "Biografia.\nDiplomatosi al Conservatorio di Colonia in contrappunto, pianoforte e direzione d'orchestra, assistente di Klemperer all'Opera di Colonia, diresse i complessi artistici di Praga dal 1925 e dal 1929 quelli di Francoforte.\nLasci\u00f2 la Germania nazista nel 1936, per il Mandato britannico della Palestina, ora Israele, in quanto il nazismo lo aveva allontanato dal suo incarico all'Opera di Francoforte nel 1933 ed aveva vietato agli Ebrei di suonare in tutte le orchestre del paese. Con il fondatore Bronislav Huberman, divenne direttore principale dell'Orchestra Sinfonica di Palestina, che in seguito sar\u00e0 nota come Israel Philharmonic Orchestra; stava appunto conducendo l'Orchestra quando Arturo Toscanini lo incontr\u00f2: era il 1936. Toscanini lo volle come assistente per la preparazione dei suoi programmi alla NBC Symphony Orchestra (1937).\nNel 1938 part\u00ec per gli Stati Uniti, dove fu molto apprezzato per la vastit\u00e0 del suo repertorio e la seriet\u00e0 delle sue presentazioni, nonch\u00e9 per il suo gusto artistico durante l'attivit\u00e0 di direttore dell'Orchestra Filarmonica di Buffalo dal 1945 al 1952 e dell'Orchestra Sinfonica di Pittsburgh dal 1952 al 1976; dal 1958 al 1960 fu direttore della London Philharmonic Orchestra.\nDal 1969 al 1972 \u00e8 stato direttore musicale della Boston Symphony Orchestra, con la quale aveva in\nprecedenza ottenuto un grande successo in qualit\u00e0 direttore ospite. \u00c8 stato anche direttore ospite principale della New York Philharmonic tra il 1966 e il 1968.\nHa condotto la maggior parte delle principali orchestre degli Stati Uniti,\ncomprese la Chicago Symphony Orchestra, la Cleveland Orchestra, la Los Angeles Philharmonic, la San Francisco Symphony e la Philadelphia Orchestra.\nAll'estero ha condotto:\nHa inciso per la Capitol Records, la Classics Command, la Deutsche Grammophon, la Records Everest.\nMusicraft con la Filarmonia di Buffalo, la prima registrazione della \"Sinfonia n.7\" di \u0160ostakovi\u010d.\nA Steinberg \u00e8 stata assegnata una stella sulla Hollywood Walk of Fame.\n\u00c8 stato anche membro del Phi Mu Alpha Sinfonia (la fraternit\u00e0 nazionale per gli uomini della musica).\nDurante la sua carriera \u00e8 stato molto apprezzato per il suo stile semplice ma espressivo, per la sua familiarit\u00e0 e al contempo integrit\u00e0 e autorit\u00e0 per il suo suono fresco e vitale.\nPer i suoi modi sul podio \u00e8 stato un modello di moderazione; un giorno facendo riferimento ai suoi colleghi pi\u00f9 acrobatici disse: \"Quanto pi\u00f9 si muovono, pi\u00f9 tranquillit\u00e0 ricevo\".\nHa una vasta gamma di repertorio, tra cui una particolare simpatia per la musica inglese di Elgar e Vaughan Williams. Ha condotto numerose \"prime\" esecuzioni, tra cui la \"prima\" di Anton Webern \"Sei pezzi per Orchestra, Op. 6\" negli Stati Uniti.\nDurante la sua stagione a Pittsburgh, ha condotto opere di Bart\u00f3k, Bloch, Britten, Copland, Harris, Honneger, Schumann, Stravinsky, Villa Lobos.\nAnche se a volte \u00e8 stato criticato per la sua insolita programmazione, \u00e8 stato invece apprezzato per alcune sue opere meno note, tra cui la Sinfonia Manfred di P\u00ebtr Il'i\u010d \u010cajkovskij, le Variazioni di Reger su un tema di Mozart, e la sua trascrizione per Orchestra del Quartetto di Verdi String.\nCuriosit\u00e0.\nPossedeva un umorismo beffardo; ad un intervistatore che gli chiedeva, che aveva sentito dire che il\nconduttore non ha la cura per le interviste, Steinberg ha risposto che andava bene fino a quando l'argomento era quello che gli interessava, \"per esempio: me stesso\".\nDiscografia.\nRegistrazioni con la Boston Symphony Orchestra RCA Victor\nRegistrazioni con la Boston Symphony Orchestra DGG\nRiferimenti.\n1.^\"William Steinberg: Biografia(https://web.archive.org/web/20070928011242/http://www.maurice-abravanel.com/steinberg_w.html)\"\n2.^\"Relief Uomo(http://www.time.com/magazine/article/0,9171,760952,00.html)\"Rivista Time."}
{"id": "1540088", "revid": "33689", "url": "https://it.wikipedia.org/wiki?curid=1540088", "title": "Unulfo", "text": "Biografia.\nUnulfo era uno sciro, fratello di Odoacre e come lui cresciuto alla corte di Attila re degli Unni, che entr\u00f2 a far parte dell'esercito romano e ne sal\u00ec i gradi negli anni 470.\nOttenne la protezione del generale Armazio, che lo fece nominare prima \"comes\" e poi, nel 477, comandante per l'Illiria (\"magister militum per Illyricum\"). Per volere dell'imperatore Zenone, Unulfo assassin\u00f2 Armazio quello stesso anno, malgrado gli dovesse essere molto riconoscente (le fonti riportano che Armazio gli prest\u00f2 persino una forte somma di denaro per pagare un banchetto).\nUnulfo rimase in carica fino al 479, quando cadde in disgrazia.\nCollegamento tra Unulfo e Odoacre.\nUna recente pubblicazione di Stephan Krautschick ha introdotto una nuova ipotesi sulle origini di Armazio, proponendo una relazione tra la famiglia di Armazio e Basilisco e il capo degli Eruli e in seguito Re d'Italia Odoacre. Secondo tale ipotesi, sostenuta da diversi studiosi, Armazio era fratello di Unulfo e Odoacre, che quindi era nipote di Basilisco e Verina, moglie dell'imperatore Leone I e sorella dell'imperatore Basilisco. Questa ipotesi \u00e8 in grado di spiegare perch\u00e9 Armazio aiut\u00f2 largamente Unulfo nella sua carriera, e che fu infatti un suo stesso fratello ad assassinarlo.\nIl collegamento tra Armazio, Odoacre e Unulfo \u00e8 tratto da un frammento di Giovanni di Antiochia (209.1), nel quale Unulfo \u00e8 descritto come l'assassino e il fratello di Armazio. Prima dell'interpretazione di Krautschick e da alcuni studiosi che rigettano la sua ipotesi, tale brano viene emendato in maniera che dica che \"Odoacre fu il fratello di quell'Unulfo che assassin\u00f2 Armazio\": tale emendamento rende il brano compatibile con le testimonianze degli altri storici dell'epoca, in quanto n\u00e9 Giovanni Malala n\u00e9 Malco fanno alcun riferimento al fatto che Armazio fosse stato ucciso da suo fratello, o ad un legame familiare tra Odoacre e Basilisco."}
{"id": "1540090", "revid": "554814", "url": "https://it.wikipedia.org/wiki?curid=1540090", "title": "Enigma della sfinge", "text": "L'Enigma della Sfinge \u00e8 il primo enigma della storia di cui si abbia documentazione. Nella mitologia greca veniva posto dalla Sfinge all'ingresso della citt\u00e0 di Tebe ai passanti e chi non era in grado di risolverlo veniva strangolato, o secondo alcune fonti (Eschilo) divorato, dal mostro.\nFonti.\nL'indovinello viene citato da vari autori, come ad esempio Pseudo-Apollodoro, che descrive la Sfinge in modo classico, ossia un leone con volto da donna ed ali da uccello. L'enigma che essa, inviata da Era ed accovacciata sul Monte Ficio, propone \u00e8: \nEssa saltava sui tebani che non rispondevano e li divorava. Creonte, dopo aver perso anche il figlio Emone, stabil\u00ec che chi l'avesse sconfitta avrebbe avuto il regno e la mano della vedova di Laio, Giocasta. Edipo ebbe successo, spiegando che la risposta era \"l'uomo\", che gattona da neonato, cammina su due gambe da adulto e si appoggia su un bastone da anziano. La Sfinge si suicid\u00f2 dall'acropoli dopo la sconfitta.\nDiodoro Siculo propone una versione simile: \nAteneo di Naucrati cita Asclepiade di Tragilo, che avrebbe riferito l'enigma in questo modo:\nN\u00e9 Sofocle, n\u00e9 Euripide citano l'enigma, pur citando lo scontro fra Edipo e la Sfinge. Pausania afferma di aver visitato il monte su cui la Sfinge sedeva.\nNeppure Igino, che considera la Sfinge figlia di Tifone.\nLa sconfitta della Sfinge \u00e8 rappresentata drammaticamente da Seneca nella sua tragedia, l\"'Edipo\".\nEt\u00e0 moderna.\nL'alchimista Michael Maier riporta in latino l'enigma della Sfinge nel 39\u00b0 epigramma del suo trattato \"Atalanta fugiens\" del 1617:\nNella cultura di massa.\nLa figura della sfinge compare ne \"La storia infinita\" di Micheal Ende, dove Atreiu, per avere colloquio con l'Oracolo del Sud, deve attraversare tre portali. Il primo di questi \u00e8 difeso da due sfingi, le quali tuttavia non pongono alcun quesito e concedono il passaggio solamente a chi ne sia ritenuto realmente degno.\nCuriosit\u00e0.\nEsiste una kylix a figure rosse del 470 a.C. che rappresenta Edipo dinanzi alla Sfinge. A fianco del primo vi \u00e8 la parola \"\u039f\u0399\u0394\u0399\u03a0\u039f\u0394\u0395\u03a3\" mentre la Sfinge pronuncia la parola \"\u039a\u0391\u0399\u03a4\u03a1\u0399[\u03a0\u039f\u039d]\" (\"e i Tripodi\"), scritta al rovescio. Potrebbe essere un gioco di parole, essendo \u039f\u0399\u0394\u0399\u03a0\u039f\u0394\u0395\u03a3 trasformabile in \u039f\u0399 \u0394\u0399\u03a0\u039f\u0394\u0395\u03a3, ossia da una variante del nome \"Edipo\" a \"i bipedi\". In tal caso \"i bipedi\" avrebbe come risposta \"\u039a\u0391\u0399 \u03a4\u03a1\u0399[\u03a0\u039f\u039d]\" (e i tripodi) che a sua volta \u00e8 una citazione da varie forme dell'indovinello.\nEnigmi simili non greci.\nEnigmi simili a quelli della Sfinge sono stati registrati in molte culture differenti, come ad esempio fra i mongoli del Selenga, fra le trib\u00f9 centrali africane un tempo colonie inglesi e fra quelle della Guascogna."}
{"id": "1540093", "revid": "1714743", "url": "https://it.wikipedia.org/wiki?curid=1540093", "title": "Maria del Portogallo (1313-1357)", "text": "Origine.\nEra la figlia primogenita del re del Portogallo Alfonso IV e della Principessa di Castiglia, Beatrice di Castiglia..\nBiografia.\nMaria viene citata con la sorella, Eleonora (\"a rainha D. Maria e a infante D. Leonor\") come figlia del re Alfonso IV e della moglie, Beatrice, nel \"Livro Velho\", in cui viene anche specificato che Maria divenne moglie del re di Castiglia e Le\u00f3n, Alfonso XI (\"elrei D. Affonso de Castella filho delrey D. Fernando e da raynha D. Constan\u00e7a\").Maria ed il fratello Pietro (\"Don Pedro, D. Maria\") sono citati nel Nobiliario del loro zio, Pietro, conte di Barcelos come figli del re Alfonso IV (\"D. Alonso\u2026Rey\") e della moglie, Beatrice di Castiglia (\"D. Beatriz\").\nIl 26 marzo del 1328, ad Alfaiates, nei pressi di Sabugal, Maria spos\u00f2 il re di Castiglia e Le\u00f3n, Alfonso XI, unico figlio maschio del re di Castiglia e Le\u00f3n, Ferdinando IV di Castiglia e di Costanza del Portogallo. Secondo il \"Chronicon Domini Joannis Emmanuelis\" per il loro matrimonio, Alfonso XI e Maria, in quanto cugini, ebbero bisogno di una dispensa papale (\"filia Regis Portugali\u00e6 consanguinea\u2026dispensatione Pap\u00e6\").Maria del Portogallo era la seconda moglie di Alfonso XI, infatti, per poter sposare Maria, Alfonso aveva ripudiato nel 1327 la prima moglie Costanza Manuel e, dopo averla relegata nel castello della citt\u00e0 di Toro, aveva fatto in modo che il matrimonio, nello stesso anno, fosse dichiarato nullo. Inoltre, quando concord\u00f2 il matrimonio con Maria, aveva concordato, con il consenso di Giovanni Emanuele di Castiglia, padre di Costanza, il matrimonio della sua ex-moglie, Costanza, con il fratello di Maria, l'erede al trono del Portogallo, Pietro, che aveva circa la stessa et\u00e0 di Costanza.\nNegli stessi anni, sembra nel 1327, Alfonso aveva conosciuto Eleonora di Guzm\u00e1n, figlia del nobile castigliano Pietro N\u00fa\u00f1ez di Guzm\u00e1n (discendente dalla casa di San Domenico di Guzm\u00e1n) e di Giovanna Ponzia di Le\u00f3n, discendente del re Alfonso IX di Le\u00f3n; e dal 1329, inizi\u00f2 una relazione (che dur\u00f2 sino alla morte di Alfonso) con Eleonora.\nMaria del Portogallo diede un primo erede al marito, che tuttavia mor\u00ec quando aveva un anno di et\u00e0 e, nel 1334, ne diede un secondo, Pietro, ma vedendo che la situazione tra il marito e la sua amante non cambiava decise di tornare alla corte portoghese di suo padre per poi fissare la propria dimora ad \u00c9vora.\nAlfonso IV, padre di Maria, nel 1335 cerc\u00f2 di esercitare pressioni sul genero affinch\u00e9 lasciasse l'amante e tornasse con la moglie, prima, negandogli l'appoggio militare contro i musulmani, poi, appoggiando i ribelli castigliani ed infine (quando, nel 1336, dopo che il matrimonio tra suo figlio, Pietro e Costanza fu celebrato solo per procura nel convento di San Francesco, a \u00c9vora, ed Alfonso XI aveva impedito alla sposa di lasciare la citt\u00e0 di Toro) invadendo la Castiglia ed iniziando una guerra.Quando per\u00f2 i Merinidi portarono a loro volta la guerra in Castiglia, Alfonso XI venne a pi\u00f9 miti consigli e finalmente il matrimonio tra Costanza e Pietro pot\u00e9 essere nuovamente celebrato, con entrambi gli sposi presenti, a Lisbona, il 24 agosto 1339 ed Alfonso XI si impegn\u00f2 a rinchiudere l'amante Eleonora in un convento e riprendere la moglie Maria con s\u00e9.\nL'anno dopo Alfonso IV invi\u00f2 le truppe portoghesi in soccorso ai castigliani che erano assediati dai Merinidi e dai musulmani del Sultanato di Granada, a Tarifa, dove gli eserciti cristiani riportarono la fondamentale vittoria del rio Salado (4 aprile 1340).In seguito a questo avvenimento si arriv\u00f2 alla pace tra Portogallo e Castiglia siglata a Siviglia, il 10 luglio 1340.\nMa non molto tempo dopo, le cose tornarono come prima, Alfonso XI si riprese l'amante Eleonora e releg\u00f2 Maria del Portogallo, con il figlioletto Pietro, nell'Alc\u00e1zar di Siviglia, dove l'educazione di Pietro fu affidata oltre che alla madre, al nobile portoghese Giovanni Alfonso di Alburquerque, giunto in Spagna a seguito della regina Maria e designato come precettore del bambino.\nQuando Alfonso XI mor\u00ec nell'assedio di Gibilterra nel 1350, vittima della peste (il solo monarca europeo a morire durante la Peste Nera), e Pietro sal\u00ec al trono come Pietro I, Maria e Giovanni Alfonso di Alburquerque guidarono i primi passi del nuovo sovrano contro Eleonora di Guzm\u00e1n e la sua corte che aveva governato sino ad allora.Su consiglio di Maria, Pietro fece arrestare e poi assassinare, nel 1351, Eleonora di Guzm\u00e1n(secondo alcune fonti pare che sia stata strangolata da uno degli uomini al servizio di Maria).\nNel 1352, assieme all'Alburquerque, Maria concord\u00f2 il matrimonio di suo figlio Pietro con la nipote del re di Francia, Bianca di Borbone.\nNel giugno 1353 il figlio Pietro I spos\u00f2 Bianca di Borbone, ma dopo solo 3 giorni la ripudi\u00f2 e la fece imprigionare, per raggiungere e riprendere la relazione prematrimoniale con la sua amante, Maria di Padilla.\nDopo che la carcerazione della moglie da parte di Pietro I aveva avuto la riprovazione di molti nobili della sua parte politica, Maria del Portogallo aveva appoggiato la ribellione contro il figlio, ma alla fine ci fu la caduta dell'Alburquerque, che aveva suggerito l'alleanza e che, nel 1354, assieme alla regina madre, dovette rifugiarsi in Portogallo, presso il re Alfonso IV.\nMaria si ritir\u00f2 ad \u00c9vora, dove mor\u00ec il 18 gennaio del 1357 e i suoi resti furono traslati a Siviglia e tumulati accanto alle spoglie del figlio primogenito Ferdinando, nel convento di San Clemente. Il \"Chronicon Conimbricensi\" riporta la morte della regina Maria ad Evora (\"Reyna Domna Maria de Castella, mulher del Rey D. Alfonso de Castella, \u00e8 filha do\u2026Rey Dom Alfonso de Portugal \u00e8 da Reyna Do\u00f1a Beatris... la Cidade de Ebora\"), il 18 gennaio 1357, e la sua tumulazione a Siviglia.\nFigli.\nMaria ad Alfonso diede due figli:"}
{"id": "1540094", "revid": "442848", "url": "https://it.wikipedia.org/wiki?curid=1540094", "title": "Rio Esmeraldas", "text": "Il Rio Esmeraldas \u00e8 un fiume dell'Ecuador che scorre nella parte nord-occidentale del paese e sfocia nell'Oceano Pacifico nei pressi della citt\u00e0 di Esmeraldas. Il bacino ha una superficie di 21.418\u00a0km\u00b2, che lo pone al secondo posto tra i fiumi dell'Ecuador occidentale, a ovest delle Ande."}
{"id": "1540095", "revid": "45927", "url": "https://it.wikipedia.org/wiki?curid=1540095", "title": "Vincenzo R. Spagnolo", "text": ""}
{"id": "1540100", "revid": "232", "url": "https://it.wikipedia.org/wiki?curid=1540100", "title": "Jean Marie Farina", "text": ""}
{"id": "1540114", "revid": "1543377", "url": "https://it.wikipedia.org/wiki?curid=1540114", "title": "Riserva naturale orientata Sughereta di Niscemi", "text": "La riserva naturale orientata Sughereta di Niscemi \u00e8 un'area naturale protetta situata nel comune di Niscemi, in provincia di Caltanissetta ed \u00e8 stata istituita dalla Regione Siciliana nel 1997.\nStoria.\nLa Sughereta di Niscemi \u00e8, assieme al Bosco di Santo Pietro di Caltagirone, il relitto di quella che un tempo era la pi\u00f9 grande sughereta della Sicilia centro-meridionale.\nFin dal 1601, epoca in cui il territorio di Niscemi fu concesso in feudo alla famiglia Branciforti, il bosco inizi\u00f2 ad essere utilizzato per la produzione di legname. Gi\u00e0 nel 1718 l'uso dissennato di questa risorsa convinse Stefania Branciforti ad emanare precise disposizioni per limitare il suo sfruttamento.\nNel 1852 una cospicua porzione del territorio della originaria sughereta fu acquisita dal demanio comunale, venendo in parte successivamente assegnata per la coltivazione ai contadini organizzati nel movimento dei Fasci dei lavoratori.\nLa parte superstite della sughereta (circa 3.000 ettari) \u00e8 stata dichiarata Riserva con il Decreto Assessoriale n. 475 del 25 luglio 1997 ed affidata in gestione all'Azienda Regionale Foreste Demaniali.\nTerritorio.\nLa Riserva sorge a 330\u00a0m s.l.m., nella parte meridionale dell'altopiano su cui si colloca il centro abitato di Niscemi. Comprende un'area complessiva di circa 2.939 ettari, di cui 1179 in zona A (riserva propriamente detta) e 1760 ettari in zona B (preriserva).\nFlora.\nLa pianta simbolo della riserva, la quercia da sughero (\"Quercus suber\"), \u00e8 tuttora abbastanza diffusa, con esemplari anche di notevoli dimensioni, e d\u00e0 vita, insieme a lecci (\"Quercus ilex\") e roverelle (\"Quercus pubescens\"), a lembi residui di foresta mediterranea sempreverde. Nei terreni sabbiosi delle schiarite del querceto \u00e8 stata rinvenuta di recente una rara entit\u00e0 floristica, l'\"Helianthemum sanguineum\". Si tratta di una specie diffusa in Portogallo, Spagna, Marocco ed Algeria, in passato segnalata anche in Italia, ma che da oltre un secolo non era pi\u00f9 stata osservata, tanto che, prima del rinvenimento nel territorio della riserva, avvenuto nel 1992, era stata considerata estinta nel territorio nazionale.\nLa vegetazione prevalente \u00e8 comunque quella tipica della macchia mediterranea con specie arbustive quali il lentisco, l'olivastro, il mirto, il corbezzolo, la fillirea, la palma nana, l'erica arborea, la ginestra spinosa, il citiso, il pungitopo, la dittinella, lo spazzaforno, la ginestrella, i cisti.\nSono presenti inoltre 30 differenti specie di orchidee appartenenti ai generi \"Anacamptis, Himantoglossum, Limodorum, Neotinea, Ophrys, Orchis, Serapias\" e \"Spiranthes\".\nIl bosco ospita infine diverse specie di funghi quali il porcino nero ed il porcino giallo, il farinaccio, le mazze di tamburo ed i prataioli.\nFauna.\nTra i mammiferi pi\u00f9 comuni nel territorio della riserva vi sono il coniglio, il riccio, la donnola, la volpe, il moscardino e il quercino.\nNumerose le specie di uccelli nidificanti tra cui la poiana, il colombaccio, il cuculo, la ghiandaia, il barbagianni e il gruccione, l'upupa.\nTra i rettili ricordiamo il gongilo, il colubro leopardino e la vipera comune.\nMolto ricca anche l'entomofauna comprendente, tra le altre, numerose specie di farfalle (\"Limenitis reducta\", \"Zerynthia polyxena\", \"Lasiocampa quercus\", \"Gastropacha quercifolia\") e coleotteri (\"Carabus famini\", \"Cerambix velutinus\").\nStrutture ricettive.\n\u00c8 possibile organizzare delle visite guidate alla Riserva, con l'aiuto di una guida naturalistica, contattando il Centro di Educazione Ambientale di Niscemi, Museo Didattico di Storia Naturale.\nL'Ente gestore ha realizzato un percorso guidato per non vedenti, basato su una corda corrimano che funge da guida e alcune tabelle in braille."}
{"id": "1540115", "revid": "228587", "url": "https://it.wikipedia.org/wiki?curid=1540115", "title": "Fritz Reiner", "text": "Biografia.\nCarriera.\nDopo iniziali studi in giurisprudenza, su pressione del padre, prosegu\u00ec gli studi in pianoforte e composizione a Budapest presso la Accademia Musicale Franz Liszt, e fu maestro e sostituto alla Komische Oper. Negli ultimi due anni da allievo il suo maestro di pianoforte fu un giovane B\u00e9la Bart\u00f3k.\nRicopr\u00ec poi il posto di \"Kapellmeister\" a Lubiana, e fu direttore delle opere di Budapest e di Dresda. Nello stesso tempo appariva, quale direttore ospite, ad Amburgo, Berlino e Vienna.\nSi trasfer\u00ec negli Stati Uniti nel 1922, per assumere la carica di direttore principale, che era stato di Eug\u00e8ne Ysa\u00ffe, della Cincinnati Symphony Orchestra fino al 1931. Essendo diventato cittadino statunitense nel 1928, inizi\u00f2 ad insegnare presso il Curtis Institute of Music di Philadelphia, dove furono suoi allievi Leonard Bernstein, Samuel Barber e Lukas Foss.\nPer un decennio diresse la Pittsburg Symphony Orchestra (1938- 1948), con cui fece alcune registrazioni per la Columbia Records. Poi trascorse diversi anni presso il Metropolitan Opera, dove condusse una produzione storica di \"Salom\u00e8\" nel 1949, con il soprano bulgaro Lyuba Welitsch, e la prima americana di \" The Rake Progress\" di Igor' F\u00ebdorovi\u010d Stravinskij nel 1951.\nAnche se il suo successo fu principalmente americano, fu molto attivo anche in Europa dopo la Seconda guerra mondiale. I 10 anni trascorsi a Chicago segnarono probabilmente l'apice della carriera, come ricordano oggi le molte registrazioni RCA Victor con l'Orchestra Hall di Chicago nel periodo 1954-1962. L'ultima registrazione fu la Quarta Sinfonia di Brahms con la Royal Philharmonic Orchestra di Londra.\nVita personale.\nSi spos\u00f2 per tre volte; la prima e la seconda moglie, Elca e Berthe Gardini, erano entrambe figlie della famosa soprano ungherese Etelka Gerster; ebbe tre figlie, di cui una fuori dal matrimonio. Negli ultimi anni la sua salute registr\u00f2 un peggioramento a causa di un grave attacco cardiaco subito nell'ottobre del 1960."}
{"id": "1540116", "revid": "834", "url": "https://it.wikipedia.org/wiki?curid=1540116", "title": "For the Kids", "text": ""}
{"id": "1540120", "revid": "6923", "url": "https://it.wikipedia.org/wiki?curid=1540120", "title": "Legge morale naturale", "text": "La legge morale naturale \u00e8 un concetto riconducibile alla corrente giusnaturalista, secondo cui nella natura sono iscritte delle leggi morali universali.\nContesti.\nA seconda dei contesti, la legge morale naturale \u00e8 un concetto riconducibile:\nLa legge naturale secondo Tommaso d'Aquino.\nNella Bibbia, l'esistenza di un ordine divino e naturale (\"ordinatio\" nella Vulgata) della Creazione \u00e8 menzionata in .\nDal 1259 al 1268, Tommaso D'Aquino redasse in Italia uno dei pi\u00f9 importanti commenti medioevali all'intero corpo epistolare paolino, il cui ordine dottrinale secondo l'Aquinate \u00e8 stabilito nel Prologo alla Lettera ai Romani e incentrato nella Lettera agli Ebrei sul tema di Cristo capo e sorgente della grazia.\nLa legge divina e naturale data dal Creatore al tempo di Genesi 1 viene distinta dalla legge umana: se la legge morale naturale consiste in una partecipazione razionale dell'uomo al piano legislativo di Dio-Creatore fissato da sempre per l'intero universo, la legge umana \u00e8 chiamata ad essere un'applicazione della legge insita nell'ordine divino e naturale della creazione. La rivelazione della legge divina fu affidata a Scritture, Concili e Padri, pilastri della fede cristiana.\nSecondo Tommaso, esistono tre inclinazioni naturali nell'uomo: \nLa \"lex naturalis\" non \u00e8 uniforme in tutti i casi, \u00e8 universale e uguale per tutte le persone, ma diversa da caso a caso . Mentre la ragione speculativa, trattando prevalentemente di cose necessarie (\"necessaria\"), riproduce nelle conclusioni particolari la verit\u00e0 dei princip\u00ee universali, la ragione pratica, trattando di cose contingenti (\"contingentia\") quali sono le azioni umane, diminuisce la propria capacit\u00e0 di conservare la verit\u00e0 dei princip\u00ee mano a mano che dai princip\u00ee universali si passi a norme d'azione sempre pi\u00f9 particolari. Il limite e l'errore non \u00e8 n\u00e9 nella legge, n\u00e9 nel legislatore; \u00e8 dovuto al diverso oggetto: cose eterne e necessarie, contro cose contingenti e mutevoli.\nSecondo la concezione tomistica dello Stato, la legge umana deve essere oggettivamente fondata sulla ragione naturale (\"ordinatio rationis\", Somma Teologica, I-II, 90, 1; 4) e ordinata al perseguimento del bene comune (Somma teologica, I-II, 90, 2). La legge ha fondamento nel principio di sovranit\u00e0 popolare democratico, a patto che la maggioranza si conformi al volere e alle legge di Dio: in modo diretto (\"ex publico condicto\" oppure \"sive ex communi placito\"), ovvero in un modo indiretto e rappresentativo nel quale un principe (\"princeps\") gestisce e assume la cura del popolo (\"personam populi\"), inteso come unica voce e unica persona resa libera in Ges\u00f9 (Somma teologica, II-II, 57, 2). \nLa partecipazione dei liberi cittadini alla nascita della Costituzione e all'approvazione delle leggi \u00e8 necessaria per impedire l'approvazione di norme difformi dal diritto divino e naturale. La legge \u00e8 cogente soltanto nella misura in cui essa si conforma al supremo e immutabile volere di Dio. Tale limite vale per la legge cos\u00ec come per l'autorit\u00e0 del popolo sovrano o del re unto da Dio, in ossequio al principio \"A Deo rex, a rege lex\" (da Dio il re, dal re la legge).\nLa legge morale secondo Kant.\nL'esistenza di una legge morale insita nella natura umana \u00e8 teorizzata nella \"Critica della ragion pratica\" da Immanuel Kant: questa legge \u00e8 l'imperativo categorico, che \u00e8 formale incondizionato, universale e necessario. \u00c8 dato come un \"fatto della ragione\". \u00c8 un principio oggettivo: \u00e8 considerato da Kant valido in ogni tempo, ma, essendo formale, prescinde da ogni contenuto empirico; infatti non si riferisce a azioni, ma soltanto a massime. L'imperativo morale kantiano non si propone di realizzare un fine esterno alla volont\u00e0 del soggetto, n\u00e9 \u00e8 dettato da un'autorit\u00e0 esterna all'uomo, ma \u00e8 proprio dell'uomo medesimo, considerato come agente morale.\nFormulazioni teologiche odierne.\nAl giorno d'oggi, il tema della legge morale naturale \u00e8 stato approfondito da istituzioni della Chiesa cattolica, da centri di ricerca e da accademici ecclesiastici, ma anche da laici.\nSecondo il papa Benedetto XVI, uno degli aspetti pi\u00f9 pervasivi del relativismo di oggi \u00e8 la sostituzione della natura con la cultura.\nCon \"natura\" non ci si riferisce tanto alle cose naturali, quanto alla natura umana e alla sua ragione che \u00e8 capace di riconoscere il bene. Natura, in questo senso, non \u00e8 oppressione, qualcosa che ci sta davanti e ci ostacola, ma \u00e8 libert\u00e0, libert\u00e0 di scegliere e di essere se stessi.\nIl Catechismo della Chiesa cattolica riassume il contenuto centrale della dottrina sulla legge naturale affermando che essa \"indica le norme prime ed essenziali che regolano la vita morale. Ha come perno l'aspirazione e la sottomissione a Dio, fonte e giudice di ogni bene, e altres\u00ec il senso dell'altro come uguale a se stesso. Nei suoi precetti principali essa \u00e8 esposta nel Decalogo. Questa legge \u00e8 chiamata naturale non in rapporto alla natura degli esseri irrazionali, ma perch\u00e9 la ragione che la promulga \u00e8 propria della natura umana\" (n. 1955).\nBenedetto XVI ha ribadito pi\u00f9 volte che l'uomo non \u00e8 solo storia, n\u00e9 solo esistenza, n\u00e9 solo cultura. Egli \u00e8 prima di tutto natura nel senso che ha una propria natura, \u00e8 un soggetto con una sua consistenza di essere. Se egli si relaziona ed esiste, se produce cultura e si fa storia, \u00e8 perch\u00e9 prima di tutto \u201c\u00e8 qualcuno\u201d. Se l'uomo fosse solo storia - come in tanti hanno sostenuto, Marx compreso - allora egli potrebbe venire adoperato ed utilizzato perch\u00e9 in lui non emergerebbe nulla che trascenda il puro dato storico. Se fosse solo storia sarebbe impossibile il dialogo perch\u00e9 non esisterebbe nessun criterio superiore alle parti che possa decidere della verit\u00e0 dell'una rispetto all'altra. E proprio il dialogo \u00e8 uno dei motivi principali per cui Benedetto XVI ha ripreso l'argomento, gi\u00e0 sollevato da Giovanni Paolo II. La possibilit\u00e0 della ragione di conoscere il bene \u00e8 alla base del dialogo tra le religioni e tra credenti e non credenti. \u00c8 la base di una comune ricerca, e quindi della democrazia.\nRipetendo gli insegnamenti di Giovanni Paolo II, Benedetto XVI sostiene che una democrazia senza riferimento alla legge morale naturale si riduce a sterile procedura. Ma con l'avallo dei numeri si possono commettere ingiustizie e soprusi, come insegna la storia. Un'azione non \u00e8 giusta solo perch\u00e9 sono in tanti ad approvarla. Le maggioranze possono sbagliare. E la legge morale naturale, quindi, altro non \u00e8 che la nostra coscienza, che comprende che \u00ab\u00e8 dovuto all'uomo qualcosa in quanto uomo\u00bb. Qualcosa che anche le maggioranze devono rispettare."}
{"id": "1540122", "revid": "247222", "url": "https://it.wikipedia.org/wiki?curid=1540122", "title": "Real Love (Lisa Stansfield)", "text": "Real Love \u00e8 il secondo album da solista della cantante pop/soul inglese Lisa Stansfield, pubblicato nel novembre 1991, su etichetta BMG/Arista.\nIl disco.\nCon questo lavoro, l'artista britannica inizia un progressivo e costante allontanamento dalla dance e dalla house music che avevano caratterizzato l'album di debutto, relegando questi generi pi\u00f9 commerciali sui remix dei singoli, ed orientando i suoi long playing verso il cosiddetto white soul, con una spiccata preferenza per il sottogenere della ballad, rispetto agli uptempo pi\u00f9 ballabili dell'esordio e ancora collocati nei maxi singoli. Dal 33 giri del 1991 vengono estratti 4 singoli di base, 2 in quello stesso 1991, \"Change\" e \"All Woman\", e 2 l'anno successivo, \"Time to Make You Mine\" e \"Set Your Loving Free\", usciti nel corso del 1992. Altri brani mai commercializzati su formato singolo nel Regno Unito e in Europa, alcuni dei quali utilizzati solo come lati B inediti, \n\"Change\", uno dei pi\u00f9 grandi successi britannici della Stansfield, viene accompagnato da due diversi videoclip, uno dei quali \u00e8 maggiormente incentrato sulla figura della cantante in quanto tale, che suona dal vivo insieme alla sua band, a cui si alternano scene di vita quotidiana (il risveglio, la colazione, etc.), per gli USA. \"All Woman\", esempio del cosiddetto \u00abwhite soul kitchen\u00bb, costituito da atmosfere musicali soul, su cui si innesta una storia vista dal punto di vista domestico femminile. Il video della canzone \u00e8 invece strettamente legato al testo, con coppie che litigano e poi fanno pace, e la Stansfield che canta fuori scena, per entrarvi solo alla fine, a pace fatta. \nL'album viene ristampato nel 2003, in un'edizione deluxe in CD, rimasterizzata e in digipak, con 3 bonus tracks: il lato B costituito dalla ballata \"Whenever You're Gone\" (inserito sul retro del quarto singolo anglo-europeo, \"Set Your Loving Free\", e incluso anche nell'edizione giapponese del long playing), il successo americano di classifica di genere \"Everything Will Get Better\" (altro lato B, del singolo di \"All Woman\") e il remix del brano di punta \"Change\", realizzato da Frankie Knuckles. Per quanto riguarda la versione originale dell'album, gi\u00e0 le edizioni in CD del 1991 avevano 3 tracce in pi\u00f9, \"First Joy\", \"Tenderly\" e \"A Little More Love\" (quest'ultima, anche sul lato B di \"Change\", un altro successo di categoria negli USA), che comparivano anche sulla musicassetta, ma non nell'LP in vinile, il quale iniziava con \"Change\" e finiva con il decimo brano, \"It's Got to Be Real\".\nIl CD singolo di \"Time to Make You Mine\" comprende anche il duetto con l'idolo e ispiratore Barry White in \"All Around the World\", dove la leggenda del soul nero canta insieme a lei nei ritornelli, collaborando al resto per lo pi\u00f9 con dei parlati, realizzati col suo tipico tono basso e caldo. Il duetto \u00e8 costruito come una specie di dialogo con botta e risposta, in cui Lisa canta seguendo le imbeccate divertite e divertenti di Barry. Del pezzo esiste anche un videoclip, inserito nel VHS della Stansfield \"Real Life\", raccolta dei suoi primi video, uscita nel 1992."}
{"id": "1540127", "revid": "762947", "url": "https://it.wikipedia.org/wiki?curid=1540127", "title": "Charles M\u00fcnch", "text": "Vita e carriera.\nM\u00fcnch nacque a Strasburgo, Alsazia-Lorena (territorio francese in quel periodo annesso all'Impero tedesco). Figlio di un organista e direttore di coro Ernst M\u00fcnch, era il quinto di una famiglia di sei figli, fratello del direttore d'orchestra Fritz M\u00fcnch e cugino del direttore e compositore Hans M\u00fcnch. Anche se la sua prima ambizione era quella di essere un macchinista, studi\u00f2 violino al Conservatorio di Strasburgo. Il padre Ernst era professore di organo al conservatorio e si esibiva nella cattedrale; diresse anche l'orchestra con il figlio Charles nei secondi violini.\nDopo il diploma, nel 1912, Charles studi\u00f2 con Carl Flesch a Berlino e Lucien Capet al Conservatorio di Parigi. Fu arruolato nell'esercito tedesco nella prima guerra mondiale, dove serv\u00ec come artigliere sergente. Fu gassato a P\u00e9ronne e ferito a Verdun.\nNel 1920 divenne professore di violino al conservatorio di Strasburgo e assistente primo violino dell'Orchestra filarmonica di Strasburgo diretta da Joseph Guy Ropartz, che dirigeva il conservatorio. Nei primi anni 1920 era primo violino per Hermann Abendroth della \"G\u00fcrzenich Orchestra\" di Colonia. Lavor\u00f2 poi come primo violino del Gewandhaus di Lipsia sotto Wilhelm Furtw\u00e4ngler e Bruno Walter 1926-1933.\nAll'et\u00e0 di 41 anni, M\u00fcnch fece il suo debutto di direzione a Parigi il 1 novembre 1932. La fidanzata di M\u00fcnch, Genevi\u00e8ve Maury, nipote di uno dei fondatori della Nestl\u00e9, affitt\u00f2 la sala e assunse la \"Walther Straram Concerts Orchestra\". Fu anche un ottimo traduttore di Thomas Mann. M\u00fcnch studi\u00f2 anche direzione d'orchestra con il direttore ceco Fritz Zweig che era fuggito da Berlino durante la sua permanenza alla Krolloper di Berlino.\nA seguito di questo successo, diresse il Concerts Siohan, la Lamoureux Orchestra, la nuova Orchestre Symphonique de Paris, la Biarritz Orchestra (estate 1933), la Soci\u00e9t\u00e9 Philharmonique de Paris (1935-1938) e l'Orchestre de la Soci\u00e9t\u00e9 des Concerts du Conservatoire (1937-1946). Divenne noto come un eccellente esecutore di Hector Berlioz e divenne amico di Arthur Honegger, Albert Roussel e Francis Poulenc. Nel corso di questi anni M\u00fcnch diede le prime esecuzioni di opere di Honegger, Jean Roger-Ducasse, Joseph Guy Ropartz, Roussel, e Florent Schmitt. Divenne direttore della Soci\u00e9t\u00e9 Philharmonique de Paris nel 1938 ed insegn\u00f2 direzione d'orchestra al conservatorio di Parigi dal 1937 al 1945.\nRimase in Francia dirigendo l'Orchestra del Conservatorio durante l'occupazione tedesca, credendo che fosse la cosa migliore per mantenere alto il morale del popolo francese. Rifiut\u00f2 lo svolgimento di impegni in Germania e anche di eseguire lavori di compositori tedeschi contemporanei. Protesse i membri della sua orchestra dalla Gestapo e contribu\u00ec con il suo reddito alla Resistenza francese. Per questo, ha ricevuto la Legion d'onore con il nastro rosso nel 1945 e il grado di \"Commendatore\" nel 1952.\nOnorificenze.\nA Boston.\nM\u00fcnch fece il suo debutto con la Boston Symphony Orchestra il 27 dicembre 1946. Fu il suo direttore musicale dal 1949 al 1962. M\u00fcnch \u00e8 stato anche direttore del Berkshire Music Festival e Berkshire Music Center (Tanglewood) dal 1951 fino al 1962. Diretto le prove rilassato, cosa che membri dell'orchestra apprezzavano, dopo l'autoritario Serge Koussevitzky. M\u00fcnch ricevuto anche lauree honoris causa dal Boston College, Boston University, la Brandeis University, Harvard University, e il New England Conservatory of Music.\nEgli eccelleva nel repertorio moderno francese, in particolare Claude Debussy e Maurice Ravel, ed era considerato un interprete autorevole di Hector Berlioz. Tuttavia i programmi di M\u00fcnch presentano anche regolarmente opere di compositori come Bach, Haydn, Mozart, Beethoven, Schubert, Schumann, Brahms e Wagner. La sua permanenza in carica per tredici anni a Boston comprese 39 prime mondiali e 58 prime esecuzioni americane, e offr\u00ec al pubblico 168 opere contemporanee. Quattordici di queste prime opere sono state commissionate dalla Boston Symphony e dalla Fondazione Koussevitzky per la Musica per celebrare il 75\u00ba anniversario dell'Orchestra nel 1956. (Una 15\u00b0 commissione non fu mai completata.)\nM\u00fcnch invit\u00f2 l'ex direttore musicale della Boston Symphony Pierre Monteux come ospite per dirigere, registrare e andate in tour con l'orchestra dopo un'assenza di oltre 25 anni. Sotto M\u00fcnch, direttori ospiti sono diventati parte integrante della programmazione della Boston Symphony, sia a Boston che a Tanglewood.\nM\u00fcnch ha guidato la Boston Symphony nel suo primo giro transcontinentale degli Stati Uniti nel 1953. Divent\u00f2 il primo direttore a portarli in tour all'estero: in Europa nel 1952 e nel 1956, e l'Asia orientale e Australia nel 1960. Durante il tour del 1956 la Boston Symphony \u00e8 stata la prima orchestra americana ad esibirsi in Unione Sovietica.\nLa Boston Symphony sotto M\u00fcnch ha fatto una serie di registrazioni per RCA Victor dal 1949 al 1953 in mono e dal 1954 al 1962 in entrambe le versioni, mono e stereo.\nSelezioni da prove della Boston Symphony sotto Leonard Bernstein, Koussevitzky, e M\u00fcnch sono state trasmesse a livello nazionale sulla Radio Network NBC 1948-1951. La NBC ha trasmesso pezzi di esecuzioni dell'Orchestra dal 1954 al 1957. A partire dal 1951 la BSO \u00e8 stata trasmessa su radio locali nella zona di Boston. A partire dal 1957 le esecuzioni della Boston Symphony sotto la direzione di M\u00fcnch e degli ospiti sono state diffuse a livello regionale, nazionale e internazionale attraverso la Boston Symphony Transcription Trust. Sotto M\u00fcnch, la Boston Symphony apparve in televisione. La prima trasmissione televisiva di BSO fu sotto Bernstein nel 1949 alla Carnegie Hall.\nL'Orchestre de Paris.\nM\u00fcnch torn\u00f2 in Francia e nel 1963 divenne presidente della Ecole Normale de Musique. Fu anche nominato presidente della Guilde Fran\u00e7aise des Artistes Solistes. Nel corso del 1960, M\u00fcnch apparve regolarmente come direttore ospite in tutta l'America, Europa e Giappone. Nel 1967, su richiesta del ministro francese della Cultura, Andr\u00e9 Malraux, fond\u00f2 la prima orchestra francese a tempo pieno retribuita, l'Orchestre de Paris, e diresse il suo primo concerto il 14 novembre 1967. L'anno seguente, mor\u00ec di un attacco di cuore nel suo albergo a Richmond, in Virginia, durante un tour americano con la sua nuova orchestra. I suoi resti sono stati restituiti alla Francia, dove \u00e8 sepolto nel cimitero di Louveciennes. La EMI ha registrato le sue sessioni finali, tra cui il \"Concerto per pianoforte in sol\" di Ravel, con questa orchestra, e le ha pubblicate postume.\nLibri.\nNel 1955, l'Oxford University Press pubblic\u00f2 \"Sono un direttore\" di M\u00fcnch in una traduzione di Leonard Burkat. \u00c8 stata originariamente pubblicata nel 1954 in francese col titolo \"Je suis chef d'orchestre\". L'opera \u00e8 una raccolta di pensieri di M\u00fcnch sulla direzione e sul ruolo di un direttore.\nD. Kern Holoman scrisse la prima biografia di M\u00fcnch in inglese, \"Charles M\u00fcnch\". Fu pubblicata dalla Oxford University Press nel 2011.\nRegistrazioni.\nLa discografia di M\u00fcnch \u00e8 ampia, sia a Boston con la RCA Victor che nelle varie localit\u00e0 in Europa e nelle direzioni come ospite su varie etichette, tra cui l'inglese Decca, la EMI, la Nonesuch, l'Erato e la Auvidis-Valois.\nInizi\u00f2 a fare dischi a Parigi prima della guerra, per la EMI. M\u00fcnch poi fatto una rinomata serie della Decca \"Full Frequency Range Recordings (FFRR)\" alla fine del 1940. Dopo diverse registrazioni con la New York Philharmonic per la Columbia, M\u00fcnch ha cominciato a fare registrazioni per la RCA Victor subito dopo il suo arrivo a Boston come direttore musicale. Tra questi memorabile Berlioz, Honegger, Roussel, e le videoriprese di Saint-Sa\u00ebns.\nLa sua prima registrazione stereofonica con la Boston Symphony, nella Symphony Hall di Boston, nel febbraio 1954, fu dedicata a una versione completa de \"La damnation de Faust\" di Hector Berlioz e fu fatta contemporaneamente in suono mono e stereofonico sperimentale, anche se solo la registrazione mono \u00e8 stata rilasciata commercialmente. La registrazione stereo sopravvive solo frammentariamente. La versione mono di questa registrazione \u00e8 stata aggiunta alla Biblioteca del registro nazionale del Congresso del suono. Tra le sue registrazioni finali a Boston c'\u00e8 stata un'esecuzione del 1962 del poema sinfonico di C\u00e9sar Franck \"Le Chasseur Maudit\".\nAl ritorno di M\u00fcnch a Parigi, fece dischi Erato con l'Orchestre Lamoureux, e con l'Orchestre de Paris ha di nuovo registrato per la EMI. Ha inoltre effettuato registrazioni per un certo numero di altre aziende, tra cui Decca/London.\nUn certo numero di registrazioni di M\u00fcnch sono state rese disponibili ininterrottamente dalle loro versioni originali, tra le quali la sinfonia \"Organ\" di Saint-Sa\u00ebns e \"Dafni e Cloe\" di Ravel. La RCA ha ristampato \"M\u00fcnch Conduce Berlioz\" in un set multi-disco, che comprende tutte le loro registrazioni di M\u00fcnch. La BMG/Giappone ha emesso due diverse edizioni di registrazioni di M\u00fcnch su CD, del 1998 e 2006. Quest'ultimo era costituito da 41 CD e comprendeva tutto, a parte una manciata di registrazioni di M\u00fcnch con la Boston Symphony. \u00c8 stato messo a disposizione un certo numero di registrazioni dei primi dieci anni dell'incarico di M\u00fcnch a Boston, per la prima volta in oltre 50 anni.\nTelevisione.\nLa Boston Symphony apparve in televisione con M\u00fcnch localmente sulla WGBH-TV, Boston, ed a livello nazionale in serie sindacali. La NHK trasmise in tutto il Giappone il concerto del tour della Boston Symphony in Giappone nel 1960. M\u00fcnch apparve anche in film o televisione con la Chicago Symphony Orchestra, la Filarmonica Ceca, l'Orchestra della Radio e Televisione Ungherese, l'Orchestre National de l'ORTF, e l'Orchestre de Radio-Canada. Molti di questi spettacoli sono stati pubblicati su DVD."}
{"id": "1540130", "revid": "287204", "url": "https://it.wikipedia.org/wiki?curid=1540130", "title": "Serie A 1974-1975 (pallavolo femminile)", "text": "La Serie A femminile FIPAV 1974-75 fu la 30\u00aa edizione del principale torneo pallavolistico italiano femminile organizzato dalla FIPAV.\nIl numero delle squadre fu portato a dodici; il titolo fu conquistato dalla Valdagna Scandicci, al secondo trionfo consecutivo."}
{"id": "1540134", "revid": "554814", "url": "https://it.wikipedia.org/wiki?curid=1540134", "title": "Musica antica", "text": "Per musica antica si intende generalmente la musica colta composta in Europa tra il Medioevo ed il Rinascimento; frequentemente, soprattutto nell'area anglosassone (dove il concetto di \"early music\" \u00e8 nato), si include in questo termine anche la musica del XVII secolo e della prima met\u00e0 del XVIII. La \"musica antica\", tuttavia, non \u00e8 una categoria storico-musicale, dato che copre un arco di secoli non ben definito, e una produzione molto vasta ed eterogenea: si \u00e8 inteso con questo nome, a partire dalla seconda met\u00e0 del XX secolo, l'insieme delle musiche di cui si era interrotta da secoli la tradizione esecutiva. \nCi\u00f2 che ha inizialmente distinto la \"musica antica\" nell'ambito della \"musica classica\" (in senso lato) \u00e8 quindi il fatto che la sua esecuzione moderna si basa sull'impiego di strumenti musicali \"storici\" e su una ricerca musicologica che attinge direttamente alle fonti originali. Negli ultimi anni, essendosi succedute diverse generazioni di musicisti nella riscoperta della musica antica, anche per questa si pu\u00f2 parlare ormai di una \"tradizione esecutiva\" (seppure non risalente all'epoca delle composizioni), oggetto di insegnamento nelle normali sedi accademiche, soprattutto fuori d'Italia; tuttavia, la formazione e l'approccio interpretativo dei musicisti specializzati in musica antica presentano tuttora molti elementi distintivi, che risultano evidenti nelle loro esecuzioni.\nLa riscoperta della musica antica.\nLa riscoperta del repertorio barocco e pre-barocco ha sporadici ma significativi precedenti nel XIX secolo e anche nel secolo precedente. Gi\u00e0 nel 1726 fu costituita a Londra la \"Academy of Ancient Music\", con lo scopo di coltivare lo studio del repertorio polifonico del XVI secolo. La stessa Accademia assicur\u00f2 il mantenimento in repertorio delle opere dei maggiori compositori barocchi (in primo luogo H\u00e4ndel, ma anche Corelli, Pepusch e Pergolesi). Nel 1829 ebbe luogo a Berlino la celebre esecuzione della Passione secondo Matteo di Bach, sotto la direzione di Felix Mendelssohn. Tuttavia, nel riportare in vita partiture risalenti a cent'anni prima, non fu seguito un approccio \"filologico\":\nNell'ambito della musica liturgica, la benedettina Abbazia di Solesmes diede inizio attorno al 1840 ad un'opera sistematica di riforma della tradizione esecutiva del canto gregoriano, con la volont\u00e0 di riportarlo alla sua originale dimensione di canto monodico non misurato, in contrasto con la pratica, affermatasi gi\u00e0 a partire dal XVI secolo, di eseguire i canti liturgici secondo una rigida scansione ritmica e con l'accompagnamento di un basso continuo.\nLa ricostruzione della \"prassi esecutiva storica\" \u00e8 invece l'elemento caratteristico del movimento iniziato verso il 1890 da Arnold Dolmetsch, a Londra. Il saggio di Dolmetsch \"The Interpretation of the Music of the XVII and XVIII Centuries\"(1915) si pu\u00f2 considerare l'atto di avvio del movimento dell'\"early music\" nel XX secolo. Oltre allo studio interpretativo e stilistico, nell'opera pionieristica di Dolmetsch ebbe largo spazio la ricostruzione degli strumenti barocchi, in particolare la riscoperta del flauto dolce e della viola da gamba. Allo stesso Dolmetsch si deve l'introduzione del concetto di \"authenticity\" che \u00e8 stato per lungo tempo la parola-chiave per i cultori della musica antica. Questo concetto, che implicitamente bollava come \"infedele\" la lettura del repertorio barocco da parte delle orchestre e dei solisti formati nel solco della tradizione ottocentesca, sollev\u00f2 fin da quegli anni vivaci polemiche. Di fatto, proprio l'approfondimento delle conoscenze storiche ha spesso mostrato i limiti di validit\u00e0 di alcuni dei paradigmi inizialmente formulati in nome dell'autenticit\u00e0. Per quanto utopistica ed elitaria, tuttavia, proprio la forte contrapposizione alla prassi di impronta tardo-romantica ha potenziato l'impatto innovativo del movimento dell'\"early music\".\nNegli stessi anni, Wanda Landowska riproponeva per la prima volta l'esecuzione sul clavicembalo delle opere del XVIII secolo (in particolare le Variazioni Goldberg di Bach). La stessa Landowska scrisse nel 1909 il trattato \"Musique ancienne\", e fond\u00f2 in Francia nel 1925 una \"\u00c9cole de Musique Ancienne\"; la guerra la costrinse ad abbandonare nel 1940 la scuola, e successivamente a trasferirsi negli Stati Uniti. Le scelte stilistiche e tecniche di Wanda Landowska furono caratterizzate da una grande libert\u00e0 interpretativa e da una significativa contiguit\u00e0 con la rilettura e appropriazione del repertorio antico da parte della corrente neoclassicista del primo novecento.\nIl primo centro di insegnamento e ricerca consacrato alla musica antica, secondo il nuovo spirito \"filologico\", fu la \"Schola Cantorum Basiliensis\", fondata nel 1933 da Paul Sacher e dal violista August Wenzinger. Nel 1946 fu fondata in Inghilterra la \"Galpin Society\", dedicata allo studio e alla ricostruzione degli strumenti antichi..\nIl concetto di \u00abesecuzione storicamente informata o consapevole\u00bb.\nDopo la seconda guerra mondiale, e segnatamente negli anni sessanta-settanta, la riscoperta della musica antica interess\u00f2, oltre all'Inghilterra (con le figure dominanti di Alfred Deller, Christopher Hogwood, John Eliot Gardiner, Trevor Pinnock e David Munrow) e all'America (con William Christie), soprattutto l'area belga-olandese (con Gustav Leonhardt, Ton Koopman, Frans Br\u00fcggen e Anner Bijlsma nei Paesi Bassi, e Ren\u00e9 Jacobs, Philippe Herreweghe e i tre fratelli Sigiswald, Wieland e Barthold Kuijken nelle Fiandre belghe) e l'Austria (con Nikolaus Harnoncourt e Ren\u00e9 Clemencic). Contributi significativi alla riscoperta della musica medievale vennero inoltre da Konrad Ruhland, Andrea von Ramm, Thomas Binkley, Paul Hillier e altri. Nel campo della musica vocale emersero negli stessi anni i primi cantanti specializzati nel repertorio antico: fra questi, oltre ad Alfred Deller, i controtenori Paul Esswood e James Bowman, il tenore Nigel Rogers e il soprano Emma Kirkby. \nIn quei decenni, lo \"stato dell'arte\" nel campo delle ricerche dalla \"prassi esecutiva storica\" trov\u00f2 espressione nel manuale di Robert Donington \"A Performer's Guide to Baroque Music\", che faceva seguito al pi\u00f9 voluminoso \"The Interpretation of Early Music\" dello stesso autore. Fra gli esempi pi\u00f9 illustri e influenti di esecuzioni \"con strumenti antichi\" di quegli anni si possono annoverare l'incisione integrale delle cantate di Bach realizzata fra il 1971 e il 1990 dai direttori d'orchestra Nikolaus Harnoncourt e Gustav Leonhardt, e l'incisione dei concerti dell'op. 8 \"Il Cimento dell'Armonia e dell'Inventione\" di Antonio Vivaldi da parte del Concentus Musicus Wien diretto da Harnoncourt (1977). Nel 1973 fu fondata la rivista \"Early Music\", pubblicata dalla \"Oxford University Press\", tuttora considerata la pi\u00f9 autorevole del settore e che, fin dai suoi esordi, \u00e8 stata un punto di riferimento tanto per i musicologi quanto per gli esecutori.\nNel corso degli anni ottanta e novanta si sono moltiplicati progressivamente in tutta Europa, negli Stati Uniti d'America e in Giappone i complessi vocali e strumentali specializzati nei vari aspetti di questo vasto ambito musicale, sono nate riviste specializzate, festival e stagioni concertistiche, e un mercato discografico specifico. Le conoscenze in campo interpretativo, organologico e tecnico si sono notevolmente accresciute, permettendo di archiviare la fase pionieristica in cui qualunque cosa veniva eseguita con flauto dolce, clavicembalo e viola da gamba. Il concetto di \"historically informed performance\" ha preso il posto di quello di \"authenticity\", ed \u00e8 stato applicato anche al repertorio classico e romantico. Diversi interpreti hanno esplorato nelle loro esecuzioni i rapporti fra la musica medievale europea e tradizioni musicali di origine extra-europea, particolarmente la musica arabo-andalusa; sono anche state proposte suggestive commistioni fra musica antica e musica contemporanea.\nRispetto agli \"anni ruggenti\" (settanta-ottanta) si osserva oggi un cospicuo innalzamento del livello professionistico medio in questo repertorio, ma parallelamente si osserva una riduzione - fin quasi alla scomparsa - della pratica amatoriale della musica antica, che era stato un elemento caratterizzante del movimento dell'\"early music\" fin dai tempi di Dolmetsch.\nNotazione ed esecuzione.\nSecondo Margaret Bent (1998), la notazione della \"musica antica\":\nLa notazione musicale moderna (stabilizzatasi nel XIX secolo) fornisce un'indicazione precisa dell'altezza e della durata delle note, della misura della battuta, della velocit\u00e0 a cui deve essere eseguita la musica, degli strumenti a cui \u00e8 destinata, e - nel caso della musica vocale - della corrispondenza fra note e sillabe del testo. Per quanto l'interpretazione del singolo esecutore abbia comunque un certo margine per quanto riguarda gli effetti dinamici (che sono indicati, ma solo qualitativamente) e di fraseggio, i brani scritti secondo queste convenzioni di notazione lasciano poche incertezze in merito all'effetto musicale inteso dal compositore.\nSe si considera la musica scritta nei secoli precedenti, viceversa, le fonti originali manoscritte riportano meno indicazioni quantitative.\nLe fonti pi\u00f9 antiche, per quanto riguarda la musica europea occidentale di epoca medievale (a partire dall'VIII secolo), usavano notazioni neumatiche di tipo adiastematico, di cui la notazione sangallese e quella metense sono le pi\u00f9 rappresentative. Queste notazioni non volevano fornire informazioni sull'altezza dei suoni o sugli intervalli, visto che la melodia veniva tramandata mnemonicamente da maestro a discepolo, ma offrivano precise e dettagliate indicazioni ritmiche. \nOggi, la ricostruzione e l'esecuzione di queste musiche richiede competenze musicologiche e paleografiche molto specifiche e approfondite, e si basa in larga misura sul confronto fra diverse fonti coeve e con fonti posteriori, che tuttavia lasciano ampio spazio a interpretazioni anche divergenti. \nNelle moderne edizioni di canto gregoriano, come nel Graduale Triplex, queste notazioni vengono riproposte per una comparazione sinottica.\nNell'XI secolo compare nei manoscritti la notazione quadrata, che permette di denotare l'altezza delle note, ma non fornisce indicazioni di tipo ritmico. Con la comparsa della polifonia (XII - XIII secolo) entrano gradualmente in uso diverse convenzioni per l'indicazione della durata delle note. In compenso, nella notazione mensurale che si stabilizza nel corso del XV secolo (e ancor pi\u00f9 con l'introduzione della stampa a caratteri mobili nel XVI secolo) l'indicazione della corrispondenza fra note e sillabe del testo cantato diventa assai meno precisa. Fino al XIV secolo la musica trascritta nei codici \u00e8 esclusivamente vocale: gli strumenti, che compaiono in abbondanza nell'iconografia, potevano essere occasionalmente usati per accompagnare le voci, ma la musica strumentale propriamente detta (tipicamente destinata alla danza) inizia ad essere conservata nei manoscritti solo a partire dal XIV secolo; la musica per strumenti melodici (che potevano essere indifferentemente strumenti a corde o a fiato, come risulta dall'iconografia) utilizza la notazione della musica vocale, mentre per la musica destinata a strumenti a tastiera (l'organo, e successivamente clavicembali e clavicordi) si sviluppano notazioni apposite dette intavolature.\nLa decifrazione delle fonti musicali del XIV e XV secolo richiede competenze di paleografia musicale, e oggi anche i gruppi musicali specializzati in questo repertorio usano per l'esecuzione trascrizioni in notazione moderna, che si trovano nelle edizioni critiche pubblicate dai musicologi oppure sono realizzate dagli stessi interpreti. Gli stessi manoscritti dell'epoca, peraltro, non erano destinati all'esecuzione ma alla conservazione del repertorio musicale (tutti i brani polifonici, ad esempio, sono scritti in parti separate, che spesso occupano facciate diverse dello stesso foglio).\nNella trascrizione moderna, un problema sistematico e particolarmente impegnativo deriva dall'uso della \"musica ficta\", ossia di alterazioni (diesis e bemolli) che venivano eseguite ma non indicate nei manoscritti: pur essendovi alcuni criteri generali sull'inserimento di queste alterazioni aggiuntive, nella maggior parte dei casi sono possibili soluzioni differenti: d'altra parte, si ritrovano divergenze considerevoli nell'uso delle alterazioni nelle stesse fonti originali, ad esempio quando si possono confrontare diverse trascrizioni in \"intavolatura\" di uno stesso brano. Le alterazioni occasionali continuarono ad essere in buona parte sottintese fino a tutto il XVI secolo, ma il loro uso si evolve nel tempo di pari passo con l'emergere di un linguaggio \"armonico\" nella composizione musicale. Pi\u00f9 agevole, invece, \u00e8 l'individuazione del tipo di accordatura (pitagorica, mesotonica, \"ben temperata\" ecc.) appropriata in ogni epoca, giacch\u00e9 su questo le fonti sono abbondanti e circostanziate.\nUno degli aspetti peculiari dell'interpretazione della musica antica sta proprio nel fatto che gi\u00e0 nell'opera di trascrizione dalle fonti originali sono necessariamente compiute alcune fondamentali scelte interpretative, di cui l'esecutore non pu\u00f2 non essere consapevole, anche quando non \u00e8 lui l'autore della trascrizione. Pertanto l'esecutore deve essere in possesso di conoscenze di tipo musicologico e paleografico; inoltre, fino a tutto il XVI secolo manca l'indicazione dell'eventuale organico strumentale. Nella musica vocale (sacra e profana) alcune parti non hanno un testo, il che fa ritenere che siano destinate a strumenti (questo problema \u00e8 trattato diffusamente pi\u00f9 sotto); nella musica strumentale, se si eccettuano le intavolature che sono destinate a uno strumento specifico, compare al pi\u00f9 l'indicazione \"per ogni sorta di strumenti\". Nell'esecuzione moderna si riscontrano due tendenze distinte. Vi sono complessi strumentali costituiti con un preciso organico (ad esempio, insiemi di flauti dolci, di viole da gamba, di cornetti e tromboni, ecc.), i quali scelgono brani adatti alle tessiture dei loro strumenti, senza necessariamente tener conto della destinazione originale di tali musiche: questo riflette peraltro una prassi tipica del XVI secolo. Altri interpreti moderni perseguono invece progetti artistici e di ricerca focalizzati su singoli autori o scuole musicali, anzich\u00e9 su una scelta a priori dell'organico, e in questo caso l'impiego o meno degli strumenti, e la scelta di questi, si basa su considerazioni (anche soggettive) di appropriatezza storica e acustica al repertorio: si adottano pertanto organici variabili a seconda del brano. Questi due atteggiamenti producono risultati talora molto diversi: l'esecuzione di una chanson polifonica o di un mottetto con un quartetto di flauti dolci, ad esempio, produce un risultato (non solo timbrico) completamente diverso da un'esecuzione \"a cappella\" (cio\u00e8 con sole voci) oppure mista (con voci e strumenti, questi ultimi scelti in base alle caratteristiche del singolo brano). Entro certi limiti, questo riflette una caratteristica propria della produzione musicale di questi secoli, in cui il concetto di \"trascrizione\" rispetto alla \"destinazione originale\" non si pu\u00f2 applicare come si farebbe per un brano del XIX secolo.\nProprio sulla base delle considerazioni di qui sopra, con la progressiva specializzazione degli interpreti, si \u00e8 assistito alla nascita di una figura definita (anche nei programmi di formazione accademica) del \"musicista informato\", a cui si chiede, oltre ad una padronanza indubbia dello strumento, un solido bagaglio culturale, storico e anche tecnico. La tendenza negli anni pi\u00f9 recenti \u00e8 infatti quella di utilizzare direttamente fac-simili della notazione originale, o copie \"pulite\", ovvero trascritte mantenendo la scrittura originale. Questo perch\u00e9 gli ostacoli maggiori nell'interpretazione delle fonti musicali antiche nascono proprio dall'inadeguatezza della scrittura musicale moderna per rendere peculiarit\u00e0 ritmiche che in notazione originale risaltano immediatamente. Il caso pi\u00f9 patente \u00e8 quello della notazione manieristica italofrancese della fine del XIV, la cosiddetta Ars subtilior, ma il discorso pu\u00f2 essere allargato alla musica di svariate epoche: ad esempio al repertorio fiammingo del XV secolo, ma anche a repertori che apparentemente si dimostrano di pi\u00f9 semplice interpretazione, quali le frottole italiane della fine del Quattrocento e dei primordi del XVI secolo, in cui la notazione moderna, con le sue trascrizioni per battute, costringe all'uso di legature di valore assolutamente estranee al pensiero musicale dell'epoca e distrugge completamente la percezione dei diversi \"cursus\" retorici in uso al tempo. Senza contare che la notazione moderna, per le stesse ragioni esposte, rende meno evidenti all'esecutore le componenti proporzionali della musica del Medioevo e del Rinascimento.\nPer quanto riguarda la musica di XVII e XVIII secolo, la notazione musicale non pone veri e propri problemi di interpretazione paleografica, e dalla met\u00e0 del XVII secolo non richiede alcuna opera di trascrizione (gi\u00e0 le copie a stampa del XVI secolo possono essere usate direttamente dall'esecutore moderno, con un moderato addestramento, ma poich\u00e9 tutti i brani erano scritti in parti separate, spesso si preferisce usare una moderna trascrizione in partitura). Tuttavia anche in quest'epoca si ritrovano convenzioni specifiche nella notazione del ritmo e delle formule di abbellimento, che differiscono dalle convenzioni odierne (le edizioni moderne in cui abbellimenti e fraseggi sono stati \"tradotti\" o inseriti di sana pianta dal revisore sono da considerarsi di interesse puramente didattico o amatoriale, e non di rado contengono vistosi errori). Gli spartiti di quest'epoca indicano con precisione l'organico strumentale a cui il brano \u00e8 destinato, ma si deve considerare che tutti gli strumenti musicali avevano fino al XIX secolo caratteristiche costruttive e tecniche di emissione e fraseggio notevolmente diverse da quelle moderne.\nDel bagaglio tecnico di un musicista rinascimentale o barocco faceva parte anche la capacit\u00e0 di improvvisare, in contesti ben definiti. Nel tardo Rinascimento era diffusa la pratica del \"sonare artificioso\": una \"chanson\" francese o un madrigale erano eseguiti da uno strumento acuto (flauto, cornetto o violino, con l'accompagnamento di liuto o spinetta che eseguivano le altre parti), oppure da uno strumento a tastiera solo, con una straordinaria abbondanza di fioriture improvvisate dette \"passaggi\" o \"diminuzioni\" (vedi la voce Abbellimento). Similmente, i virtuosi di strumenti pi\u00f9 gravi (in particolare la viola da gamba) usavano realizzare all'impronta passaggi virtuosistici, che attraversavano l'estensione di pi\u00f9 voci (parti \"bastarde\"), sopra brani polifonici o su sequenze accordali tipiche (a loro volta mutuate da canzoni o danze di grande diffusione, come \"passamezzo\", \"passacagli\", \"follia\", \"la gamba\", \"l'aria del Granduca\", \"la romanesca\" e molte altre). Se per l'esecutore moderno della musica antica \u00e8 una libera scelta quella di inserire o meno questi elementi di improvvisazione, non \u00e8 invece eludibile l'intervento di realizzazione dell'accompagnamento per le sonate o cantate con basso continuo di epoca barocca. In questo vastissimo repertorio, la parte riservata allo strumento a tastiera (organo, clavicembalo, tiorba o arpa) \u00e8 scritta solo limitatamente alla linea del basso, con l'aggiunta di cifre che indicano sommariamente gli accordi che devono essere realizzati; ma questi accordi possono essere eseguiti in molti modi, e di fatto la realizzazione del basso continuo implica l'aggiunta (improvvisata) alla composizione di almeno due o tre voci, per le quali si deve tener conto non solo dell'armonia, ma anche delle regole del contrappunto.\nPer l'epoca barocca esistono molti trattati di tecnica dei singoli strumenti, che affrontano anche gli aspetti interpretativi, tuttavia lo spazio di intervento autonomo assegnato all'esecutore resta relativamente ampio, e pu\u00f2 condurre - pur nel rispetto delle indicazioni fornite dalle fonti dell'epoca - ad esiti molto diversi. In anni recenti, la ricerca in questo campo si \u00e8 estesa anche all'esecuzione del repertorio classico e del primo romanticismo, mettendo talvolta in discussione tradizioni esecutive consolidatesi in epoca tardo-romantica.\nSulla base di queste osservazioni si pu\u00f2 comprendere come il concetto di \"esecuzione filologica\", sovente associato all'idea di \"musica antica\", si possa interpretare in modi molto differenti. Il criterio di \"uso degli strumenti antichi\" \u00e8 sicuramente importante (anche se talvolta applicato con una certa disinvoltura, usando ad esempio flauti dolci e viole da gamba di modello seicentesco anche per la musica del XIV secolo), non solo per l'effetto timbrico risultante, ma soprattutto perch\u00e9 l'uso degli strumenti dell'epoca (e delle relative tecniche di diteggiatura, arcata, ecc.) permette spesso di risolvere dubbi interpretativi che altrimenti resterebbero senza risposta. Tuttavia il solo fatto di ricorrere all'uso di strumenti musicali storicamente attestati e di basarsi su regole enunciate nei trattati dell'epoca (trattati che sono di carattere prevalentemente teorico fino al XVI secolo) non garantisce n\u00e9 il raggiungimento di una qualit\u00e0 musicale adeguata, n\u00e9 la reale ricostruzione \"archeologica\" di un'esecuzione dell'epoca: quest'ultimo obiettivo, in particolare, \u00e8 irraggiungibile sia per l'incompletezza dei dati in nostro possesso, sia perch\u00e9 le condizioni di ascolto e il retaggio culturale di un ascoltatore odierno sono radicalmente diversi. Quindi l'obiettivo che un'esecuzione \"storicamente consapevole\" pu\u00f2 conseguire \u00e8 piuttosto quello di una complessiva \"coerenza\" delle scelte interpretative ed esecutive, per offrire all'ascoltatore una lettura ben definita e comprensibile, aderente a ci\u00f2 che conosciamo del contesto artistico e sociale dell'epoca, ma non privata di quegli elementi espressivi, suggestivi ed emotivi che anche nei secoli passati sono stati presenti in ogni forma musicale.\nStrumenti antichi.\nMolti strumenti antichi scomparvero con l'inizio della musica classica ovvero nella seconda met\u00e0 del XVIII secolo. Altri continuarono ad essere usati, ma tutti cambiarono notevolmente le caratteristiche costruttive e la tecnica esecutiva nel corso del XIX secolo. Gli strumenti antichi (riportati alle loro condizioni originali, nel caso di strumenti che erano stati modificati in epoche successive) o le loro copie fedeli vengono chiamati \"strumenti originali\" o \"strumenti storici\".\nLa ricostruzione e l'uso degli strumenti antichi, come si \u00e8 detto, costituiscono un elemento caratteristico dell'approccio odierno alla musica antica. Una tipica obiezione all'uso degli strumenti antichi \u00e8 che essi sarebbero \"meno perfezionati\", e che se gli stessi compositori antichi avessero avuto a disposizione gli strumenti moderni avrebbero preferito questi ultimi. Quest'ultima affermazione, ovviamente, non \u00e8 dimostrabile n\u00e9 falsificabile; \u00e8 un dato di fatto, per\u00f2, che con poche eccezioni (il pianoforte, il flauto traverso e la tromba) la differenza fra gli strumenti antichi e quelli costruiti a partire dal XIX secolo non deriva affatto da innovazioni tecnologiche o da una riprogettazione sulla base di nuove conoscenze, ma dall'adattamento a un diverso gusto musicale e a un nuovo contesto acustico (grandi teatri e sale da concerto). Questo non implica che un musicista di oggi non possa preferire uno strumento di concezione ottocentesca anche per eseguire musica pi\u00f9 antica, ma giustifica il fatto che molti esecutori odierni, viceversa, trovino che l'uso degli strumenti originali permette di ottenere pi\u00f9 facilmente e con maggiore naturalezza gli effetti che desiderano.\nQui di seguito vengono indicati gli strumenti pi\u00f9 diffusi nelle diverse epoche, per quanto si pu\u00f2 ricavare dalle fonti storiche e iconografiche; sono segnalati con un asterisco gli strumenti che hanno un corrispondente moderno con lo stesso nome, pur presentando marcate differenze costruttive da questo.\nNella musica medievale:\nNella musica rinascimentale (in aggiunta ai precedenti):\nNella musica barocca, sempre in aggiunta ai precedenti:\nOltre al sistema di accordatura, anche l'altezza del La di riferimento cambia nel corso dei secoli, ed \u00e8 assai variabile anche geograficamente. Ogni cappella aveva il suo La di riferimento: ancora nel XVIII secolo era frequente che nella stessa citt\u00e0 si usassero due La diversi per la musica sacra e per quella profana, a distanza di un tono o pi\u00f9. Oggi si \u00e8 pi\u00f9 o meno standardizzato l'uso del La di 415\u00a0Hz per la musica barocca; per quella francese, tuttavia, si usa anche il La di 392\u00a0Hz (un tono sotto il La moderno) che era effettivamente impiegato in quell'area, mentre per la musica della prima met\u00e0 del XVII secolo si opta per un La di 440\u00a0Hz o talvolta 460\u00a0Hz. Il motivo di queste scelte risiede nel diapason fisso della gran parte degli strumenti a fiato dell'epoca giunti fino a noi (gli originali, ma di conseguenza anche le copie utilizzate dalla grandissima parte dei musicisti); ovviamente, questo condiziona il diapason d'esecuzione. Per la musica medievale e rinascimentale ci sono numerose indicazioni che il La fosse spesso sensibilmente pi\u00f9 alto di quello odierno, ma non c'\u00e8 accordo sull'individuazione di uno standard (che in quanto tale non avrebbe alcun valore \"filologico\"), e sovente si usa il La di 440\u00a0Hz anche nelle esecuzioni \"storicamente consapevoli\".\nCanto.\nLa voce umana riflette le caratteristiche dell'apparato vocale del cantante, ma pu\u00f2 essere educata seguendo tecniche diverse.\nL'esecuzione della musica medievale e rinascimentale richiede un'emissione molto precisa per quanto riguarda l'intonazione, il ritmo e la pronuncia delle parole; parte del repertorio contiene fioriture che richiedono una particolare agilit\u00e0 nell'articolazione. Per contro, non \u00e8 necessaria una potenza vocale paragonabile a quella dei cantanti lirici, che anzi renderebbe problematico il raggiungimento di un equilibrio fra le voci, e con gli eventuali strumenti, nell'esecuzione della polifonia. Il repertorio prevede parti maschili (\"tenor\" e \"contratenor\") di grande estensione, che richiedono l'uso combinato del registro di petto e di quello di testa. Le parti acute (\"cantus\" o \"superius\") erano eseguite da voci bianche (nel fanciullo la pubert\u00e0, e pertanto la muta della voce, avvenivano in un'et\u00e0 molto pi\u00f9 avanzata rispetto ad oggi) oppure da maschi adulti, che verosimilmente cantavano in voce di testa; nella musica profana erano usate anche voci femminili. Attualmente le voci acute sono per lo pi\u00f9 affidate a donne o a falsettisti (spesso detti \"controtenori\", secondo l'uso anglosassone). Oggi \u00e8 frequente l'esecuzione del repertorio polifonico rinascimentale da parte di gruppi corali (spesso amatoriali): queste esecuzioni, anche quando sono impostate in modo \"storicamente consapevole\", comportano lo specifico problema di adattare a una formazione corale moderna (costituita da soprani, contralti, tenori e bassi) un repertorio che, fino a buona parte del XVI secolo, prevede estensioni vocali diverse (in particolare, le parti di \"altus\" erano destinate a voci maschili acute, non a voci femminili gravi: non di rado la parte di \"altus\" ha estensione sovrapponibile a quella del \"tenor\", troppo bassa per le voci femminili).\nNel tardo rinascimento inizi\u00f2 l'impiego sistematico dei castrati, particolarmente in Italia, sia nella musica sacra sia nel teatro musicale. L'esecuzione moderna delle parti destinate ai castrati pone problemi soprattutto timbrici (l'estensione \u00e8 infatti compatibile con voci femminili o di falsettisti particolarmente acuti). Il repertorio tardo-rinascimentale e barocco richiede doti di estrema agilit\u00e0 per eseguire i passaggi virtuosistici e gli abbellimenti (\"gorgie\") previsti: \u00e8 necessaria inoltre una particolare cura della pronuncia e dell'espressione, per una resa adeguata degli \"affetti musicali\" che costituiscono l'obiettivo principale di questa musica. Si ritiene correntemente che nell'esecuzione della musica antica il vibrato della voce debba essere limitato alla sua misura fisiologica (nella moderna impostazione del canto lirico il vibrato viene invece espressamente potenziato).\nFonti di riferimento per la pratica esecutiva.\nPer quanto si \u00e8 detto, l'interpretazione della musica antica richiede una conoscenza non superficiale della teoria musicale e della notazione delle diverse epoche. Un rilievo particolare, tuttavia, assumono le opere che descrivono aspetti della concreta pratica esecutiva, e non solo le nozioni teoriche. Le fonti di questo tipo sono rarissime nel medioevo, e diventano man mano pi\u00f9 abbondanti in epoche pi\u00f9 vicine a noi. Fra le pi\u00f9 rilevanti,\nNotizie importanti si ricavano anche dalle cronache di particolari avvenimenti (feste, cerimonie) in cui sono descritte esecuzioni musicali. La quasi totalit\u00e0 delle informazioni sull'uso di strumenti musicali prima del XVI secolo proviene dalle fonti iconografiche.\nFra la corrispondenza epistolare di diversi musicisti, quella di Mozart \u00e8 stata la pi\u00f9 importante per il dettaglio con cui vengono citate le tecniche interpretative delle sue opere. Nel caso di Haydn e Beethoven, molti personaggi con cui vennero in contatto ebbero modo di scrivere quanto avevano discusso e appreso dai due compositori.\nAlcuni documenti forniscono informazioni sorprendenti sulla pratica musicale di \"routine\": ad esempio la lettura \"a prima vista\" al momento del concerto era pressoch\u00e9 la regola, come risulta da una lettera di Haydn (17 ottobre 1797) che recita:\nAspetti controversi.\nLa ricerca della \"fedelt\u00e0 storica\".\nIl concetto di \"autenticit\u00e0\" propugnato dall'\"early music movement\" \u00e8 stato vivacemente contestato da diversi autori, fra i quali spicca, per \"vis\" polemica e qualit\u00e0 delle argomentazioni, il musicologo statunitense Richard Taruskin, autore della monumentale \"History of Western Music\", ed egli stesso direttore del complesso vocale \"Capella Nova\" specializzato nel repertorio rinascimentale. Alla polemica contro il paradigma della \"fedelt\u00e0 storica\" Taruskin ha dedicato diversi articoli su riviste e interventi in convegni, poi raccolti nel volume \"Text and Act: Essays on Music and Performance\". Un articolo di Taruskin sulla rivista \"Early Music\" (1984) si intitolava \"\"Il movimento autenticista pu\u00f2 diventare un purgatorio positivistico, letteralistico e disumanizzante\".\" Nel successivo saggio \"The Pastness of the Present and the Presence of the Past\", Taruskin ha scritto:\nL'obiettivo della critica di Taruskin non \u00e8 l'uso degli strumenti antichi o il riferimento alle fonti originali e agli studi musicologici, come egli stesso ha sottolineato in un commento ad un articolo di L. Lockwood su \"Early Music\". Le critiche di Taruskin, riferite sia al repertorio settecentesco (in particolare quello mozartiano, per il quale \u00e8 possibile un confronto diretto fra esecuzioni \"tradizionali\" ed esecuzioni \"filologiche\"), sia al repertorio rinascimentale (in cui lo stretto rapporto creatosi negli ultimi decenni fra ricerca musicologica ed esecuzione ha indotto una diffusa convinzione di poter risolvere ogni dilemma interpretativo con il ricorso alle \"fonti storiche\"), sono essenzialmente rivolte a tre aspetti della \"dottrina autenticista\":\nTaruskin ha quindi soprattutto denunciato il rischio di una deriva dogmatica e settaria all'interno dell'\"early music movement\", e per altri versi la tentazione di sfruttare commercialmente la \"moda\" dell'autenticit\u00e0. Quest'ultima, secondo lo stesso Taruskin, ha di \"autentico\" solo il fatto di rispecchiare un'istanza culturale autenticamente modernista (o, secondo altri autori, postmodernista).\nDa parte sua, il pianista e musicologo Charles Rosen ha osservato che l'incisione della musica antica con strumenti originali risente delle moderne tecniche di \"track editing\", che permettono correzioni, effetti e bilanciamenti acustici che non potrebbero essere realizzati nelle esecuzioni dal vivo. Questa critica, peraltro, non si pu\u00f2 applicare alla generalit\u00e0 delle incisioni di musica antica, e non \u00e8 specifica di queste; il problema dell'esecuzione dal vivo della musica antica deriva oggi piuttosto dalla scarsa disponibilit\u00e0 di ambienti acusticamente adatti.\nL'approccio alla musica antica affermatosi nella seconda met\u00e0 del XX secolo non pu\u00f2 essere ridotto alle sole correnti \"fondamentaliste\" e dogmatiche stigmatizzate da Taruskin. Si legga ad esempio come Nikolaus Harnoncourt individua gli elementi originali della sua interpretazione delle opere di Bach, in confronto alla tradizione esecutiva d'impronta romantica:\nL'uso degli strumenti nel Medioevo e nel Rinascimento.\nFra gli stessi musicisti specializzati nella \"historically informed performance\" l'interpretazione delle fonti originali suscita talvolta vivaci polemiche. Una delle pi\u00f9 significative riguarda l'uso (o meno) degli strumenti nella polifonia vocale fra il XIV e il XVI secolo. Gi\u00e0 nei primi decenni del XX secolo, Hugo Riemann e altri influenti musicologi, constatando che nella maggior parte dei manoscritti tardo-medievali il testo risulta indicato solo in alcune parti, interpretarono questo come una chiara indicazione che le altre parti dovessero essere eseguite da strumenti. Ritennero inoltre che anche nelle parti fornite di testo, alcuni lunghi melismi privi di testo dovessero essere interpretati come incisi strumentali. Su quest'idea si basarono le esecuzioni dirette da Konrad Ruhland, Ren\u00e9 Clemencic e David Munrow. La convinzione dominante era quella esposta, ad esempio, dal curatore dell'edizione della Messa di Guillaume de Machaut per Editio Musica Budapest (1974):\nA partire dagli anni ottanta e novanta, alcuni influenti musicisti e musicologi inglesi (particolarmente Christopher Page e David Fallows) sostennero invece che l'esecuzione della polifonia vocale, non solo sacra ma anche profana, dovesse essere \"a cappella\", ossia con sole voci. Il processo che ha portato questa posizione, che in un primo momento apparve quasi un'\"eresia\", ad affermarsi come una nuova forma di \"ortodossia\", \u00e8 approfonditamente esaminato in un articolo di Christopher Page. Page osserva che il paradigma delle esecuzioni \"a cappella\" trov\u00f2 una formulazione complessiva, pi\u00f9 che in lavori strettamente musicologici, nelle recensori discografiche della rivista \"Early Music\". All'inizio degli anni '80 esse iniziarono a stroncare incisioni in cui gli strumenti sembravano assumere un ruolo eccessivo e privo di fondamento storico (entrambi gli estratti delle recensioni sono citati come esempi da Page nel suo articolo):\nNel corso degli anni '80 e '90 divennero progressivamente dominanti fra i musicisti britannici le opinioni condivise dalla maggior parte degli autori delle recensioni discografiche su \"Early Music\", opinioni che lo stesso Page riassume in questi termini:\nNegli stessi anni, musicisti e critici continentali esprimevano posizioni diverse, ritenendo che la pratica britannica di eseguire tutto \"a cappella\" determinasse un complessivo appiattimento di un vasto repertorio su un modello sonoro eccessivamente uniforme. Nell'articolo di Page si cita un passo di una recensione sulla rivista francese \"Diapason\":\nAnche Christopher Page concorda sul fatto che la tradizione inglese della pratica corale, nelle cattedrali anglicane e nei grandi \"college\", ha avuto un'influenza fondamentale nell'affermarsi del paradigma delle esecuzioni \"a cappella\". Mentre i critici di questa scuola interpretativa ritengono che in tale paradigma domini il desiderio di uniformare l'esecuzione di qualunque repertorio al modello sonoro dei cori dei \"college\", Page e gli altri sostenitori di questo approccio sostengono che proprio l'educazione al canto corale rende disponibili ai musicisti britannici le doti di intonazione e qualit\u00e0 del suono che permettono esecuzioni tecnicamente \"perfette\" senza la necessit\u00e0 di inserire strumenti musicali (necessit\u00e0 di cui negano, d'altra parte, la fondatezza storica). Anche l'uso sistematico (non da parte di tutti i gruppi inglesi, peraltro) di voci maschili adulte (in falsetto) per le parti acute \u00e8 spesso messo in relazione con il particolare successo che questo tipo di voce ebbe in Inghilterra a partire dagli anni '40 del XX secolo: il termine \"countertenor\" (\"controtenore\") fu di fatto \"reinventato\" per designare la voce di Alfred Deller, ma in alcuni gruppi inglesi specializzati nel repertorio medievale e rinascimentale (ad esempio l'Hilliard Ensemble) i cantanti indicati come \"controtenori\" eseguono in realt\u00e0 la parte pi\u00f9 acuta (\"cantus\" o \"motetus\"), non la voce che nelle fonti originali era designata \"contratenor\" (che ha invece una tessitura di tenore).\nDal punto di vista musicologico, la questione dell'uso degli strumenti assume aspetti diversi a seconda che si consideri la musica profana (\"rondeau\", ballate e altri generi di musica su testi in volgare) oppure la musica liturgica (un discorso separato riguarda poi i mottetti, che fino alla met\u00e0 del XV secolo costituivano un genere ben distinto dal repertorio liturgico: non sempre avevano un testo sacro, trattandosi di composizioni cerimoniali e occasionali scritte anche in onore di feste o personaggi non religiosi).\nPer quanto riguarda la musica liturgica, alcuni studiosi tendono ad escludere categoricamente l'uso di strumenti, sulla base del fatto che non si trova alcuna indicazione esplicita, nei manoscritti musicali o nei trattati teorici dell'epoca, che si riferisca all'uso di strumenti nella liturgia, ad eccezione dell'organo. Per quanto si desume dagli archivi delle cappelle ecclesiastiche, queste erano composte esclusivamente da cantori. \u00c8 anche possibile che all'epoca musicisti arruolati in qualit\u00e0 di \"cantori\" fossero in grado di suonare uno strumento, ma non vi sono evidenze documentarie in questo senso. D'altra parte, anche nelle composizioni strettamente liturgiche (a cominciare dalle Messe) buona parte dei manoscritti non riportano il testo nelle parti inferiori, e in alcuni casi \u00e8 impossibile adattare alle parti di \"tenor\" e \"contratenor\" il testo liturgico. L'idea che la polifonia liturgica dovesse essere eseguita solo dalle voci appare in contrasto con il fatto che nell'iconografia sacra del XIV e XV secolo sono frequentissimi gruppi di angeli che suonano strumenti. Nelle cronache dell'epoca si trovano inoltre affermazioni come queste:\nPer quanto riguarda la musica profana, l'uso di voci e strumenti \u00e8 ampiamente attestato dalle fonti dell'epoca. Tuttavia i musicologi inglesi hanno sostenuto, con documentate argomentazioni (in particolare attraverso l'analisi comparativa di manoscritti diversi che recano uno stesso brano, alcuni con il testo in una sola parte, altri con il testo in tutte le parti) che anche per la musica profana l'uso degli strumenti non \u00e8 in generale necessario.\nChristopher Page, principale esponente della scuola interpretatativa \"a cappella\", non solo come musicologo ma soprattutto come direttore del gruppo Gothic Voices, ha proposto in due momenti successivi soluzioni diverse per il problema dell'esecuzione vocale delle parti senza testo. In un primo momento, basandosi sull'ipotesi che i copisti medievali omettessero sistematicamente di copiare il testo sotto le parti che dovevano cantare le stesse parole della voce superiore (in effetti, in molti manoscritti medioevali le uniche composizioni in cui diverse voci riportano il testo sono quelle politestuali), ha trascritto il testo nelle voci in cui mancava, con gli adattamenti necessari a trovare posto per tutte le sillabe (in genere questo richiede di spezzare note lunghe o gruppi di note che sono notati come un singolo melisma). Successivamente Page ha sperimentato invece l'ipotesi che le parti senza testo dovessero essere cantate interamente su una singola vocale.\nDalla fine degli anni novanta la controversia fra le due scuole interpretative si \u00e8 parzialmente stemperata, con la constatazione da parte dei musicologi, da ambo le parti, che le fonti dell'epoca lasciano aperte entrambe le possibilit\u00e0, e sembra verosimile che gli stessi brani (anche sacri) fossero eseguiti talora \"a cappella\", talora con strumenti, a seconda delle circostanze:\nL'intera controversia, oltre ad essere molto rilevante per la vastit\u00e0 del repertorio interessato (gran parte della produzione musicale dei secoli XIV-XV), \u00e8 decisamente istruttiva per comprendere la complessa interazione in questo campo fra moderna prassi esecutiva, ricerca storico-musicologica, abitudini ed educazione musicale caratteristiche dei diversi Paesi, influenza della critica e del mercato discografico. L'esistenza di queste controversie, da un lato, testimonia la vitalit\u00e0 e lo spirito di ricerca che contraddistinguono la \"historically informed performance\", e d'altro lato aiuta ad affinare gli stili interpretativi permettendo di confrontare gli esiti di una variet\u00e0 di approcci, anche contrastanti fra loro. Allo stesso tempo, questa molteplicit\u00e0 di stili esecutivi pu\u00f2 causare un certo disorientamento da parte dell'ascoltatore meno esperto, che pu\u00f2 essere portato ad identificare acriticamente l'immagine sonora proposta da una particolare scuola interpretativa con \"il suono della musica antica\" \"tout court\"."}
{"id": "1540136", "revid": "2220366", "url": "https://it.wikipedia.org/wiki?curid=1540136", "title": "Riserva naturale orientata Foce del fiume Platani", "text": "La Riserva naturale orientata Foce del fiume Platani \u00e8 un'area naturale protetta della Sicilia istituita il 4 luglio 1984 dalla Regione Siciliana con la seguente motivazione: \n\"\"Per garantire la conservazione della popolazione ornitica, favorire la ricostituzione della macchia mediterranea, delle associazioni alofile e delle dune\".\"\nTerritorio.\nLa riserva \u00e8 costituita da una superficie complessiva di circa 206 ettari che interseca la foce del fiume Platani, nei territori di Ribera e Cattolica Eraclea (AG). L'oasi lambisce il promontorio di Capo Bianco, sede dell'antica citt\u00e0 greca di Eraclea Minoa.\nFlora.\nPossiamo distinguere due tipologie di vegetazione.\nIl rimboschimento protettivo degli anni '50 costituito da una pineta (\"Pinus halepensis, Pinus pinea e Pinus canariensis\") ed in cui si inseriscono alcuni lembi ad eucalipto (\"Eucaliptus camaldulensis\") e acacia. Sotto il rimboschimento esiste in molti punti un florido sottobosco con specie della macchia mediterranea, in particolare lentisco (\"Pistacia lentiscus\"), asparago spinoso (\"Asparagus acutifolius\"), palma nana (\"Chamaerops humilis\"), tamerice (\"Tamarix gallica\") e carrubo (\"Ceratonia siliqua\").\nLa vegetazione dunale psammofila si trova a ridosso della pineta e nella foce del fiume. \nSi tratta di specie erbacee e arbustive che colonizzano e favoriscono la formazione delle dune le quali proteggono la vegetazione dalla salsedine e dai forti venti, contribuendo all'omeostasi dell'ecosistema. Lungo tutta la foce abbonda la cannuccia (\"Phragmites australis\"), mentre tra le specie caratteristiche delle dune vi sono lo sparzio pungente (\"Ammophilla littoralis\"), il giunco (\"Juncus acutus\"), l'erba kali (\"Salsola kali\"), il giglio di mare (\"Pancratium maritimum\"), lo zigolo delle spiagge (\"Cyperus capitatus\"), il ravastrello (\"Cakile maritima\"), la gramigna delle spiagge (\"Agropyron junceum\"), il vilucchio (\"Calystegia soldanella\") e la calcatreppola (\"Eryngium maritimum\").\nFauna.\nL'area protetta ospita numerose specie di fauna avicola sia stanziale che migratoria.\nTurismo.\nLa spiagge della Foce del Fiume Platani e di Borgo Bonsignore sono state consigliate dalla Guida Blu di Legambiente nel 2002, 2003, 2004, 2005, 2006, 2007, 2008 e 2009."}
{"id": "1540137", "revid": "767487", "url": "https://it.wikipedia.org/wiki?curid=1540137", "title": "Il mago di Oz (film 1910)", "text": "Il mago di Oz (\"The Wonderful Wizard of Oz\") \u00e8 un cortometraggio muto del 1910 diretto da Otis Turner.\nLa trama \u00e8 tratta dal celebre romanzo di L. Frank Baum, libro di cui \u00e8 la pi\u00f9 antica trasposizione cinematografica esistente. Tuttavia il film fu realizzato dalla Selig Polyscope Company senza un contributo diretto da parte dell'autore del libro.\nIl film, in parte, si basa su \"The Wizard of Oz\", un musical del 1902 che, dopo il debutto, a Chicago, and\u00f2 in scena a Broadway il 20 gennaio. Venne ripreso nel 1904, debuttando il 21 marzo 1904 e chiudendo, dopo 171 rappresentazioni, il 25 novembre 1905.\nFu il debutto cinematografico di Winifred Greenwood, un'attrice che avrebbe girato nella sua carriera oltre duecento film.\nTrama.\nMentre la zia e i suoi lavoranti si rifugiano nella fattoria, la piccola Dorothy libera uno spaventapasseri dal palo a cui \u00e8 legato. Scoppia un violento uragano: Dorothy, lo Spaventapasseri, il cagnetto Toto e due animali della fattoria vengono trasportati dal ciclone dal loro mondo in un altro completamente fantastico e fuori dal comune, che scopriranno pieno di creature bizzarre e buffe.\nNella citt\u00e0 di Smeraldo, Momba, la strega cattiva, ha imprigionato il Mago, re del fantasioso mondo di Oz mentre Glinda, la strega buona, usa i suoi poteri per trasformare il piccolo Toto in un cagnone aggressivo, in grado di difendere la sua padroncina dai pericoli. A Dorothy e ai suoi amici si aggrega il Leone codardo.\nIl gruppo cos\u00ec formato si imbatte durante il viaggio nell'Uomo di latta, arrugginito e fuori uso. Lo Spaventapasseri, usando dell'olio di macchina, riesce a rimetterlo in funzione. Ballando, i viaggiatori continuano la loro strada. Ma, a un tratto, si trovano davanti alla casa di Momba che, in volo, li attacca. Dorothy, per\u00f2, la mette fuori combattimento avendo scoperto che l'acqua pu\u00f2 dissolvere la strega. Poi si impadronisce del suo berretto magico e si reca alla Citt\u00e0 di Smeraldo\nDorothy e i suoi compagni di avventura liberano cos\u00ec tutta Oz. Il Mago vuole cedere la corona alla bambina, ma lei la rifiuta: a essere incoronato sar\u00e0 lo Spaventapasseri. Il Mago parte con il suo pallone aerostatico.\nProduzione.\nIl film fu prodotto dalla Selig Polyscope Company che, nel 1910, produsse una serie di cortometraggi tratti dai romanzi di L. Frank Baum. Ci sono delle versioni controverse sul cast: il personaggio dello Spaventapasseri viene attribuito a Robert Z. Leonard e, si suppone da alcune foto, che Bosworth interpreti il Mago. Sempre dalle foto, si desume che Olive Cox sia Glinda e Lillian Leighton sia la serva che tira fuori il cartello con le regole sindacali, quelle dov'\u00e8 scritto che l'orario di lavoro finisce alle 12 (cartello che compare nelle scene finali prima che il Mago parta in mongolfiera).\nDistribuzione.\nDistribuito dalla Selig Polyscope Company, il film usc\u00ec nelle sale cinematografiche statunitensi il 24 marzo 1910. Copia della pellicola (un positivo in nitrato a 35\u00a0mm) \u00e8 stata trovata nel 1983. Donata alla George Eastam House, si trova conservata negli archivi dell'International Museum of Photography and Film at George Eastman House.\nLa National Film Preservation Foundation ha inserito il cortometraggio nel set di un cofanetto, \"More Treasures from American Film Archives (1894-1931)\", che contiene cinquanta film muti per un totale di 573 minuti. Distribuito il 7 settembre 2004 dall'Image Entertainment, il cofanetto propone i film in DVD NTSC con accompagnamento musicale di Peter Child, Brian Robison, Charles Shadle, Fred Steiner e il commento di noti critici e studiosi del cinema muto, tra cui Paolo Cherchi Usai, Robert Gitt, Tom Gunning e Patrick Loughney. Il set \u00e8 fornito anche di un libretto di presentazione di 200 pagine.\nIl 9 dicembre 2009 il film \u00e8 stato distribuito in DVD Blu-ray in Finlandia."}
{"id": "1540140", "revid": "1086846", "url": "https://it.wikipedia.org/wiki?curid=1540140", "title": "Associazione Calcio Hellas Verona 1984-1985", "text": "Questa voce raccoglie le informazioni riguardanti lAssociazione Calcio Hellas Verona nelle competizioni ufficiali della stagione 1984-1985.\nStagione.\nL'estate 1984 segn\u00f2 in casa gialloblu gli acquisti di stranieri emersi durante il recente Europeo, il tedesco Briegel e il danese Elkj\u00e6r Larsen. Pur disponendo di un organico numericamente ristretto, il tecnico Bagnoli registr\u00f2 un felice inserimento dei nuovi innesti nella formazione-base. A difesa dei pali agiva Garella, con la retroguardia imperniata sui laterali Ferroni e Marangon: \"leader\" del pacchetto arretrato era il libero Tricella, con Fontolan schierato da centrale. Di Gennaro costituiva il punto di riferimento a centrocampo, con Volpati e Briegel \u2014 di cui Bruni rappresentava il primo cambio \u2014 a completare la mediana; in avanti l'ala Fanna appoggiava le punte Elkj\u00e6r Larsen e Galderisi, risultati a fine stagione i migliori realizzatori della squadra.\nPur a fronte delle insidie proposte in avvio dal calendario, gli scaligeri \u2014 a punteggio pieno nel mese di settembre \u2014 uscirono indenni dalle trasferte con Inter e Roma imponendosi invece a domicilio contro Juventus e Fiorentina: a siglare il definitivo raddoppio sui bianconeri fu l'attaccante danese, con la rete rimasta celebre per via dello scarpino perso dal giocatore durante l'azione che port\u00f2 al gol. Espugnato il campo di un Torino capace di contendere a sorpresa il primato agli uomini di Bagnoli, un lieve rallentamento non precluse l'inedita conquista del titolo invernale: il giro di boa fu concluso dalla sconfitta di misura con l'Avellino. Sul principio della tornata conclusiva i milanesi operarono un effimero aggancio, coi veneti nuovamente da soli in testa nel mese di febbraio.\nGiunta ad accumulare in primavera un vantaggio di 4 lunghezze sulla compagine di Castagner, la formazione conobbe l'unico altro passo a vuoto del proprio torneo inciampando in casa per mano dei granata: mentre al gruppo delle inseguitrici si aggiunsero Sampdoria e Juventus, a porre un'ipoteca sul titolo fu la vittoria contro la Lazio che certific\u00f2 l'aritmetica retrocessione di quest'ultima. Il primo tricolore della storia scaligera rec\u00f2 quindi la data del 12 maggio 1985, dopo un pari sul terreno dell'Atalanta che assicur\u00f2 la vittoria del campionato con 90' di anticipo: impostosi a danno degli irpini nel turno finale, il Verona termin\u00f2 la stagione con 43 punti sopravanzando un Torino che fece sua la seconda posizione a \u22124 dai gialloblu. \nIn Coppa Italia la squadra \u2014 dopo un'agevole qualificazione nella fase a gruppi \u2014 elimin\u00f2 il Genoa negli ottavi di finale, per poi arrendersi all'Inter nel turno successivo.\nMaglie e sponsor.\nVengono confermati sponsor tecnico (Adidas) e ufficiale (Canon) introdotti nel 1982: la maglia subisce una leggera modifica, con l'introduzione del logo della squadra.\nOrganigramma societario.\nArea direttiva\nArea tecnica"}
{"id": "1540141", "revid": "123109057", "url": "https://it.wikipedia.org/wiki?curid=1540141", "title": "Esmeraldas (Ecuador)", "text": "Esmeraldas \u00e8 una citt\u00e0 dell'Ecuador capoluogo della provincia e del cantone omonimi.\n\u00c8 situata sulle sponde dell'Oceano Pacifico in corrispondenza dell'estuario del R\u00edo Esmeraldas. La citt\u00e0 \u00e8 dotata di un porto internazionale e di un piccolo aeroporto (identificativo IATA: ESM).\nLa citt\u00e0 \u00e8 situata nei pressi di impianti \"off-shore\", motivo per cui le spiagge sono a volte inquinate da scarichi di greggio (dipende dalle correnti dell'oceano), vi si trova inoltre una grande raffineria di petrolio.\nSono caratteristiche le fontane (aventi per tema le sirene e il tradizionale ballo africano detto \"marimba\") fatte costruire nel 2003 dall'amministrazione comunale.\nSi possono trovare spiagge stupende ma a parecchie decine di chilometri da Esmeraldas come nella vicina (25\u00a0km) cittadina di Atacames, luogo molto pi\u00f9 turistico e attrezzato.\nLa citt\u00e0 \u00e8 popolata dalla pi\u00f9 grande comunit\u00e0 nera dell'Ecuador, tant'\u00e8 che la maggioranza dei giocatori della nazionale di calcio provengono da questa citt\u00e0.\nLa cucina locale \u00e8 rinomata, soprattutto per i piatti tipici di pesce (ceviche, encocao de pescado) e di carne (pollo asado, carne asada con arroz y frejoles). Esmeraldas \u00e8 nota in Ecuador come la \"capitale del ritmo\" per la diffusione di locali da ballo, soprattutto sulla spiaggia (balli tipici sono la salsa e la marimba). \nIl governo ecuadoriano in collaborazione col comune ha riqualificato la spiaggia (il \"Malecon las palmas\") con architetture moderne in stile razionalista contemporaneo."}
{"id": "1540142", "revid": "110157", "url": "https://it.wikipedia.org/wiki?curid=1540142", "title": "Prva liga SR Jugoslavije 1995-1996", "text": "L'edizione 1995-96 del campionato jugoslavo fu la quarta della Repubblica Federale di Jugoslavia e vide la vittoria finale del .\nCapocannoniere del torneo fu Vojislav Budimirovi\u0107 (), con 23 reti.\nFormula.\nQuesta \u00e8 la prima edizione con la formula dei tre punti a vittoria.\nLe 20 squadre vengono divise in due gironi all'italiana andata e ritorno; le migliori squadre della stagione precedente sono inserite nel Gruppo A, le rimanenti in quello B.\nAlla conclusione delle 18 giornate disputate in autunno, le ultime 4 squadre del Gruppo A passano nel Gruppo B e vengono sostituite dalle migliori 4 del Gruppo B. In base al piazzamento vengono assegnati punti-bonus (in base a piazzamento e punti sul campo) che le squadre si portano in dote nella fase primavera.\nAl termine delle 18 giornate disputate in primavera:La vincitrice del Gruppo A \u00e8 campione di R.F.Jugoslavia.Le prime 8 squadre del Gruppo A si qualificano per la 1A 1996-97.Le ultime due squadre piazzatesi del Gruppo A retrocedono nella 1B 1996-97.Le prime tre del Gruppo B si qualificano per la 1A 1996-97.La quarta del Gruppo B disputa uno spareggio contro la vincitrice della Druga Liga 1995-96 per un posto nella 1A 1996-97 (la squadra sconfitta confluisce nella 1B).Le quattro squadre piazzatesi dal 5\u00ba all'8\u00ba posto del Gruppo B passano nella 1B 1996-97.La nona del Gruppo B disputa uno spareggio contro la quinta della Druga Liga 1995-96 per un posto nella 1B 1996-97 (la squadra sconfitta retrocede in Druga Liga).L'ultima del Gruppo B retrocede in Druga Liga 1996-97 direttamente.\nNell'edizione 1996-1997 la Prva Liga sar\u00e0 divisa sempre in 1A ed 1B, ma questi due gruppi non saranno pi\u00f9 interscambiabili, cos\u00ec che a tutti gli effetti la 1A sar\u00e0 la prima divisione, mentre la 1B la seconda. Di conseguenza la Druga Liga 1996-1997 scivoler\u00e0 al \"terzo gradino\".\nFase primavera.\nSpareggi.\nSpareggio per la Prva Liga A.\nA questo spareggio partecipano:\n B.Valjevo-B.Podgorica 1-0 0-3\nIl Budu\u0107nost Podgorica accede in Prva Liga A, il \"Budu\u0107nost Valjevo\" accede in Prva Liga B\nSpareggio per la Prva Liga B.\nA questo spareggio partecipano:\n Rudar Pljevlja-Napredak Kru\u0161evac 2-0 2-2\nIl Rudar Pljevlja viene promosso in Prva Liga B, il \"Napredak Kru\u0161evac\" viene retrocesso in Druga Liga\nRisultati.\nClassifica marcatori.\nFonte: Gol(a) istina - Kraljevi strelaca"}
{"id": "1540148", "revid": "24443", "url": "https://it.wikipedia.org/wiki?curid=1540148", "title": "R\u00edo Esmeraldas", "text": ""}
{"id": "1540150", "revid": "55935", "url": "https://it.wikipedia.org/wiki?curid=1540150", "title": "Matthias Jakob Schleiden", "text": ""}
{"id": "1540160", "revid": "298171", "url": "https://it.wikipedia.org/wiki?curid=1540160", "title": "Coraciiformi", "text": ""}
{"id": "1540165", "revid": "121949888", "url": "https://it.wikipedia.org/wiki?curid=1540165", "title": "Colin Davis (direttore d'orchestra)", "text": "Biografia.\nDiplomatosi in clarinetto con F. Thurston al Royal College of Music di Londra \u00e8 stato dapprima solista del suo strumento tanto come concertista quanto come orchestrale. Il suo vero desiderio \u00e8 stato sempre quello di diventare direttore d'orchestra, ma a causa della sua poco sviluppata abilit\u00e0 nel suonare il pianoforte, non venne ammesso alla classe di direzione d'orchestra del medesimo College. \nCi\u00f2 nonostante, Davis inizi\u00f2 la carriera di direttore a Chelsea (Crosby Hall) nel 1949 e nel 1950 presso il Chelsea Opera Group (una societ\u00e0 teatrale semiprofessionale), dirigendo la Kalmar Chamber Orchestra's creata assieme ad alcuni suoi colleghi strumentisti, divenendo in seguito assistente alla BBC Orchestra Scozzese e direttore artistico alla Sadler's Wells Opera (1959) per la quale diresse Fidelio. Nel 1954 diresse la premi\u00e8re nella St. Pancras Town Hall di Londra di \"The Governess\" di Charles Mallett.\nNel 1960 al Glyndebourne Festival Opera dirige Die Zauberfl\u00f6te ed all'Universit\u00e0 del Minnesota un concerto con l'Orchestra sinfonica di Minneapolis.\nAl Royal Opera House di Londra nel 1960 dirige La valse di Maurice Ravel e Le Baiser de la f\u00e9e e nel 1962 la sagra della primavera.\nDal 1961 al 1965 \u00e8 direttore musicale dell'English National Opera al London Coliseum.\nNel Sadler's Wells Theatre di Londra nel 1961 dirige \"The Cunning Little Vixen\" di Leo\u0161 Jan\u00e1\u010dek, nel 1963 \"Ascesa e caduta della citt\u00e0 di Mahagonny\" di Kurt Weill (diretta anche a Stratford-upon-Avon) e nel 1965 la premi\u00e8re di \"The Mines of Sulphur\" di Richard Rodney Bennett.\nNel 1965 diresse la prima rappresentazione nel Th\u00e9\u00e2tre Sarah-Bernhardt (Th\u00e9\u00e2tre de la Ville) di Parigi di \"The Mines of Sulphur\". \nAl Royal Opera House dirige Le nozze di Figaro nel 1965 e Der fliegende Holl\u00e4nder, Don Giovanni con Gwyneth Jones e Tito Gobbi e Fidelio nel 1967, The Midsummer Marriage di Michael Tippett nel 1968, Peter Grimes e Les Troyens nel 1969, Wozzeck e The Knot Garden di Tippett nel 1970, Cos\u00ec fan tutte e Das Lied von der Erde nel 1971, Nabucco, Otello nel 1972, Tannh\u00e4user con Jessye Norman nel 1973, La clemenza di Tito, Falstaff, Das Rheingold, Die Walk\u00fcre e Pell\u00e9as et M\u00e9lisande con Ileana Cotruba\u0219 nel 1974, Elettra e Sigfrido (opera) nel 1975, Benvenuto Cellini di Hector Berlioz ed Il crepuscolo degli dei nel 1976, Der Freisch\u00fctz con Lucia Popp, The Ice Break di Tippett e The Trojans at Carthage di Hector Berlioz nel 1977, Idomeneo, re di Creta con Janet Baker e Tristan und Isolde nel 1978, Die Zauberfl\u00f6te e The Rake's Progress nel 1979, Werther (opera) con Jos\u00e9 Carreras e Frederica von Stade e Simon Boccanegra con Sherrill Milnes e Kiri Te Kanawa nel 1980, Lulu (opera) e Samson et Dalila con Jon Vickers e Shirley Verrett nel 1981, Die Meistersinger von N\u00fcrnberg nel 1982, Carmen (opera) con Leona Mitchell, Carreras ed Agnes Baltsa ed Il trovatore con Katia Ricciarelli e Carreras nel 1983, Turandot con Pl\u00e1cido Domingo e la Jones nel 1984, La traviata, A Florentine Tragedy di Alexander von Zemlinsky e The Birthday of the Infanta nel 1985, Salom\u00e8 (opera) con Jos\u00e9 van Dam, la Jones ed Helga Dernesch ed Eugene Onegin nel 1986, Ariadne auf Naxos con Edita Gruberov\u00e1 ed Anna Tomowa-Sintow nel 1987, La damnation de Faust con Samuel Ramey nel 1993, nel Manon (Massenet) nel 1994, Die Entf\u00fchrung aus dem Serail nel 1996, Il giro di vite (opera) nel 1997 ed H\u00e4nsel e Gretel (opera) con Diana Damrau nel 2008. Fino al febbraio 2012 il maestro ha diretto 218 rappresentazioni londinesi. \nNel 1967 debutta al Metropolitan Opera House di New York nella ripresa di Peter Grimes con Vickers e Lucine Amara.\nDal 1967 al 1971 \u00e8 stato direttore della BBC Symphony Orchestra, succedendo a Georg Solti, dove ha svolto la maggior parte della sua attivit\u00e0. \nNel 1969 al Metropolitan dirige Wozzeck. \nNel Royal Opera House, Covent Garden di Londra nel 1969 ha diretto la ripresa integrale di \"Les Troyens\" e \"Les Troyens \u00e0 Carthage\" di Hector Berlioz e nel 1970 ha diretto la premi\u00e8re di \"The Knot Garden\" di Tippett.\nDal 1971 al 1986 \u00e8 stato il direttore musicale del Covent Garden.\nIn seguito ha diretto la Boston Symphony Orchestra (1972 - 1983) con la quale ha effettuato alcune delle sue migliori incisioni, tra cui spicca in particolare quella delle sinfonie e di alcuni brani orchestrali di Jean Sibelius e nel 1984 la prima assoluta di \"The Mask of Time\" di Tippett nella Symphony Hall.\nNel 1972 dirige Pell\u00e9as et M\u00e9lisande con Giorgio Tozzi al Metropolitan e la prima assoluta della Sinfonia n. 1 di Tippett con Heather Harper al Royal Festival Hall di Londra.\nNel 1974 dirige le prime esecuzioni assolute a Londra di \"Tristan\" di Hans Werner Henze e del Quintetto d'ottoni di Elliott Carter.\nAl Festival di Salisburgo debutta nel 1974 dirigendo il Concerto per pianoforte e orchestra n. 21 (Mozart) e la Sinfonia n. 101 (Haydn) con i Wiener Philharmoniker, che in seguito diriger\u00e0 altre poche volte con programmi che includevano prevalentemente lavori di Hector Berlioz, compositore prediletto dal maestro.\nAl Bayreuther Festspiele nel 1977 dirige Tannh\u00e4user (opera) con \u00c9va Marton e Dame Gwyneth Jones e ritorna anche con la stessa opera nel 1978. Era la prima volta che un direttore d'orchestra britannico riceveva tale incarico.\nNel 1981 dirige la prima del Concerto per violoncello e orchestra n. 1 (Dvo\u0159\u00e1k) con Heinrich Schiff a Northampton (contea di Bucks).\nNegli anni ottanta \u00e8 stato anche ospitato a dirigere sia in sede che in tourn\u00e9e i Berliner Philharmoniker, che diresse una sola volta nella sua vita, nell'ampia suite sinfonica di Gustav Holst The planets.\nDirettore dell'Orchestra sinfonica della Radio Bavarese di Monaco di Baviera (1983-1992) e, dal 1995, della London Symphony Orchestra. Dal 1998 \u00e8 fra principali direttori della New York Philharmonic Orchestra.\nAlla Wiener Staatsoper nel 1986 dirige Werther con Carreras e la Baltsa, nel 1990 una selezione di passi scelti da Die Meistersinger von N\u00fcrnberg di Richard Wagner con Walter Berry e Lucia Popp e nel 1994 Idomeneo (opera) con Anne Sofie von Otter.\nAl Teatro alla Scala di Milano nel 1991 Sir Colin Davis dirige la S\u00e4chsische Staatskapelle Dresden in musiche di Wolfgang Amadeus Mozart, nel 1996 Les Troyens, nel 1999 e nel 2004 un concerto con la London Symphony Orchestra ed infine nel maggio 2012 torna con la Staatskapelle Dresden e le musiche di W.A. Mozart.\nAncora a Salisburgo nel 1991 dirige \"La clemenza di Tito\" con Sylvia McNair e la Sinfonia n. 3 (Beethoven) e la Sinfonia n. 31 (Mozart) con la Staatskapelle Dresden e nel 2011 un concerto con Susan Graham.\nNell'aprile 2012 dirige Der Freisch\u00fctz al Barbican Centre di Londra.\nIl suo ampio repertorio comprendeva soprattutto opere di due tra i suoi pi\u00f9 amati compositori : Wolfgang Amadeus Mozart e Hector Berlioz per i quali aveva scelto di specializzarsi. Mozart con (\"Idomeneo\", \"Don Giovanni\", \"Cos\u00ec fan tutte\", \"La clemenza di Tito\") e Hector Berlioz cos\u00ec come anche composizioni di Beethoven, qualche piccola incursione in opere di Stravinskij, Gounod, nonch\u00e9 alcuni lavori del suo connazionale Britten \"Peter Grimes\" e \"The Turn of the Screw\".\nIl 21 settembre 2012 il Festival MITO SettembreMusica comunicava che Sir Colin Davis, a causa di un grave malore, era stato ricoverato con urgenza in ospedale e non avrebbe potuto dirigere il concerto in programma la sera stessa al Conservatorio di Milano.\nVita privata.\n\u00c8 stato sposato con il soprano April Cantelo da cui ebbe tre figli. Nel 1964 spos\u00f2 in seconde nozze l'iraniana Ashraf \"Shamsi\" Naini, con cui convisse fino alla morte di lei nel 2010. Nel 1980 \u00e8 stato insignito del titolo di sir (cavaliere).\nDopo la morte della moglie, la sua salute \u00e8 progressivamente peggiorata. Nel maggio 2012 ha sofferto una caduta dal podio mentre dirigeva la S\u00e4chsische Staatskapelle Dresden, senza subire particolari conseguenze. \u00c8 scomparso nel 2013 all'et\u00e0 di 85 anni dopo una breve malattia.\nAvrebbe dovuto dirigere nel maggio 2013 L'enfance du Christ di Berlioz al Festival de Saint-Denis (Senna-Saint-Denis).\nDiscografia parziale.\nComplessivamente ha registrato circa 320 album.\nPer la Philips Classics ha registrato importanti brani, con la Boston Symphony Orchestra."}
{"id": "1540172", "revid": "110157", "url": "https://it.wikipedia.org/wiki?curid=1540172", "title": "Prva liga SR Jugoslavije 1994-1995", "text": "L'edizione 1994-95 del campionato jugoslavo fu la terza della Repubblica Federale di Jugoslavia e vide la vittoria finale della .\nCapocannoniere del torneo fu, per la seconda volta consecutiva, Savo Milo\u0161evi\u0107 (), con 30 reti.\nFormula.\nLe 20 squadre vengono divise in due gironi all'italiana andata e ritorno; le migliori squadre della stagione precedente sono inserite nel Gruppo A, le rimanenti in quello B.\nAlla conclusione delle 18 giornate disputate in autunno, le ultime 4 squadre del Gruppo A passano nel Gruppo B e vengono sostituite dalle migliori 4 del Gruppo B. In base al piazzamento vengono assegnati punti-bonus (in base a piazzamento e punti sul campo) che le squadre si portano in dote nella fase primavera.\nAl termine delle 18 giornate disputate in primavera:La vincitrice del Gruppo A \u00e8 campione di R.F.Jugoslavia.Le quattro squadre piazzatesi fra il 7\u00ba e 10\u00ba posto del Gruppo A passano al Gruppo B Autunno della stagione successiva.Le prime quattro del Gruppo B passano al Gruppo A Autunno della stagione successiva.Le squadre piazzatesi al 7\u00ba e 8\u00ba posto del Gruppo B disputano gli spareggi contro 3\u00aa e 4\u00aa di Druga Liga 1994-1995.Le ultime due del Gruppo B retrocedono in Druga Liga 1995-1996.\nPer la prima volta sono disponibili posti per le coppe europee (\u00e8 cessata la squalifica inflitta dalla UEFA per via delle guerre jugoslave).\n SISTEMA PUNTI-BONUS: (assegnati dopo la fase autunnale)\n In base alla posizione: In base ai punti conquistati sul campo:\n 1\u00ba posto: A \u2192 7 punti; B \u2192 3 punti 27-29 punti: 6 punti\n 2\u00ba posto: A \u2192 6 punti; B \u2192 2 punti 24-26 punti: 5 punti\n 3\u00ba posto: A \u2192 5 punti; B \u2192 1 punto 21-23 punti: 4 punti\n 4\u00ba posto: A \u2192 5 punti; B \u2192 1 punto 18-20 punti: 3 punti\n 5\u00ba posto: A \u2192 4 punti; B \u2192 4 punti 15-17 punti: 2 punti\n 6\u00ba posto: A \u2192 4 punti; B \u2192 3 punti 12-14 punti: 1 punto\n 7\u00ba posto: A \u2192 5 punti; B \u2192 2 punti 0-11 punti: 0 punti\n 8\u00ba posto: A \u2192 4 punti; B \u2192 2 punti\n 9\u00ba posto: A \u2192 3 punti; B \u2192 1 punto\n 10\u00ba posto: A \u2192 3 punti; B \u2192 1 punto\nSquadre.\nSquadra campione.\n\"(giocatore-presenze-reti)\"\nFase primavera.\nSpareggi salvezza.\nA questi spareggi partecipano:\nGli abbinamenti sono stati Sloboda v Novi Pazar e Spartak v Mladost BJ e i vincitori sono stati Sloboda (che mantiene il posto in Prva Liga) e Mladost (che cos\u00ec viene promosso).\nClassifica.\n La classifica sottostante \u00e8 puramente indicativa. Le classifiche cui fare riferimento per i verdetti della stagione successiva sono quelle della fase primavera.\nClassifica marcatori.\nFonte: Gol(a) istina - Kraljevi strelaca"}
{"id": "1540175", "revid": "110157", "url": "https://it.wikipedia.org/wiki?curid=1540175", "title": "3-aci-nitropropanoato ossidasi", "text": "La 3-aci-nitropropanoato ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FMN). I prodotti primari della reazione enzimatica sono probabilmente il nitropropanoato come radicale libero ed il superossido. Agisce anche, sebbene pi\u00f9 lentamente, sul 4-\"aci\"-nitrobutanoato."}
{"id": "1540177", "revid": "1543377", "url": "https://it.wikipedia.org/wiki?curid=1540177", "title": "Ferredossina-nitrito reduttasi", "text": "La ferredossina-nitrito reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una ferro-proteina. Contiene siroeme e cluster [4Fe-4S]."}
{"id": "1540178", "revid": "110157", "url": "https://it.wikipedia.org/wiki?curid=1540178", "title": "Ferredossina-nitrato reduttasi", "text": "La ferredossina-nitrato reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina ferro-zolfo contenente molibdeno."}
{"id": "1540179", "revid": "110157", "url": "https://it.wikipedia.org/wiki?curid=1540179", "title": "Idrossilammina reduttasi", "text": "La idrossilammina reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina. La piocianina ridotta, il blu di metilene e le flavine agiscono da donatori per la riduzione dell'idrossilammina. Pu\u00f2 essere identica alla nitrito reduttasi (NO-formante) ."}
{"id": "1540182", "revid": "122010108", "url": "https://it.wikipedia.org/wiki?curid=1540182", "title": "Ossido nitroso reduttasi", "text": "La ossido nitroso reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima contiene rame. I viologeni ridotti o il blu di metilene possono agire da donatori per la riduzione dell'ossido di diazoto."}
{"id": "1540183", "revid": "1543377", "url": "https://it.wikipedia.org/wiki?curid=1540183", "title": "Ossido nitrico reduttasi", "text": "La ossido nitrico reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 un eterodimero di citocromo b e c. La fenazina metosolfato pu\u00f2 agire da accettore."}
{"id": "1540185", "revid": "1573940", "url": "https://it.wikipedia.org/wiki?curid=1540185", "title": "Idrossilammina ossidoreduttasi", "text": "La idrossilammina ossidoreduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima pu\u00f2 essere inibito da fosfato, ossigeno ed alte concentrazioni di nitrato. Esso \u00e8 anche in grado di ridurre NO a N2O. Il cianuro ferrico, il metosolfato di fenazina ed il bromuro di metiltiazoltetrazolio possono essere accettori."}
{"id": "1540186", "revid": "1149807", "url": "https://it.wikipedia.org/wiki?curid=1540186", "title": "Angemon", "text": ""}
{"id": "1540187", "revid": "198277", "url": "https://it.wikipedia.org/wiki?curid=1540187", "title": "Williams FW11", "text": "La Williams FW11 \u00e8 una monoposto di Formula 1, che vinse il mondiale costruttori nel 1986, per la Scuderia Williams F1.\nQuest'auto si dimostr\u00f2 decisamente superiore alle concorrenti, sebbene la squadra riusc\u00ec a mancare clamorosamente la conquista del titolo piloti che mancava alla squadra inglese dal 1982, quando a vincerlo fu Keke Rosberg.\nGrazie alla superiorit\u00e0 della macchina e della coppia di piloti alla guida non ci fu nessun problema nella conquista del titolo Costruttori e per questo il fondatore della scuderia, Frank Williams, disse di essere contento ugualmente, in quanto secondo lui \u00e8 pi\u00f9 importante il primo posto tra i costruttori che quello tra i piloti.\nLa nuova Williams.\nRispetto al modello che l'aveva preceduta, la FW11 era completamente nuova.\nNell'85 la Williams FW10, conservava la stessa impostazione della Williams FW09 del 1984, in quanto quest'ultima nelle poche gare che termin\u00f2, dimostr\u00f2 di possedere un livello di competitivit\u00e0 buono, ma denunciava gravi casi di inaffidabilit\u00e0.\nCi\u00f2 era dovuto, in modo particolare, al nuovo motore Honda che esord\u00ec tre anni prima sulle auto inglesi, e che ancora non era in grado di terminare le gare poich\u00e9 si rompeva.\nQuesti tre anni servirono alla squadra, per mettere a punto la nuova tecnologia turbo dei propulsori nipponici, i quali nell'86 erano gli unici concessi dal regolamento (i motori aspirati non potevano essere utilizzati).\nDopo tre anni ormai, la Honda raggiunse un ottimo compromesso tra durata e prestazioni, e gli ingegneri della Williams decisero di indirizzare tutto il lavoro verso qualcosa che badasse pi\u00f9 alla sostanza che alla personalit\u00e0 del mezzo.\nInfatti progettarono un'auto decisamente pi\u00f9 convenzionale rispetto alle due che l'hanno preceduta, senza cercare le performance ad ogni costo.\nQuesta scelt\u00e0 risult\u00f2 essere vincente, infatti i ritiri delle Williams durante i gran premi, diminuirono in maniera vistosa.\nTuttavia di tanto in tanto, qualche componente ancora si rompeva, non tanto perch\u00e9 non fosse ben dimensionato, quanto perch\u00e9 la squadra disponeva di due piloti molto sanguigni, ossia il britannico Nigel Mansell e il nuovo arrivato, nonch\u00e9 due volte campione del Mondo Nelson Piquet (che vincer\u00e0 l'anno dopo il terzo titolo proprio con la Williams). \nLa FW11 aveva un'impostazione aerodinamica molto semplice, il che la rendeva molto funzionale.\nRispetto alle Williams precedenti aveva delle linee meno tese, e molto pi\u00f9 morbide e bombate, e ci\u00f2 le permise di \"tagliare\" meglio l'aria, che ora si scontrava in modo meno brusco contro la carrozzeria, e veniva modellata dalla stessa.\nQuesto ovviamente garantiva delle velocit\u00e0 particolarmente elevate, e soprattutto l'auto incontrava minor resistenza in accelerazione.\nCome da regolamento, il motore aveva una cilindrata di 1500\u00a0cm\u00b3, ed era sovralimentato da due turbocompressori.\nCome tutti i propulsori di questo genere, adottati in Formula 1, era un motore V6, che diede prova di grande potenza, affidabilit\u00e0 e soprattutto rispetto al passato, era decisamente pi\u00f9 elastico.\nInfatti oltre al fatto di essere fragile, il vecchio problema di questo motore, era la sua incapacit\u00e0 di erogare la potenza in modo omogeneo, poich\u00e9 soffriva di problemi di turbo-lag, e a volte anche a elevati regimi di rotazione, aveva dei \"buchi\" di funzionamento, e non offriva elevate spinte.\nTutti questi problemi vennero eliminati in occasione del campionato '86, e infatti la Williams vinse pi\u00f9 gare di tutti.\nStagione.\nNella gara inaugurale in Brasile Mansell ottenne il secondo posto in griglia di partenza, seguito da Piquet: le due Williams monopolizzarono la gara e l'unico che riusc\u00ec a tenergli testa fu Ayrton Senna con la Lotus che part\u00ec in pole position.\nNemmeno lui pot\u00e9 tuttavia fare pi\u00f9 di tanto e solo a causa di una collisione di Mansell, che costrinse l'inglese al ritiro, pot\u00e9 chiudere al secondo posto invece che al terzo. Piquet ottenne invece la vittoria. Nella seconda gara in Spagna fu Piquet a ritirarsi a causa di un surriscaldamento, mentre il compagno lott\u00f2 fino all'ultimo giro con Senna, ma dovette accontentarsi della seconda posizione.\nNel gran premio seguente arriv\u00f2 la prima vittoria di Alain Prost, che guidava la McLaren, la quale utilizzava una vettura di due anni prima profondamente evoluta. Per questo motivo molti pensarono che la McLaren non avrebbe potuto competere con la Williams, in quanto usava un'auto datata. Invece dopo quella vittoria Prost si aggiudic\u00f2 altri tre gran premi e soprattutto si ritir\u00f2, nell'arco dell'intero campionato, solo tre volte.\nGrazie alla sua vettura, obsoleta rispetto alle Williams, ma collaudata e pi\u00f9 affidabile, riusc\u00ec a terminare pi\u00f9 gare degli avversari e anche se vinse meno ottenne molti punti, grazie anche al fatto che a differenza di Mansell e Piquet, non strapazzava l'auto pur di vincere a tutti i costi, ma preferiva prendere qualche punto in meno anzich\u00e9 ritirarsi. Per ci\u00f2 che riguarda le pole positon, la Williams riusc\u00ec ad ottenerne due con Mansell e due con Piquet, in quanto fu impossibile in qualifica, tenere il passo di Senna e della Lotus, che insieme se ne aggiudicarono 8 su 16. In gara invece la Williams vinse pi\u00f9 di tutti, ossia 9 gare su 16, grazie ai 5 successi di Mansell (pilota pi\u00f9 vincente quell'anno), e i 4 di Piquet.\nCome detto per\u00f2 non bastarono per vincere sulla costanza di Prost. Infatti la classifica prima dell'ultima gara in Australia era la seguente: primo Mansell con 70 punti, seguito da Piquet a quota 63, ex aequo con Prost. Tutti gli altri piloti non avevano punti sufficienti per sfidare la suddetta triade. I favori del pronostico, erano per la Williams, in quanto Prost per diventare campione del Mondo, doveva arrivare davanti a Piquet, e Mansell non avrebbe dovuto prendere punti.\nVista la superiorit\u00e0 delle Williams, nessuno pensava che Prost avrebbe potuto vincere il Gran Premio, invece Mansell si ritir\u00f2 a causa dello scoppio di uno pneumatico, e Prost trionf\u00f2 davanti a Piquet, beffando sia l'inglese che il brasiliano, il quale avrebbe potuto approfittare dell'uscita di scena del compagno, ma non riusc\u00ec a superare il francese.\nCi sarebbe poi da segnalare una nota curiosa. Il computer di bordo della vettura di Prost segnalava al pilota che nel serbatoio non c'era carburante a sufficienza per terminare la gara, ma il francese non perse la calma e pens\u00f2 che si fosse guastato. Al termine del gran premio i tecnici della McLaren riscontrarono che il dispositivo era effettivamente rotto, perci\u00f2 da allora il transalpino venne rinominato il professore. Comunque sia come detto in precedenza, la Williams vinse il mondiale costruttori con 141 punti contro i 96 della McLaren, grazie a alle 9 vittorie e ai 19 podi ottenuti dai suoi piloti, e ci\u00f2 bast\u00f2 per rendere felici i proprietari del team, Frank Williams e Patrick Head (il quale tra l'altro progett\u00f2 la FW11).\nScheda tecnica Williams FW11.\nMotore\nTrasmissione\nAutotelaio\nDimensioni e peso"}
{"id": "1540188", "revid": "110157", "url": "https://it.wikipedia.org/wiki?curid=1540188", "title": "Solfito reduttasi (NADPH)", "text": "La solfito reduttasi (NADPH) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima e una ferro-flavoproteina (FAD ed FMN)."}
{"id": "1540189", "revid": "110157", "url": "https://it.wikipedia.org/wiki?curid=1540189", "title": "Ipotaurina deidrogenasi", "text": "La ipotaurina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una molibdoemoproteina."}
{"id": "1540191", "revid": "110157", "url": "https://it.wikipedia.org/wiki?curid=1540191", "title": "2-ossopropil-CoM reduttasi (carbossilante)", "text": "La 2-ossopropil-CoM reduttasi (carbossilante) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche su tioeteri aventi una catena lunga dal lato \"osso\". L'enzima \u00e8 il secondo componente di un sistema enzimatico composto anche dalla 2-idrossipropil-CoM liasi (), dalla 2-(R)-idrossipropil-CoM deidrogenasi () e dalla 2-(S)-idrossipropil-CoM deidrogenasi (), coinvolto nella carbossilazione degli epossialcani nella linea Py2 di \"Xanthobacter\"."}
{"id": "1540192", "revid": "1543377", "url": "https://it.wikipedia.org/wiki?curid=1540192", "title": "Cistina reduttasi", "text": "La cistina reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1540193", "revid": "1543377", "url": "https://it.wikipedia.org/wiki?curid=1540193", "title": "Glutatione-disolfuro reduttasi", "text": "La glutatione-disolfuro reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina dimerica (FAD); la sua attivit\u00e0 dipende da un gruppo disolfuro redox-attivo presente in ogni centro attivo."}
{"id": "1540195", "revid": "1543377", "url": "https://it.wikipedia.org/wiki?curid=1540195", "title": "Proteina-disolfuro reduttasi", "text": "La proteina-disolfuro reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1540196", "revid": "110157", "url": "https://it.wikipedia.org/wiki?curid=1540196", "title": "Tioredossina-disolfuro reduttasi", "text": "La tioredossina-disolfuro reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). "}
{"id": "1540197", "revid": "110157", "url": "https://it.wikipedia.org/wiki?curid=1540197", "title": "CoA-glutatione reduttasi", "text": "La CoA-glutatione reduttasi \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 una flavoproteina. Il substrato \u00e8 un disolfuro misto. Pu\u00f2 essere identico a EC 1.8.1.9 tioredossina-disolfuro reduttasi."}
{"id": "1540198", "revid": "110157", "url": "https://it.wikipedia.org/wiki?curid=1540198", "title": "Asparagusato reduttasi", "text": "La asparagusato reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche sul lipoato."}
{"id": "1540199", "revid": "110157", "url": "https://it.wikipedia.org/wiki?curid=1540199", "title": "Tripanotione-disolfuro reduttasi", "text": "La tripanotione-disolfuro reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nIl tripanotione disolfuro \u00e8 la forma ossidata della \"N\"1,\"N\"8-bis(glutationil)-spermidina presente in \"Crithidia fasciculata\", un parassita degli insetti. L'enzima di tale specie \u00e8 una flavoproteina la cui attivit\u00e0 \u00e8 dipendente dallo stato redox di una cistina presente nel sito attivo\".\""}
{"id": "1540200", "revid": "1543377", "url": "https://it.wikipedia.org/wiki?curid=1540200", "title": "Bis-gamma-glutamilcistina reduttasi", "text": "La bis-gamma-glutamilcistina reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nAltamente specifico. Non \u00e8 identico a EC 1.8.1.7 glutatione-disolfuro reduttasi o a EC 1.8.1.14 CoA-disolfuro reduttasi."}
{"id": "1540201", "revid": "1543377", "url": "https://it.wikipedia.org/wiki?curid=1540201", "title": "CoA-disolfuro reduttasi", "text": "La CoA-disolfuro reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina differente dalla cistina reduttasi, dalla glutatione-disolfuro reduttasi o dalla bis-gamma-glutamilcistina reduttasi. Mentre l'enzima presente in \"Staphylococcus aureus\" presenta una notevole preferenza per il NADPH, quello dell'archeobatterio \"Pyrococcus horikoshii\" pu\u00f2 usare efficientemente sia NADH che NADPH."}
{"id": "1540203", "revid": "110157", "url": "https://it.wikipedia.org/wiki?curid=1540203", "title": "Micotione reduttasi", "text": "La micotione reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima contiene FAD. Non agisce con il glutatione, il tripanotione o il coenzima A come substrati."}
{"id": "1540204", "revid": "110157", "url": "https://it.wikipedia.org/wiki?curid=1540204", "title": "Solfito deidrogenasi", "text": "La solfito deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 associato al citocromo \"c\"-551."}
{"id": "1540205", "revid": "110157", "url": "https://it.wikipedia.org/wiki?curid=1540205", "title": "Tiosolfato deidrogenasi", "text": "La tiosolfato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1540206", "revid": "287204", "url": "https://it.wikipedia.org/wiki?curid=1540206", "title": "Solfito ossidoreduttasi", "text": "La solfito ossidasi \u00e8 un enzima che catalizza l'ossidazione del solfito a solfato secondo la seguente reazione:\nSO32- + O2 + H2O SO42- + H2O2\nL'enzima \u00e8 fa parte della famiglia dei molibdo-enzimi mononucleari. Nell'uomo la solfito ossidasi rappresenta l'unico enzima essenziale individuato di tale famiglia. Il gruppo delle solfito ossidasi si compone di due sottoclassi in base alla loro capacit\u00e0 di trasferire elettroni all'ossigeno molecolare, le solfito ossidasi (SO, trovate in animali e piante) e le solfito deidrogenasi (SDH, trovate in batteri).\nNegli animali la reazione catalizzata catalizza dalla SO \u00e8 fisiologicamente vitale. Essa rappresenta il passaggio finale nella degradazione ossidativa degli aminoacidi contenenti zolfo, cisteina e metionina, fondamentale per la disintossicazione di solfito in eccesso. La carenza di SO \u00e8 una malattia genetica mortale che porta a morte precoce, mentre una alterata attivit\u00e0 di SO \u00e8 implicata nella neurotossicit\u00e0 da solfito.\nCarenza nell'uomo.\nSolfito ossidasi \u00e8 essenziale nell'ultimo stadio della metabolizzazione di aminoacidi contenenti zolfo come cisteina e metionina. La mancanza di una solfito ossidasi funzionale causa una malattia nota come carenza di solfito ossidasi. Questa malattia rara, ma fatale, provoca disturbi neurologici, ritardo mentale, malformazioni fisiche, il degrado del cervello, e la morte. La causa della mancanza di una solfito ossidasi funzionale pu\u00f2 derivare da una mutazione puntiforme nell'enzima o un difetto genetico che porta alla mancanza del cofattore molibdopterina. Entrambe causano un pericoloso innalzamento della concentrazione di solfito nei fluidi corporei. La mutazione puntiforme compromette la struttura dell'enzima e di consuquenza l'ossidazione del solfito. La carenza di cofattore molibdeno \u00e8 causata da un disturbo nella sua biosintesi. Oltre alla non maturazione della solfito ossidasi esso comporta anche la non maturazione di altri enzimi quali la xantina ossidoriduttasi e la aldeide ossidasi. Nonostante sia difficile distinguere tra le due forme di carenza di solfito ossidasi, in alcuni casi della seconda forma una possibile terapia consiste nella somministrazione di molibdato.\nStrutture.\nNegli animali la SO \u00e8 un dimero di cui ogni monomero possiede tre domini. Un primo dominio (9 kDa) \u00e8 associato a un eme di un tipo \"b\" (Dominio Eme, DE), un secondo contenente il cofattore molibdeno (dominio Moco, DM) e un terzo dominio coinvolto nella dimerizzazione tra i due monomeri. Il DE e il DM sono collegati da un flessibile laccio di raccordo di circa 10 amminoacidi. Nel meccanismo di ossidazione del solfito il citocromo c \u00e8 usato come accettore di elettroni fisiologico in aggiunta all'ossiggeno.\nIn contrasto alla conservata architetture degli enzimi vertebrati e vegetali, gli enzimi batterici ossidanti il solito sono molto pi\u00f9 vari in termini di struttura. Sono stati individuate strutture eterodimeriche, omodimeriche e perfino monomeriche, tutte sempre contenenti un Moco e un gruppo eme. \nAbbastanza comunemente per\u00f2 la struttura \u00e8 come nel caso della solfito deidrogenasi un eterodimero \u03b1\u03b2, costituito da una subunit\u00e0 contenente un Moco e una contenente un \"C552\". L'accettore di elettroni naturale per SDH sembra essere il citocromo c550 come osservato per quella derivata da \"Thiobacillus Novellus\". \nLa SO vegetale, come quella da \"Arabidopsis thaliana\", consiste in un semplice dominio legante il Moco mentre \u00e8 completamente assente un dominio contenente eme. \u00c8 stato dimostrato che l'ossigeno agisce come accettore terminale di elettroni per la SO vegetale.\nMeccanismo catalitico.\nIl solfito viene ossidato a solfato al cofattore Moco, e gli equivalenti riducenti vengono trasferiti all'eme, che a sua volta riduce il trasportatore terminale di elettroni, il citocromo \"c\". La semireazione riduttiva della sequenza catalitica comporta la reazione dell'enzima ossidato con solfito per produrre l'enzima ridotto e solfato, mentre la semireazione ossidativa comporta la reazione della solfito ossidasi con citocromo \"c\" per ottenere l'enzima ossidato e il ridotto citocromo \"c\". Mentre l'ossidazione del solfito avviene con un trasferimento di 2 elettroni, la riossidazione del Moco avviene per mezzo di due successive trasferimenti elettronici da 1 elettrone da parte dell'eme per trasferimento elettronico intramolecolare (TEI). Il trasferimento tra citocromo \"c\" e l'eme della solfito ossidasi \u00e8 di solo 1 elettrone per volta.\nLa semireazione riduttiva inizia con la reazione del Mo(VI), nella SO completamente ossidata, con solfito per produrre solfato. La forma transitoria di Mo(IV) / Fe(III) tramite un trasferimento elettronico intramolecolare (TEI) genera la forma Mo(V) / Fe(II). La semireazione ossidativa d\u00e0 luogo prima alla forma ridotta, Mo(V) / Fe(III) tramite trasferimento di un elettrone al citocromo \"c\" esogeno. Un secondo TEI, formando Mo(VI) / Fe(II) seguita da riduzione di un secondo equivalente di citocromo \"c\", rigenera l'enzima completamente ossidato nello stato Mo(VI) / Fe(III).\nPer compiere il proprio ciclo catalitico la solfito ossidasi animale ha bisogno di un riarrangiamento strutturale. Un orientamento produttivo deve avvenire prima del TEI, il che suggerisce che i centri contenenti il Mo e il Fe richiedano un posizionamento delicato e preciso per l'orientamento e l'avvcinamento della coppia redox. Il raccordo flessibile tra i due domini costituenti la proteina fornisce al dominio eme (DE) la mobilit\u00e0 necessaria per consentire alla sua faccia caricata negativamente di interagire elettrostaticamente con il dominio Moco (DM) carico positivamente. Una volta avvenuto il TEI, il DE si allontana dal DM per interagire con il citocromo \"c\" caricato positivamente. La flessibilit\u00e0 sembra garantire sia il trasferimento intra- che intermolecolare di elettroni. \nLa velocit\u00e0 di reazione nel TEI \u00e8 influenzata da svariati fattori come gli ioni Cl-, SO42- e PO43- che possiedono differenti effetti inibitori, il pH e la forza ionica che ne determinano le interazioni di carica e la viscosit\u00e0 che probabilmente condiziona la mobilit\u00e0 dei domini .\nNel batterica SDH contrariamente, l'eterodimero comprendente le subunit\u00e0 Moco ed Eme sono vincolanti ed occupano posizioni fisse durante la catalisi."}
{"id": "1540208", "revid": "1543377", "url": "https://it.wikipedia.org/wiki?curid=1540208", "title": "Tiolo ossidasi", "text": "La tiolo ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nR pu\u00f2 essere =S o =O, oppure una variet\u00e0 di altri gruppi. L'enzima non \u00e8 specifico per R\u2032."}
{"id": "1540209", "revid": "110157", "url": "https://it.wikipedia.org/wiki?curid=1540209", "title": "Glutatione ossidasi", "text": "La glutatione ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Agisce anche, pi\u00f9 lentamente, sulla -cisteina e molti altri tioli."}
{"id": "1540210", "revid": "110157", "url": "https://it.wikipedia.org/wiki?curid=1540210", "title": "Metanotiolo ossidasi", "text": "La metanotiolo ossidasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1540211", "revid": "110157", "url": "https://it.wikipedia.org/wiki?curid=1540211", "title": "Prenilcisteina ossidasi", "text": "La prenilcisteina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 una flavoproteina (FAD). Rompe il legame tioetere della \"S-\"prenil--cisteina, cos\u00ec come quello della \"S-\"farnesilcisteina e della \"S-\"geranilgeranilcisteina. \"N-\"Acetil-prenilcisteina and peptidi prenilcisteinilici non sono substrati. Pu\u00f2 rappresentare l'ultima reazione nella degradazione di proteine prenilate nei tessuti dei mammiferi. All'inizio si pensava fosse una semplice ligasi per cui fu classificata come EC 4.4.1.18."}
{"id": "1540212", "revid": "110157", "url": "https://it.wikipedia.org/wiki?curid=1540212", "title": "Glutatione-omocistina transidrogenasi", "text": "La glutatione-omocistina transidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nLe reazioni catalizzate da questo enzima e da altri di questa subclasse possono essere simili a quelle catalizzate dalla glutatione trasferasi ."}
{"id": "1540213", "revid": "1543377", "url": "https://it.wikipedia.org/wiki?curid=1540213", "title": "Proteina-disolfuro reduttasi (glutatione)", "text": "La proteina-disolfuro reduttasi (glutatione) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima riduce l'insulina e diverse altre proteine."}
{"id": "1540214", "revid": "110157", "url": "https://it.wikipedia.org/wiki?curid=1540214", "title": "Glutatione-CoA-glutatione transidrogenasi", "text": "La glutatione-CoA-glutatione transidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1540215", "revid": "110157", "url": "https://it.wikipedia.org/wiki?curid=1540215", "title": "Glutatione-cistina transidrogenasi", "text": "La glutatione-cistina transidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1540216", "revid": "1543377", "url": "https://it.wikipedia.org/wiki?curid=1540216", "title": "Metionina-S-ossido reduttasi", "text": "La metionina-\"S\"-ossido reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nNella reazione inversa, il ditiotreitolo pu\u00f2 sostituire la tioredossina ridotta, ed altri metil sulfossidi possono sostituire la metionina sulfossido."}
{"id": "1540219", "revid": "121379910", "url": "https://it.wikipedia.org/wiki?curid=1540219", "title": "Proteina-metionina-S-ossido reduttasi", "text": "La proteina-metionina-\"S\"-ossido reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nIl ditiotreitolo (ma non il 2-mercaptoetanolo) \u00e8 in grado di sostituire la tioredoxina ridotta nella reazione inversa. L'enzima non agisce sulla metionina libera (a differenza della metionina-\"S\"-ossido reduttasi)."}
{"id": "1540220", "revid": "228587", "url": "https://it.wikipedia.org/wiki?curid=1540220", "title": "Enzima-tiolo transidrogenasi (glutatione-disolfuro)", "text": "La enzima-tiolo transidrogenasi (glutatione-disolfuro) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima converte la xantina deidrogenasi in xantina ossidasi , in presenza di glutatione disolfuro; riduce anche i legami disolfuro della ricina. Non \u00e8 inibito dal Cu o da reagenti tiolici."}
{"id": "1540221", "revid": "110157", "url": "https://it.wikipedia.org/wiki?curid=1540221", "title": "Fosfoadenilil-solfato reduttasi (tioredossina)", "text": "La fosfoadenilil-solfato reduttasi (tioredossina) \u00e8 un enzima appartenente alla classe delle ossidoreduttasi, che catalizza la seguente reazione:\nSpecifica per PAPS. L'enzima prodotto da \"Escherichia coli\" pu\u00f2 usare tioredossine da altre specie."}
{"id": "1540222", "revid": "112820433", "url": "https://it.wikipedia.org/wiki?curid=1540222", "title": "Adenilil-solfato reduttasi (glutatione)", "text": "La adenilil-solfato reduttasi (glutatione) \u00e8 un enzima appartenente alla classe delle ossidoreduttasi, che catalizza la seguente reazione:\nQuesto enzima si differenzia da EC 1.8.99.2, adenilil-solfato reduttasi (accettore), dacch\u00e9 usa glutatione come riducente. Il glutatione pu\u00f2 essere sostituito dalla \u03b3-glutamilcisteina o dal ditiotreitolo, ma non da: tioredossina, glutaredossina o mercaptoetanolo. L'enzima proveniente dal crescione ad \"orecchio di topo\", \"Arabidopsis thaliana\", contiene un dominio glutaredossina-simile. L'enzima si ritrova anche in altri eucarioti fotosintetici, per esempio, nella Pervinca del Madagascar, \"Catharanthus roseus\" e nell'alga verde cava \"Enteromorpha intestinalis.\""}
{"id": "1540223", "revid": "1543377", "url": "https://it.wikipedia.org/wiki?curid=1540223", "title": "Adenilil-solfato reduttasi (tioredossina)", "text": "La adenilil-solfato reduttasi (tioredossina) \u00e8 un enzima appartenente alla classe delle ossidoreduttasi, che catalizza la seguente reazione:\nL'uso dell'adenilil solfato, in luogo del fosfoadenilil solfato, distingue tale enzima dal EC 1.8.4.8, fosfoadenilil-solfato reduttasi (tioredossina). Usa la tioredossina come donatore di elettroni, e non il glutatione o altri donatori, distinguendolo dalla EC 1.8.4.9 adenilil-solfato reduttasi (glutatione) e dalla EC 1.8.99.2 adenilil-solfato reduttasi."}
{"id": "1540224", "revid": "1543377", "url": "https://it.wikipedia.org/wiki?curid=1540224", "title": "Glutatione deidrogenasi (ascorbato)", "text": "La glutatione deidrogenasi (ascorbato) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1540225", "revid": "110157", "url": "https://it.wikipedia.org/wiki?curid=1540225", "title": "Tiosolfato deidrogenasi (chinone)", "text": "La tiosolfato deidrogenasi (chinone) \u00e8 un enzima appartenente alla classe delle ossidoreduttasi, che catalizza la seguente reazione:\nLa reazione pu\u00f2 procedere anche con il ferrocianuro come accettore di elettroni, ma pi\u00f9 lentamente. Diversamente dalla tiosolfato deidrogenasi , questo enzima non pu\u00f2 utilizzare il citocromo \"c\" come accettore."}
{"id": "1540226", "revid": "1573940", "url": "https://it.wikipedia.org/wiki?curid=1540226", "title": "Solfito reduttasi (ferrodossina)", "text": "La solfito reduttasi (ferrodossina) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una ferro-proteina."}
{"id": "1540228", "revid": "1543377", "url": "https://it.wikipedia.org/wiki?curid=1540228", "title": "CoB-CoM eterodisolfuro reduttasi", "text": "La CoB-CoM eterodisolfuro reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nQuesto enzima si rinviene negli archaea produttori di metano, particolarmente nelle specie di \"Methanosarcina\", e rigenera il coenzima M e il coenzima B dopo l'azione di EC 2.8.4.1, coenzima-B solfoetiltiotransferasi. Contiene (per ciascuna unit\u00e0 eterodimerica) due distinti gruppi eme di tipo \"b\" e due gruppi [4Fe-4S]. Altamente specifico per entrambi i coenzimi M e B. Reagisce con vari derivati della fenazina, tra cui la 2-idrofenazina e la 2-bromofenazina."}
{"id": "1540230", "revid": "110157", "url": "https://it.wikipedia.org/wiki?curid=1540230", "title": "Sulfiredossina", "text": "La sulfiredossina \u00e8 un enzima appartenente alla classe delle ossidoreduttasi, che catalizza la seguente reazione:\nNel corso della reazione della perossiredossina , il suo residuo di cisteina \u00e8 ossidato ad acido solfenico, \"S\"-idrossicisteina, e poi di nuovo ridotto a cisteina. Occasionalmente, il residuo \"S\"-idrossicisteina \u00e8 ulteriormente ossidato ad acido solfinico, \"S\"-idrossi-\"S\"-ossocisteina, inattivando l'enzima. La reduttasi fornisce un meccanismo per la rigenerazione della forma attiva della perossiredossina, come la forma perossiredossina-(\"S\"-idrossicisteina). Apparentemente, la reduttasi prima catalizza la fosforilazione del gruppo -S(O)-OH, per mezzo di ATP, per produrre -S(O)-\"O\"-\"P\", che \u00e8 attaccato dalla perossiredossina tramite il residuo di cisteina, formando un ponte -S(O)-\"S\"- tra i due enzimi. Successivamente rompe questo legame, lasciando la perossiredossina come acido solfenico e la reduttasi come tiolo."}
{"id": "1540232", "revid": "1915706", "url": "https://it.wikipedia.org/wiki?curid=1540232", "title": "Solfito reduttasi", "text": "La solfito reduttasi \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 una ferro-proteina. Una possibile stechiometria \u00e8 6 molecole di metilviologeno ridotto per un solfito prodotto."}
{"id": "1540233", "revid": "110157", "url": "https://it.wikipedia.org/wiki?curid=1540233", "title": "Adenilil-solfato reduttasi", "text": "La adenilil-solfato reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una ferro-flavoproteina (FAD). Il metil viologeno pu\u00f2 agire da accettore."}
{"id": "1540235", "revid": "1543377", "url": "https://it.wikipedia.org/wiki?curid=1540235", "title": "Idrogenosolfito reduttasi", "text": "La idrogenosolfito reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nIl metilviologeno pu\u00f2 agire come accettore. L'enzima \u00e8 una siroemeproteina contenente centri ferro-zolfo (P-582)."}
{"id": "1540236", "revid": "122161738", "url": "https://it.wikipedia.org/wiki?curid=1540236", "title": "Williams FW11B", "text": "La Williams FW11B fu la vettura da competizione utilizzata nel Campionato mondiale di Formula 1 1987 dalla Williams F1, con la quale ottenne il titolo piloti e costruttori.\nFW11 evoluzione.\nLa FW11B era molto simile alla vettura usata l'anno precedente fatta eccezione per il nome, che si distingueva da quello della vecchia Williams FW11 solo per la B in pi\u00f9 nella sigla. Questa scelta dipese da vari fattori, ma uno dei pi\u00f9 importanti fu senza dubbio il fatto che la vettura si fosse dimostrata estremamente competitiva tanto che l'anno prima vinse pi\u00f9 gare di qualsiasi altra macchina: nel 1986 ottenne cos\u00ec senza problemi il mondiale costruttori e solo per caso non riusc\u00ec a vincere anche il mondiale piloti. Come detto, essendo un'evoluzione della monoposto della stagione precedente, la FW11B non si discostava molto dalla sua progenitrice nonostante presentasse delle piccole differenze: i progettisti Patrick Head e Frank Dernie migliorarono il sistema di raffreddamento del motore, che in un qualche occasione caus\u00f2 dei ritiri, disegnando delle feritoie pi\u00f9 grandi per lo smaltimento termico dei radiatori. Allo stesso tempo, per migliorare l'aderenza dell'avantreno, utilizzarono un alettone anteriore con delle paratie laterali maggiorate, in modo da incrementare la deportanza.\nInoltre si cerc\u00f2 di sfruttare al massimo l'effetto Venturi sotto la scocca, con un nuovo disegno del fondo piatto ed una scanalatura sotto le pance laterali. La Honda cerc\u00f2 invece di migliorare il V6 biturbo, che ora consumava meno e manteneva livelli di potenza abbastanza elevati, nonostante le nuove restrizioni tecniche sui propulsori.\nDue titoli in un anno.\nLa decisione di mantenere quasi totalmente l'auto invariata si rivel\u00f2 vincente per la Williams: la squadra fu di gran lunga superiore a tutte le altre, lasciando agli avversari solo le briciole. Delle 16 gare disputate, la Williams ne vinse 9 mentre le restanti se le spartirono McLaren, Lotus e Ferrari, le quali potevano battersi solo per il secondo posto, vista l'egemonia della squadra di Sir Frank Williams.\nUn dato spaventoso \u00e8 quello che riguarda le pole position; nel 1986 andarono quasi tutte ad Ayrton Senna e alla sua Lotus, che in qualifica era una spanna sopra a tutti gli altri, ma nel 1987 la Williams, con un'auto praticamente pi\u00f9 vecchia di un anno rispetto alla concorrenza, conquist\u00f2 12 pole su 16: Nigel Mansell e Nelson Piquet risultarono essere estremamente regolari e grazie a ben quattro doppiette incrementarono al massimo il vantaggio nella classifica costruttori. Piquet in particolare si dimostr\u00f2 molto costante, dato che concluse 13 gare su 16 (pi\u00f9 di ogni altro pilota), e in 12 occasioni and\u00f2 a punti, salendo 11 volte sul podio. Per 9 gare consecutive (dal Gran Premio di Monaco al Gran Premio del Portogallo), and\u00f2 a podio e per 8 gare consecutive (dal Gran Premio di Monaco al Gran Premio d'Italia), concluse le corse in prima o seconda posizione.\nMansell non termin\u00f2 tante gare quanto il compagno, a causa di incidenti e ritiri legati a questioni tecniche, per\u00f2 vinse pi\u00f9 gare.\nTuttavia non riusc\u00ec a vincere il titolo, che and\u00f2 a Piquet, e la Williams si aggiudic\u00f2 sia il campionato costruttori che quello piloti in un solo anno.\nNella penultima gara dell'anno a Suzuka, Mansell usc\u00ec di pista durante le prove di qualificazione, e and\u00f2 ad impattare violentemente contro le barriere di contenimento a bordo pista. Questo incidente caus\u00f2 un infortunio al pilota, che non pot\u00e9 prendere parte alla corsa, e non si present\u00f2 nemmeno all'ultimo gran premio stagionale in Australia. In questo modo Piquet vinse il titolo, anche perch\u00e9 nessun altro pilota, aveva punti a sufficienza per contrastarlo. Piquet ottiene il suo terzo ed ultimo mondiale, dopo il quale lasci\u00f2 la Williams per trasferirsi alla Lotus, in quanto all'interno della squadra britannica non si trovava pi\u00f9 a proprio agio, e i suoi tecnici mostravano insofferenza nei suoi confronti, preferendo alle sue vittorie, quelle di Mansell il quale \u00e8 inglese.\nMansell venne sostituito nell'ultima gara da Riccardo Patrese, che nonostante non avesse brillato, poich\u00e9 part\u00ec settimo e chiuse nono (dunque senza punti), sar\u00e0 il compagno di Mansell l'anno seguente sempre alla Williams.\nScheda tecnica Williams FW11B.\nMotore\nTrasmissione\nAutotelaio\nDimensioni e peso\nCollegamenti esterni.\nWilliams-Honda FW11B, il missile turbo di Nelson Piquet, su f1race.it"}
{"id": "1540237", "revid": "1573940", "url": "https://it.wikipedia.org/wiki?curid=1540237", "title": "Nitrato reduttasi (citocromo)", "text": "La nitrato reduttasi (citocromo) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1540238", "revid": "1573940", "url": "https://it.wikipedia.org/wiki?curid=1540238", "title": "Ferro-citocromo-c reduttasi", "text": "La ferro-citocromo-c reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una ferro-proteina."}
{"id": "1540239", "revid": "110157", "url": "https://it.wikipedia.org/wiki?curid=1540239", "title": "Trans-acenaftene-1,2-diolo deidrogenasi", "text": "La trans-acenaftene-1,2-diolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nAlcune preparazioni utilizzano anche NAD."}
{"id": "1540240", "revid": "110157", "url": "https://it.wikipedia.org/wiki?curid=1540240", "title": "L-ascorbato-citocromo-b5 reduttasi", "text": "La L-ascorbato-citocromo-b5 reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1540242", "revid": "2209287", "url": "https://it.wikipedia.org/wiki?curid=1540242", "title": "Pietro Trifone", "text": "Biografia.\nTrifone insegna Storia della lingua italiana nel Dipartimento di Studi letterari, filosofici e di storia dell'arte dell'Universit\u00e0 degli studi di Roma \"Tor Vergata\". In precedenza ha svolto la sua attivit\u00e0 di ricerca e di docenza all'Universit\u00e0 di Roma \"La Sapienza\", all'Universit\u00e0 di Chieti-Pescara \"Gabriele d'Annunzio\" e all'Universit\u00e0 per stranieri di Siena.\n\u00c8 autore con Maurizio Dardano di una grammatica di riferimento della lingua italiana. Con Luca Serianni ha curato una \"Storia della lingua italiana\" in tre volumi. Negli studi sul teatro, sulla stampa popolare, sulle scritture irregolari dei semialfabeti, sui filoni eccentrici della letteratura italiana, Trifone ha messo in risalto l'importanza di tradizioni linguistiche e culturali alternative, segnate da vivaci sperimentalismi e infrazioni ai codici dominanti.\nIl volume \"Lingua e identit\u00e0\" illustra la funzione svolta dall'italiano come collante civile della nazione, pur con difficolt\u00e0 e ritardi di varia natura. In altre opere il discorso verte sulla dialettica tra norma e uso, tra unit\u00e0 e disunit\u00e0 linguistica italiana: \"Malalingua\", \"Storia linguistica dell'Italia disunita\", \"Pocoinchiostro\" (soprannome di un giovane che nell'Ottocento scriveva lettere di ricatto per le bande di briganti analfabeti). In particolare, si deve a Trifone la scoperta di quella che sembra essere l'unica confessione di una \"strega\" del Cinquecento scritta di proprio pugno dalla stessa interessata, e non soltanto trasmessa attraverso il filtro interpretativo di un verbale giudiziario.\nDal 1996 al 2004 \u00e8 stato rettore dell'Universit\u00e0 per stranieri di Siena. A questo periodo risale l'istituzione e l'attivazione nel secondo ateneo senese - gi\u00e0 \"Scuola di Lingua e Cultura Italiana per Stranieri\" - di regolari corsi di laurea, di specializzazione e di dottorato, formalmente riconosciuti dal Ministero dell'Istruzione, dell'Universit\u00e0 e della Ricerca e aperti a studenti sia italiani che stranieri. \n\u00c8 condirettore delle riviste \u00ab La lingua italiana. Storia, strutture, testi \u00bb e \u00abCarte di viaggio. Studi di lingua e letteratura italiana\u00bb, nonch\u00e9 membro di varie associazioni di studiosi e accademie, tra cui l'Accademia della Crusca, l'Accademia dell'Arcadia e l'Istituto Nazionale di Studi Romani. \u00c8 Presidente dell'ASLI Associazione per la Storia della Lingua Italiana per il triennio 2021-2023."}
{"id": "1540243", "revid": "110157", "url": "https://it.wikipedia.org/wiki?curid=1540243", "title": "Prva liga SR Jugoslavije 1993-1994", "text": "L'edizione 1993-94 del campionato jugoslavo fu la seconda della Repubblica Federale di Jugoslavia e vide la vittoria finale del .\nCapocannoniere del torneo fu Savo Milo\u0161evi\u0107 (), con 21 reti.\nFormula.\nLe 20 squadre vengono divise in due gironi all'italiana andata e ritorno; le migliori squadre della stagione precedente sono inserite nel Gruppo A, le rimanenti in quello B.\nAlla conclusione delle 18 giornate disputate in autunno, le ultime 4 squadre del Gruppo A passano nel Gruppo B e vengono sostituite dalle migliori 4 del Gruppo B. In base al piazzamento vengono assegnati punti-bonus (in base a piazzamento e punti sul campo) che le squadre si portano in dote nella fase primavera.\nAl termine delle 18 giornate disputate in primavera:La vincitrice del Gruppo A \u00e8 campione di R.F.Jugoslavia.Le quattro squadre piazzatesi fra il 7\u00ba e 10\u00ba posto del Gruppo A passano al Gruppo B Autunno della stagione successiva.Le prime quattro del Gruppo B passano al Gruppo A Autunno della stagione successiva.Le squadre piazzatesi al 7\u00ba e 8\u00ba posto del Gruppo B disputano gli spareggi contro 3\u00aa e 4\u00aa di Druga Liga 1993-1994.Le ultime due del Gruppo B retrocedono in Druga Liga 1994-1995.\nNon sono disponibili posti per le coppe europee a causa della squalifica inflitta dalla UEFA per via delle guerre jugoslave.\n SISTEMA PUNTI-BONUS: (assegnati dopo la fase autunnale)\n In base alla posizione: In base ai punti conquistati sul campo:\n 1\u00ba posto: A \u2192 7 punti; B \u2192 3 punti 27-29 punti: 6 punti\n 2\u00ba posto: A \u2192 6 punti; B \u2192 2 punti 24-26 punti: 5 punti\n 3\u00ba posto: A \u2192 5 punti; B \u2192 1 punto 21-23 punti: 4 punti\n 4\u00ba posto: A \u2192 5 punti; B \u2192 1 punto 18-20 punti: 3 punti\n 5\u00ba posto: A \u2192 4 punti; B \u2192 4 punti 15-17 punti: 2 punti\n 6\u00ba posto: A \u2192 4 punti; B \u2192 3 punti 12-14 punti: 1 punto\n 7\u00ba posto: A \u2192 5 punti; B \u2192 2 punti 0-11 punti: 0 punti\n 8\u00ba posto: A \u2192 4 punti; B \u2192 2 punti\n 9\u00ba posto: A \u2192 3 punti; B \u2192 1 punto\n 10\u00ba posto: A \u2192 3 punti; B \u2192 1 punto\nSquadre.\nSquadra campione.\n\"(giocatore-presenze-reti)\"\nFase primavera.\nSpareggi salvezza.\nA questi spareggi partecipano:\nGli abbinamenti sono stati Kikinda v Loznica e Sutjeska v Novi Pazar e i vincitori sono stati Sutjeska (che mantiene il posto in Prva Liga) e Loznica (che cos\u00ec viene promosso).\nClassifica.\n La classifica sottostante \u00e8 puramente indicativa. Le classifiche cui fare riferimento per i verdetti della stagione successiva sono quelle della fase primavera.\nClassifica marcatori.\nFonte: Gol(a) istina - Kraljevi strelaca"}
{"id": "1540244", "revid": "767487", "url": "https://it.wikipedia.org/wiki?curid=1540244", "title": "Il mago di Oz (film 1914)", "text": "Il mago di Oz \u00e8 un film muto del 1914, diretto da J. Farrell MacDonald, ispirato ai libri di L. Frank Baum reimpostato per\u00f2 con alcune modifiche strutturali differenti dal romanzo.\nI titoli originali del film sono andati persi e sono stati sostituiti con quelli realizzati negli anni sessanta da Dick Martin (artista di Chicago che illustr\u00f2 molti dei Libri di Oz), i quali contengono alcuni errori di cui il pi\u00f9 grossolano rimane certamente l'errata attribuzione della regia allo stesso Baum."}
{"id": "1540256", "revid": "188323", "url": "https://it.wikipedia.org/wiki?curid=1540256", "title": "Distribuzione SV", "text": ""}
{"id": "1540257", "revid": "1632387", "url": "https://it.wikipedia.org/wiki?curid=1540257", "title": "Spilla di sicurezza", "text": "La spilla di sicurezza (o spilla da balia perch\u00e9 utilizzata in questa professione) \u00e8 una spilla che permette di congiungere due strati di materiale sottile, limitando il rischio di pungersi quando l'utensile \u00e8 chiuso. \nViene usata per collegare tessuti, soprattutto sul corpo, in modo provvisorio ma solido; il nome \"da balia\" deriva dall'uso che se ne faceva per chiudere i pannolini dei neonati quando i pannolini erano di stoffa.\nStoria.\nQuesta spilla ha origini molto lontane: le fibule della preistoria erano congegnate come le moderne spille di sicurezza. Le prime fibule risalgono all'et\u00e0 del bronzo e l'utensile, cui venne conferito anche valore d'ornamento, ebbe un'ampia diffusione in tutta l'area mediterranea; l'utilizzo cess\u00f2 verso il VI secolo. Servivano per chiudere mantelli e abiti.\nLa moderna versione si deve all'inventore americano Walter Hunt che la brevett\u00f2 il 10 aprile 1849.\nStruttura.\n\u00c8 costruita con un filo sottile d'acciaio cromato piegato a formare un ovale schiacciato, di cui una sezione forma un ago o ardiglione a punta acuminata. All'estremit\u00e0 che corrisponde alla punta dell'ardiglione un elemento di lamiera stampata forma la \"testa\", sede in cui la punta dell'ardiglione si incastra. All'altra estremit\u00e0 vi \u00e8 un fermo, per non far scivolare il tessuto dal lato dell'ardiglione all'altro; pu\u00f2 essere un giro del filo stesso che forma la spilla (molla) o una pallina di metallo forata ed infilata nella spilla (fermapieghe). Le spille molto grandi, come quelle usate tradizionalmente per chiudere i kilt, sono realizzate solo con il filo opportunamente piegato e attorcigliato."}
{"id": "1540260", "revid": "188323", "url": "https://it.wikipedia.org/wiki?curid=1540260", "title": "Distribuzione RCV", "text": ""}
{"id": "1540262", "revid": "287204", "url": "https://it.wikipedia.org/wiki?curid=1540262", "title": "Serie A 1975-1976 (pallavolo maschile)", "text": "La Serie A maschile FIPAV 1975-76 fu la 31\u00aa edizione del principale torneo pallavolistico italiano organizzato dalla FIPAV.\nAl torneo presero parte sedici squadre, divise in quattro gironi da quattro squadre e poi inserite nei gironi Scudetto e Trofeo Federale. Il titolo and\u00f2 alla Panini Modena, dopo uno spareggio vinto per 3-0 (15-12, 15-12, 15-5) a Milano il 16 maggio 1976, battendo la Klippan Torino."}
{"id": "1540263", "revid": "188323", "url": "https://it.wikipedia.org/wiki?curid=1540263", "title": "Distribuzione OHV", "text": ""}
{"id": "1540267", "revid": "767487", "url": "https://it.wikipedia.org/wiki?curid=1540267", "title": "Il mago di Oz (film 1925)", "text": "Il mago di Oz (\"Wizard of Oz\") \u00e8 un film muto del 1925, per la regia di Larry Semon, tratto dai libri di L. Frank Baum. Fra gli interpreti Oliver Hardy (famoso Ollio del duo \"Stanlio &amp; Ollio\") nel ruolo del boscaiolo di latta oltre a Semon che interpreta il giocattolaio che racconta la storia e l'uomo di paglia.\nIl film fu uno degli ultimi e pi\u00f9 felici del regista, sceneggiatore e attore Larry Semon, pi\u00f9 conosciuto come la maschera comica di Ridolini. Infatti egli morir\u00e0 tre anni dopo nel 1928 per una polmonite, dopo essere caduto in disgrazia."}
{"id": "1540278", "revid": "174925", "url": "https://it.wikipedia.org/wiki?curid=1540278", "title": "Historia dello studio di Napoli", "text": ""}
{"id": "1540281", "revid": "1305772", "url": "https://it.wikipedia.org/wiki?curid=1540281", "title": "The Sims Life Stories", "text": "The Sims Life Stories \u00e8 un simulatore di vita reale sviluppato dalla Maxis e distribuito dalla EA Games, pubblicato il 6 febbraio 2007 in versione DVD-ROM Mac OS X. \u00c8 il primo capitolo della serie di \"The Sims Stories\", seguito da \"The Sims Pet Stories\" e \"The Sims Castaway Stories\". Il gioco \u00e8 una versione di \"The Sims 2\" ottimizzata per computer portatili.\nIl gioco.\nIl gioco comincia in Modalit\u00e0 Storia con la storia di vita di Alice Novelli. Lei si trasferisce da SimCity a Quattro Cantoni per vivere con la sua zia Luisa ed avviare una vita nuova. Una seconda storia segue la vita di Vincent Moore, un milionario che sta cercando il vero amore. Entrambe le storie sono completate dal giocatore che pu\u00f2 continuare in modalit\u00e0 Classica e libera che \u00e8 simile al classico videogioco di \"The Sims 2\". Le citt\u00e0 nelle quali vivono Alice e Vincent sono anche giocabili quando le loro storie sono finite."}
{"id": "1540300", "revid": "27723", "url": "https://it.wikipedia.org/wiki?curid=1540300", "title": "Scisti bituminosi", "text": ""}
{"id": "1540302", "revid": "1543377", "url": "https://it.wikipedia.org/wiki?curid=1540302", "title": "Verde malachite", "text": "Il verde malachite \u00e8 un colorante organico. Viene commercializzato sotto forma di sale contenente l'anione cloruro (numero CAS 569-64-2) o l'anione ossalato (numero CAS 18015-76-4).\n\u00c8 un prodotto a basso costo che risulta efficace in alcune patologie dei pesci, sia come antifungino che antibatterico (inibisce i batteri Gram+ e la Shigella) rendendo conveniente il possibile utilizzo in pesci d'acquario e in pesci di allevamento. In Europa e negli Stati Uniti il suo utilizzo \u00e8 assolutamente vietato nei pesci di allevamento destinati all'alimentazione umana, sia perch\u00e9 rimangono in modo perenne residui di verde malachite e del metabolita leucomalachite nei tessuti (che possono assumere la caratteristica colorazione verdastra), sia perch\u00e9 studi condotti sui ratti e sui topi evidenziano effetti mutageni e cancerogeni con formazione di adenomi polmonari, cancro della tiroide, del fegato e della ghiandola mammaria.\nIl verde malachite \u00e8 usato anche in microscopia per evidenziare le spore in batteri sporigeni. Normalmente viene associato alla safranina che invece colora di rosso il corpo batterico. Con l'uso di questi due coloranti si pu\u00f2 evidenziare il batterio, con le spore (interne o esterne) colorate in verde, mentre la parete cellulare risulta tinta di rosso."}
{"id": "1540303", "revid": "27723", "url": "https://it.wikipedia.org/wiki?curid=1540303", "title": "Perseus-Pisces Supercluster", "text": ""}
{"id": "1540313", "revid": "124222871", "url": "https://it.wikipedia.org/wiki?curid=1540313", "title": "Tieste (Ennio)", "text": "Tieste \u00e8 una tragedia di Quinto Ennio, di cui oggi restano solo frammenti.\nTrama.\nLa tragedia ripropone il mito dei gemelli Atreo e Tieste: un conflitto continuo tra i due, dovuto ad una maledizione del loro padre Pelope. \nProbabilmente, il dramma era ambientato nella corte di Tesproto e sembra che Ennio abbia provocato una maggiore impressione con la seconda parte della sua opera.\nDopo che Tieste decide di andare al banchetto allestito dal fratello, in un atto di riappacificazione, scopre che gli \u00e8 stata imbandita la carne dei figli morti. Queste sono le parole che Tieste pronuncia dopo aver smascherato Atreo:\nQueste vicende sono raccontate dallo stesso Tieste, fuggito alla corte di Tesproto, re dell'Epiro. Qui viene raggiunto da Atreo, che intende completare la sua vendetta uccidendolo , ma Tesproto placa il re di Micene concedendogli in sposa Pelopia, una fanciulla prigioniera. Tuttavia, la ragazza \u00e8 figlia di Tieste, e dalla violenza subita dal padre, che l'aveva stuprata in obbedienza a un oracolo di Apollo, nascer\u00e0 Egisto, che uccider\u00e0 Atreo stesso e poi suo figlio Agamennone.\nLa vicenda, che presenta degli elementi caratteristici della tragedia latina, come il senso del macabro e l'eroe cinico, fu riproposta anche da Pacuvio e da Lucio Accio, esponenti dell'apice della tragedia latina; in seguito vi si cimentarono Vario Rufo e Lucio Anneo Seneca."}
{"id": "1540318", "revid": "339392", "url": "https://it.wikipedia.org/wiki?curid=1540318", "title": "FK Obili\u0107", "text": ""}
{"id": "1540321", "revid": "767487", "url": "https://it.wikipedia.org/wiki?curid=1540321", "title": "Giovanni Giuseppe Origlia Paolino", "text": "Nato probabilmente a Napoli, fu autore di quattro \"trattenimenti\" \"De' principj del dritto naturale\", stampati a Napoli nel 1746 presso Giovanni di Simone, di un supplemento al \"Dizionario storico portatile\" dell'abate Jean Baptiste Ladvocat, ma \u00e8 noto soprattutto per i due volumi della sua \"Istoria dello studio di Napoli\", uscita anch'essa dalla stamperia di Giovanni di Simone nel 1753-1754.\nSi tratta della prima storia compiuta dell'Universit\u00e0 di Napoli, nella quale l'autore dimostra \"con buoni argomenti\" (come ricorda Girolamo Tiraboschi nella sua \"Storia della letteratura italiana\"), che quell'universit\u00e0 non fu veramente \"fondata\" da Federico II di Svevia, ma, prima di lui, dai Normanni, bench\u00e9 questi non le dessero \"veramente forma di universit\u00e0\" e non la \"onorassero dei privilegi che a tali corpi convengono\", cosa che invece fu fatta da Federico, che cos\u00ec merit\u00f2 la fama di suo vero fondatore."}
{"id": "1540325", "revid": "26891", "url": "https://it.wikipedia.org/wiki?curid=1540325", "title": "Haenlein (dirigibile)", "text": ""}
{"id": "1540331", "revid": "125182914", "url": "https://it.wikipedia.org/wiki?curid=1540331", "title": "Stazione di Pisogne", "text": "La stazione di Pisogne \u00e8 una stazione ferroviaria posta sulla linea Brescia-Iseo-Edolo. Serve il centro abitato di Pisogne.\nStoria.\nFu inaugurata l'8 luglio 1907 assieme alla tratta ferroviaria da Iseo a Pisogne, primo tronco della ferrovia camuna che avrebbe collegato Iseo a Edolo. Prima dell'apertura del tratto fino a Breno (avvenuta il 22 dicembre 1908), la stazione fu capolinea della nuova ferrovia e, con il passaggio alla SNFT dell'esercizio della Brescia-Iseo, anche del servizio proveniente dal capoluogo provinciale.\nIl posizionamento della stazione, del piazzale ferroviario e dei fabbricati relativi fu stabilito da una convenzione tra il comune di Pisogne e la Societ\u00e0 Nazionale sottoscritta l'11 aprile 1905. In essa si stabiliva che si sarebbe proceduto a costruire un ramo ferroviario, lungo circa un chilometro, diretto dalla stazione al lago e si sarebbe proceduto alla rettificazione del percorso del torrente Trobiolo.\nStrutture e impianti.\nLo stile del fabbricato viaggiatori \u00e8 quello delle stazioni secondarie di prima classe SNFT.\nMovimento.\nLa stazione \u00e8 servita dai treni regionali della linea R3 e dai treni RegioExpress della linea RE3. Fino al 2000 la stazione aveva uno scalo merci utilizzato dalle acciaierie presenti nel comune"}
{"id": "1540333", "revid": "1442080", "url": "https://it.wikipedia.org/wiki?curid=1540333", "title": "Ormone sessuale", "text": "L'ormone sessuale \u00e8 un ormone di tipo steroideo, ovvero a base lipidica.\nTali messaggeri chimici sono principalmente prodotti da ghiandole endocrine, diversamente dall'individuo femminile e da quello maschile.\nGli ormoni sessuali sono responsabili di tutti i mutamenti fisici e chimici che si manifestano nel periodo dell'adolescenza riguardanti la riproduzione sessuata.\nEssi sono prodotti dalle ovaie, dai testicoli e dalla corteccia surrenale; si suddividono in:"}
{"id": "1540334", "revid": "287204", "url": "https://it.wikipedia.org/wiki?curid=1540334", "title": "Baol", "text": "Baol. Una tranquilla notte di regime \u00e8 un romanzo distopico di Stefano Benni, pubblicato nel 1990 dalla casa editrice Feltrinelli.\nAmbientazione.\nLe vicende narrate sono ambientate in un ipotetico 1990, in una citt\u00e0 mai nominata di un immaginario paese retto da un grottesco regime (chiamato appunto il Regime) a cui capo c'\u00e8 il Gran Gerarca degli industriali Enoch e la sua cerchia di gerarchi secondari, gerarchetti, dirigenti e manageri. La realt\u00e0 primaria viene alterata da compositori che la mescolano con realt\u00e0 composta, e su tutto aleggia lo spirito del tempo.\nTrama.\nLa voce narrante del libro (nonch\u00e9 alter ego dell'autore) \u00e8 Bedrosian Melchiade Baol, un mago buono dell'antica arte magica baol, che all'inizio della storia se ne sta in disparte a bere fernet al bar Apocalypso. Non vorrebbe mettersi nuovamente in gioco, ma viene esortato a salvare l'onore di Grapatax, ex principe dei comici ritiratosi dall'attivit\u00e0 e creduto morto, con una missione segreta: il Gran Gerarca del Regime vorrebbe ridurre Grapatax alla stregua di buffone diffondendo un filmato falso, quindi Baol \u00e8 pregato di penetrare nell'Archivio Zero e trovare in fretta il nastro originale. Il mago non sembra molto propenso all'azione, ma si convince dopo avere saputo che il viaggio potrebbe significare la conoscenza del suo segreto e il ritrovamento dell'amata e perduta Alice. Perch\u00e9 ogni mago baol ha un proprio segreto, che potr\u00e0 conoscere solo da vecchio. Contemporaneamente, Atharva, compositore di realt\u00e0 per il Regime viene a contatto con un filmato che lo sconvolge, e decide di indagare per capirne il motivo. Questo lo condurr\u00e0 a incrociare la strada con il protagonista."}
{"id": "1540335", "revid": "767487", "url": "https://it.wikipedia.org/wiki?curid=1540335", "title": "Mike Baird", "text": "Biografia.\nDopo numerose partecipazioni e collaborazioni come batterista, Baird \u00e8 diventato un tecnico di studio di registrazione con esperienze in ambito televisivo, cinematografico e commerciale.\nCome strumentista ha lavorato con Bob Dylan, Joe Cocker, Rita Coolidge, Ricky Martin, C\u00e9line Dion, Richie Havens, Paul Anka, Yvonne Elliman, Cher, Art Garfunkel, Syreeta Wright, Riccardo Cocciante, Sheena Easton, Miguel Bos\u00e9, Randy Crawford, Neil Diamond, Dionne Warwick, Barbra Streisand, Donna Summer, Kenny Rogers, Irene Cara, Natalie Cole, Michael Bolton.\n\u00c8 apparso sulla scena italiana nel settembre 2001, accompagnando Vasco Rossi nelle sue tourn\u00e9e italiane. Alla fine del \"Buoni o cattivi tour\", conclusosi nel settembre del 2005, \u00e8 stato sostituito da Matt Laug.\nDiscografia parziale.\nCon Hall &amp; Oates\nCon Jamie Owens\nCon Paul Anka\nCon Bob Dylan\nCon Rodney Crowell\nCon Airborne\nCon George Benson\nCon Juice Newton\nCon Peabo Bryson\nCon Natalie Cole\nCon Sheena Easton\nCon Airplay\nCon Barbra Streisand\nCon Livingston Taylor\nCon Michael Bolton\nCon Nigel Olsson\nCon Toni Basil\nCon Art Garfunkel\nCon Kenny Loggins\nCon Dionne Warwick\nCon Al Jarreau\nCon Irene Cara\nCon Bette Midler\nCon Syreeta Wright\nCon Yvonne Elliman\nCon Neil Diamond\nCon America\nCon Cherie &amp; Marie Currie\nCon Donna Summer\nCon Randy Crawford\nCon Rick Springfield\nCon Cher\nCon Van Stephenson\nCon C\u00e9line Dion\nCon Eddie Money\nCon Riverdogs\nCon Rita Coolidge\nCon Richard Marx\nCon Billy Idol\nCon Richie Havens\nCon Joe Cocker\nCon Kenny Rogers\nCon i-Ten\nCon Yumi Matsutoya\nCon Prism"}
{"id": "1540338", "revid": "729019", "url": "https://it.wikipedia.org/wiki?curid=1540338", "title": "Stazione di Boario Terme", "text": "La stazione di Boario Terme \u00e8 una fermata ferroviaria posta sulla linea Brescia-Iseo-Edolo. Serve il centro abitato di Boario Terme.\nMovimento.\nLa fermata \u00e8 servita dai treni regionali della linea R3 e dai treni RegioExpress della linea RE3."}
{"id": "1540341", "revid": "1543377", "url": "https://it.wikipedia.org/wiki?curid=1540341", "title": "L'ultima lacrima", "text": "L'ultima lacrima \u00e8 una raccolta di racconti di Stefano Benni, pubblicata nel 1994 dalla casa editrice Feltrinelli.\nTrama.\nIl libro contiene venti storie sulle stranezze, i vizi e le virt\u00f9 della societ\u00e0 di oggi in generale e di quella italiana in particolare. Tra i vari racconti, vi sono \"Pap\u00e0 va in tv\", in cui l'esecuzione in diretta di un uomo viene vissuta dalla sua famiglia come un qualunque spettacolo televisivo, con tanto di talk show alla fine; \"Fratello Bancomat\", in cui lo sportello automatico di una banca preleva soldi dai conti correnti dei clienti pi\u00f9 ricchi e disonesti, aiutando i risparmiatori pi\u00f9 bisognosi; in \"Sniper\" invece viene descritta una guerra civile tra le regioni del Sud e quelle del Nord Italia. I racconti pi\u00f9 \"seri\" sono intervallati da storie brevi e pi\u00f9 rilassate, quasi ad alleggerire l'atmosfera surreale del libro."}
{"id": "1540343", "revid": "1543377", "url": "https://it.wikipedia.org/wiki?curid=1540343", "title": "9 Lacertae", "text": "9 Lac \u00e8 una stella della costellazione della Lucertola, situata nella parte settentrionale della costellazione, 1,5\u00b0 a NE di Lac.\nSi tratta di una stella subgigante bianca di classe spettrale A8 IV distante 172 anni luce con una magnitudine apparente di +4,64 e con una \nmagnitudine assoluta di +1,03."}
{"id": "1540345", "revid": "709565", "url": "https://it.wikipedia.org/wiki?curid=1540345", "title": "Conversione di Paolo", "text": "La conversione di Paolo \u00e8 un evento descritto negli Atti degli Apostoli che segna l'adesione al cristianesimo di Saulo o Paolo di Tarso.\nDescrizione.\nTradizionalmente l'adesione di Paolo al movimento cristiano viene indicata con il termine \"conversione\".\nL'evento \u00e8 descritto esplicitamente negli Atti degli Apostoli e accennato implicitamente in alcune lettere di Paolo. In c'\u00e8 la descrizione narrativa dell'accaduto, che \u00e8 raccontato nuovamente dallo stesso Paolo, con variazioni abbastanza notevoli, sia al termine del tentativo di linciaggio a Gerusalemme (), sia durante la comparizione a Cesarea davanti al governatore Porcio Festo e al re Erode Agrippa II ():\nLa tradizione artistica successiva ha immaginato la caduta a terra come una caduta da cavallo, ma il particolare \u00e8 assente da tutti e tre i resoconti, sebbene rimanga possibile e verosimile poich\u00e9 l'evento si verific\u00f2 durante il viaggio. Dopo questa folgorazione-rivelazione-chiamata (il testo non usa mai il termine \"met\u00e0noia\", ossia \"conversione\") Paolo si rec\u00f2 a Damasco e ricevette il battesimo da un giudeo-cristiano di nome Anania, riacquistando la vista (). Secondo il testo biblico fu tramite Anania che Ges\u00f9 risorto comunic\u00f2 a Paolo il mandato missionario ai gentili () che caratterizzer\u00e0 il suo ministero successivo.\nGli accenni generici alla conversione contenuti in alcune lettere paoline non descrivono esplicitamente l'evento come in Atti ma si riferiscono genericamente a una maturazione ed evoluzione interiore di Paolo: ; ; (nella Lettera ai Romani \u00e8 cos\u00ec generico che non \u00e8 chiaro se si riferisca o meno alla propria vicenda personale). Anche in questi passi non \u00e8 usato il termine \"conversione\", ma i generici \"chiamata\", \"scelta\", \"conquista-cattura\".\nL'interpretazione storica dell'evento da parte degli studiosi contemporanei \u00e8 diversificata: mentre gli studiosi cristiani ammettono - tendenzialmente - il valore storico della triplice narrazione di Atti, per gli studiosi non credenti il carattere soprannaturale e miracolistico di essa, che ha come protagonista Ges\u00f9 risorto, li porta a negare valore storico alla descrizione, accettando comunque la conversione al cristianesimo come testimoniata anche dalle lettere. In questo caso la descrizione dell'evento viene considerata un prodotto narrativo di Luca.\nIn merito all'episodio della conversione di Paolo, gli studiosi, anche cristiani, fanno rilevare una serie di discordanze interne agli Atti degli Apostoli. Infatti, secondo At9,3-7 sulla strada di Damasco i compagni di Paolo odono la voce ma non vedono nulla, esattamente il contrario di quanto affermato in At22,6-9 dove i suoi compagni invece non odono nulla ma vedono la luce; inoltre, mentre in At9,3-7 durante tale episodio solo Paolo cade a terra, secondo invece At26,12-14 anche tutti i suoi compagni di viaggio cadono a terra; infine, secondo At9,3-19 Paolo a Damasco riceve le istruzioni tramite Anania, mentre secondo At26,12-18 Paolo a Damasco riceve le istruzioni da Ges\u00f9 stesso. Gli studiosi dell'interconfessionale Bibbia TOB, in merito a tali contraddizioni storiche, ritengono che \"raccontando a tre riprese, con differenze notevoli, questo avvenimento, Luca ne sottolinea l'importanza\" e \"il contenuto e lo stile di questi discorsi sono adattati ai rispettivi uditori. Ci\u00f2 spiega, almeno in parte, le differenze abbastanza notevoli che presentano tra loro\"; anche gli esegeti curatori del cattolico \"Nuovo Grande Commentario Biblico\" evidenziano come - ad esempio, in merito alla discordanza che i compagni di Paolo vedano o meno la luce al momento della manifestazione divina - i resoconti non siano storici ma, secondo la teologia lucana, \"il mutamento \u00e8 intenzionale: la luce ora \u00e8 rivelatoria piuttosto che aggressiva e la voce ora inizia un messaggio che \u00e8 solo per Paolo. La tradizione su Saulo viene abilmente rielaborata e diventa la storia della sua diretta investitura da parte del Cristo risorto\" e per Luca \"molte delle variazioni di particolari nelle tre versioni risulteranno funzionali a questo interesse, come per esempio la soppressione della leggendaria sequenza della guarigione dalla cecit\u00e0, le differenze negli effetti sensori della apparizione e la finale soppressione del battesimo di Saulo\". Rilevano, inoltre, gli studiosi della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme) che, rispetto alla componente narrativa e teologica di Luca, \"il valore storico degli Atti degli Apostoli non \u00e8 uguale. Da una parte le fonti di cui Luca disponeva non erano omogenee; dall'altra, nell'utilizzo delle sue fonti Luca godeva di una libert\u00e0 abbastanza vasta [...] e subordinava i dati storici al suo disegno letterario e soprattutto ai suoi interessi teologici\" e quindi \"si constata un certo contrasto tra il ritratto di Paolo delineato negli Atti e l'autoritratto che Paolo d\u00e0 di s\u00e9 nelle sue lettere\"; anche Raymond Brown, evidenzia che \"uno studio del Vangelo di Luca e degli Atti mostra che Luca aveva delle carenze come storico\" e molti studiosi ritengono di conseguenza che lo stesso Luca non sia stato compagno di viaggio di Paolo.\n&lt;br&gt; Le discordanze permangono - tra gli Atti degli Apostoli e gli scritti dello stesso Paolo - anche per quanto avvenuto subito dopo la sua conversione: secondo gli Atti, da Damasco - dopo avervi trascorso parecchi giorni a parlare e predicare agli ebrei - Paolo si reca subito a Gerusalemme e si incontra con il gruppo degli apostoli, mentre nella sua Lettera ai Galati Paolo riferisce, al contrario, che da Damasco - dove dice invece di non aver parlato con nessuno - aspetta tre anni per recarsi a Gerusalemme e qui si incontra solo con Pietro e poi Giacomo e, come precisano gli esegeti del \"Nuovo Grande Commentario Biblico\", la versione degli Atti \"colloca la conversione e la prima visita a Gerusalemme, molto pi\u00f9 vicine l'una all'altra che non i \u00abtre anni\u00bb di cui parla Gal1,18-20.\".\nUna teoria sostiene che l'evento descritto nella Bibbia, compresi gli effetti fisici sugli occhi di Saulo, corrisponde perfettamente alla visione di una grossa meteora.\nFesta liturgica.\nLa liturgia cattolica ricorda l'evento della conversione di Paolo con una festa il 25 gennaio, attestata in alcuni martirologi medievali a partire dal IX secolo.\nAttualmente la festa conclude anche la Settimana di preghiera per l'unit\u00e0 dei cristiani."}
{"id": "1540346", "revid": "125371681", "url": "https://it.wikipedia.org/wiki?curid=1540346", "title": "Margherita Dolcevita", "text": "Margherita Dolcevita \u00e8 un romanzo di Stefano Benni pubblicato nel 2005 dalla casa editrice Feltrinelli.\nTrama.\nMargherita Dolcevita vive con i genitori, due fratelli e il nonno.Ce li descrive con affettuosa ironia, anche se, a dire la verit\u00e0 sono tutti un po' strambi. Margherita, una ragazza quasi quindicenne, con qualche chilo di troppo da grande vorrebbe fare la poetessa "}
{"id": "1540350", "revid": "115816080", "url": "https://it.wikipedia.org/wiki?curid=1540350", "title": "Macduff", "text": "Macduff \u00e8 un personaggio immaginario teatrale, tra i principali della tragedia \"Macbeth\" di William Shakespeare. \nCaratteristiche del personaggio.\nEgli \u00e8 un nobile scozzese, pi\u00f9 precisamente il signore di Fife che come Macbeth all'inizio della tragedia \u00e8 un suddito del Re Duncan. Fa la sua prima apparizione nella terza scena del secondo atto, quando arriva al castello di Macbeth per svegliare l'appena defunto re e partire. Entrando al castello incontra Macbeth che lo indirizza verso la camera di Re Duncan, dove scopre per primo l'assassinio. Appena arrivata questa notizia se ne va in Inghilterra con Malcolm, il figlio del Re e futuro erede al trono, per proteggerlo dalle accuse che cadrebbero subito su di lui. \nMacduff, cos\u00ec, si dimostra subito fedele a Malcolm e vuole che egli riacquisti il suo trono spodestando Macbeth. Diventa infatti il nemico principale di quest'ultimo. In Inghilterra egli discute con Malcolm di come riprendere il trono scozzese e con un lungo dialogo tra i due che avviene nella terza scena del quarto atto il principe lo mette alla prova accusandolo di doppio gioco: Macduff, per\u00f2, si dimostra subito fedele. Viene a sapere da Ross, suo cugino, che Macbeth ha fatto uccidere sua moglie e suo figlio, cos\u00ec giurando vendetta parte con un esercito messo in piedi con l'aiuto degli inglesi verso la Scozia. Macduff si dimostra l'unico che pu\u00f2 uccidere Macbeth anche per la profezia che le streghe enunciano, ossia che \"Macbeth non potr\u00e0 essere ucciso da nessuno che da donna \u00e8 stato partorito\", infatti Macduff rivela alla fine della tragedia che egli fu fatto nascere con parto cesareo. Egli infine uccide Macbeth e passa la corona a Malcolm.\nCome Macbeth anche Macduff ha delle radici storiche reali: nell'undicesimo secolo, al tempo di Macbeth, esisteva il Clan Macduff, una delle famiglie scozzesi pi\u00f9 potenti. Possedevano un castello a Wemyss, che fu preso successivamente dalla famiglia Wemyss. Adesso \u00e8 di propriet\u00e0 scozzese come bene culturale e si dice che sia infestato da un fantasma, la Grey lady, una ragazza trovata a rubare e che mor\u00ec nel castello."}
{"id": "1540357", "revid": "1573940", "url": "https://it.wikipedia.org/wiki?curid=1540357", "title": "Amoozemeter", "text": "L'Amoozemeter \u00e8 un permeametro compatto a carico costante, strumento che consente di effettuare misure in situ di conducibilit\u00e0 idraulica satura (Ksat) ad una determinata profondit\u00e0 dal piano di campagna mediante la predisposizione di un foro di piccolo diametro. La misura che si ottiene \u00e8 una combinazione della conducibilit\u00e0 verticale ed orizzontale della superficie bagnata del foro.\nL'Amoozemeter \u00e8 una singola unit\u00e0 costituita da 5 componenti fondamentali:\nPer una situazione ideale (materiale omogeneo ed isotropo non soggetto a cambiamento delle caratteristiche con il tempo), la velocit\u00e0 di flusso nella zona insatura sotto un carico costante decresce gradualmente con il tempo fino ad arrivare ad un valore costante chiamato \"velocit\u00e0 di flusso stazionario\".\nDa quest'ultimo valore, per mezzo dell'equazione di Glover, si ricava il valore di permeabilit\u00e0 satura Ksat. \nLa soluzione di Glover \u00e8:\nDove\nL'equazione di Glover \u00e8 raccomandata quando la distanza fra il fondo del foro e un possibile strato impermeabile sottostante \u00e8 maggiore di 2H. \u00c8 necessario inoltre, che il livello H si mantenga costante durante la prova."}
{"id": "1540359", "revid": "13409563", "url": "https://it.wikipedia.org/wiki?curid=1540359", "title": "Doellersheim", "text": ""}
{"id": "1540360", "revid": "287204", "url": "https://it.wikipedia.org/wiki?curid=1540360", "title": "Dollersheim", "text": ""}
{"id": "1540361", "revid": "767487", "url": "https://it.wikipedia.org/wiki?curid=1540361", "title": "Ubaldo Biordi", "text": "\u00c8 stato Capitano Reggente della Repubblica di San Marino per i periodi 1\u00ba ottobre 1981 \u2013 31 marzo 1982 (in coppia con Mario Rossi) e 1\u00ba ottobre 1985 \u2013 31 marzo 1986 (in coppia con Pier Paolo Gasperoni)."}
{"id": "1540363", "revid": "125701266", "url": "https://it.wikipedia.org/wiki?curid=1540363", "title": "Le bianche tracce della vita", "text": "Le bianche tracce della vita (\"The Claim\") \u00e8 un film del 2000 diretto da Michael Winterbottom, ispirato al romanzo di Thomas Hardy \"Il sindaco di Casterbridge\" (1886).\nTrama.\nDaniel Dillon \u00e8 un pioniere americano, che durante la famigerata corsa all'oro arriva al punto di vendere la moglie e la figlia in cambio di una miniera d'oro.\nDopo vent'anni dal fatto, Dillon \u00e8 l'uomo pi\u00f9 ricco di Kingdom Come, una cittadina rurale in via di modernizzazione con l'avvento di una ferrovia, ed \u00e8 inoltre sposato con l'immigrata portoghese Lucia, tenutaria del bordello cittadino.\nLa presenza in citt\u00e0 di Donald Dalglish, l'ingegnere della \"Central Pacific Railroad\" incaricato della costruzione del passante ferroviario, allenta via via la morsa con cui Dillon stringe la citt\u00e0, innescando tra i due uomini una lunga e fredda lotta fatta d'intrighi e sotterfugi per il predominio cittadino.\nNel frattempo, giungeranno in citt\u00e0 Elena e Hope Burn, che si scoprir\u00e0 essere la moglie e la figlia vendute da Dillon per comprare la miniera ed alla fine, nel tentativo di comprare i progetti della societ\u00e0 per divenire proprietario anche della linea ferroviaria, Dillon si ridurr\u00e0 in assoluta povert\u00e0, tra l'essersi spennato per la corsa alla ferrovia ed il dover insabbiare qualunque prova del suo crimine passato in seguito all'arrivo delle due donne.\nDistribuzione.\nLa prima mondiale del film si \u00e8 tenuta il 29 dicembre 2000 a New York (USA).\nLa distribuzione cinematografica \u00e8 iniziata il 2 febbraio 2001 in Regno Unito.\nIl 17 febbraio si \u00e8 tenuta la prima tedesca al Festival internazionale del Cinema di Berlino.\nIl 20 aprile 2001, per un periodo limitato \u00e8 stato distribuito il film negli USA.\nIn Italia il film \u00e8 stato distribuito nel circuito cinematografico il 13 luglio 2001."}
{"id": "1540365", "revid": "13409656", "url": "https://it.wikipedia.org/wiki?curid=1540365", "title": "Maria Anna Schicklgruber", "text": ""}
{"id": "1540369", "revid": "599013", "url": "https://it.wikipedia.org/wiki?curid=1540369", "title": "Aleksandr Nevskij (disambigua)", "text": ""}
{"id": "1540380", "revid": "1543377", "url": "https://it.wikipedia.org/wiki?curid=1540380", "title": "10 Lacertae", "text": "10 Lacertae (10 Lac) \u00e8 una stella della costellazione della Lucertola, situata nella parte meridionale della costellazione.\n\u00c8 una stella doppia, nota come ADS 1648. La componente principale \u00e8 una vera rarit\u00e0 nell'ambito stellare per quanto concerne la classe spettrale: si tratta infatti di stella blu di sequenza principale, tipologia che rappresenta solo lo 0,00007% dell'intera popolazione stellare. Come buona parte delle stelle di questo gruppo, 10 Lac sta perdendo rapidamente massa, al ritmo di 1/10000000 (un decimilionesimo) di massa solare all'anno.\nLa compagna dista dalla primaria circa 20.000 UA, ha una magnitudine apparente pari a 10,0 ed \u00e8 separata dalla principale da 62 secondi d'arco, con un angolo di posizione pari a 49\u00b0 (misure del 1974)."}
{"id": "1540381", "revid": "767487", "url": "https://it.wikipedia.org/wiki?curid=1540381", "title": "Filippo Asaro", "text": "Biografia.\nSegretario comunale. Dal 1939 svolse attivit\u00e0 antifascista. Militante nel PCI dal 1943 con responsabilit\u00e0 politico-sindacali e per gli enti locali. Nel 1951 venne condannato dal tribunale militare di Taranto a mesi undici di carcere militare per \"istigazione di militari in congedo a violare i doveri del loro stato\", aver organizzato e diretto manifestazioni in difesa della pace e di protesta contro le installazioni in Italia di armi atomiche statunitensi. A seguito della condanna, fu destituito dalle funzioni di segretario comunale.\nFu eletto senatore nel 1953 per il PCI nel collegio di Alcamo-Mazara del Vallo, svolgendo per tutta la durata della legislatura una intensa attivit\u00e0 parlamentare. Fece parte della commissione speciale bicamerale per le indagini sulle condizioni dei lavoratori nel posto di lavoro. Non partecip\u00f2 alle successive elezioni politiche. In seguito, fu consigliere comunale di Mazara del Vallo e Assessore per la Finanza, il Bilancio ed il Personale."}
{"id": "1540385", "revid": "767487", "url": "https://it.wikipedia.org/wiki?curid=1540385", "title": "Kairo (film)", "text": "Kairo (in giapponese \u56de\u8def ovvero \"Circuito\") \u00e8 un film del 2001 diretto da Kiyoshi Kurosawa.\nLa pellicola, di genere horror, \u00e8 basata su di un romanzo dello stesso titolo e scritto dallo stesso Kurosawa; spesso si fa riferimento al film col titolo Pulse. Il film \u00e8 divenuto un \"cult\" e ne \u00e8 stato girato un remake hollywoodiano nel 2006 intitolato \"Pulse\".\nFu presentato nella sezione Un Certain Regard del 54\u00ba Festival di Cannes.\nTrama.\nLa trama \u00e8 incentrata sui fantasmi che invadono il mondo dei vivi tramite Internet. Presenta due trame parallele.\nPrima storia.\nKudo Michi, impiegata in un negozio di piante, si \u00e8 recentemente trasferita a Tokyo. I suoi collaboratori sono Sasano Junko, Toshio Yabe e Taguchi, con quest'ultimo scomparso da alcuni giorni mentre lavorava ad una serie di prodotti in offerta. Preoccupata dall'assenza di Taguchi, Michi si reca al suo appartamento di Taguchi, trovandolo assente e distaccato; nel mezzo della loro conversazione, Taguchi si allontana, forma un cappio e si impicca.\nIn seguito al suicidio di Taguchi, Michi e i suoi collaboratori ispezionano il floppy a cui stava lavorando, e scoprono che esso contiene un'immagine di Taguchi fissato da una faccia spettrale. Yabe riceve una telefonata di una voce distorta che dice: \"Aiutami\". Dopo aver controllato il telefono, vede la stessa immagine trovata sul disco di Taguchi. Va nell'appartamento di Taguchi e vede una macchia nera sul muro dove si \u00e8 impiccato, oltre a un foglio con scritto \"La stanza proibita\". Nota una porta sigillata con nastro rosso ed entra, incontrando un fantasma. Yabe dice a Michi di aver visto qualcosa di orribile nella \"stanza proibita\". Michi riceve una chiamata come quella che aveva ricevuto Yabe. Controlla Yabe e vede una macchia nera sul muro simile a quella di Taguchi. Si fa prendere dal panico quando si rende conto che Junko ha aperto il sigillo ed \u00e8 entrata in una porta con il nastro rosso. All'interno, vede Junko essere messa alle strette da un fantasma e la salva. In seguito all'incontro Junko diventa catatonico e mentre si avvicina al muro diventa una macchia nera. Preoccupata, Michi va a controllare sua madre e incontra Ryosuke Kawashima.\nSeconda storia.\nRyosuke Kawashima, uno studente di diritto, si \u00e8 recentemente iscritto a un nuovo provider di servizi Internet. Il suo computer accede da solo a un sito Web, mostrandogli immagini inquietanti di persone sole in stanze buie, che mostrano comportamenti bizzarri e appare poi sullo schermo la domanda se avesse voglia di incontrare un fantasma. Quella notte, Ryosuke si sveglia per trovare il suo computer di nuovo acceso con le stesse immagini che aveva visto. Scollega il computer in preda al panico.\nIl giorno successivo, Harue Karasawa, una studentessa di informatica, suggerisce di aggiungere la pagina ai segnalibri o di stampare le immagini per farle esaminare. Ryosuke tenta di farlo, ma scopre che il suo computer non esegue i suoi comandi. Invece, un video riproduce un uomo con la testa in un sacchetto di plastica in una stanza con le parole \"AIUTAMI\" scritte su tutte le pareti. Un compagno di classe di Ryosuke spiega la sua teoria secondo cui le anime hanno iniziato a invadere il mondo fisico in quanto hanno riempito il regno dei morti. Harue si comporta in modo strano e suggerisce che i fantasmi vorrebbero intrappolare gli umani nella loro solitudine piuttosto che ucciderli. Ryosuke cerca di scappare con lei in un luogo lontano usando la metropolitana, ma il treno si ferma e Harue viene colta dal desiderio di tornare a casa. Al ritorno al suo appartamento, vede sul suo computer l'uomo con la busta di plastica spararsi, Harue poi preme il tasto \"Invio\" e afferma che \"non \u00e8 sola\". Quando Ryosuke irrompe nell'appartamento, Harue \u00e8 svanita.\nEpilogo.\nMentre sempre pi\u00f9 persone iniziano a svanire, iniziano le evacuazioni di Tokyo e un'invasione su vasta scala della regione di Kanto da parte dei fantasmi. Ryosuke incontra Michi e trovano Harue in una fabbrica abbandonata, dove si spara. Quando la macchina di Ryosuke e Michi finisce la benzina, Ryosuke entra in un magazzino per cercare carburante. Apre una porta sigillata e incontra un fantasma che insiste nel dire che \u00e8 \"reale\" e che spiega che \"la morte \u00e8 solitudine eterna\". Sebbene cerchi di resistere all'influenza del fantasma, Ryosuke perde la voglia di vivere e Michi lo trascina in salvo. Guidano attraverso una Tokyo in fiamme, incontrando scenari apocalittici e un aereo cargo dell'esercito americano C-130 che si schianta dal cielo. Dopo aver localizzato un piccolo motoscafo, i due vengono trovati e portati a bordo di una nave in partenza da Tokyo, con l'equipaggio di un piccolo gruppo di sopravvissuti che raccontano loro che eventi simili stanno accadendo in tutto il mondo. Mentre la nave si dirige verso l'America Latina, Ryosuke e Michi vanno sottocoperta, dove Ryosuke si disintegra in cenere mentre Michi dichiara di aver trovato la felicit\u00e0, essendo sola con il suo ultimo amico al mondo."}
{"id": "1540389", "revid": "615138", "url": "https://it.wikipedia.org/wiki?curid=1540389", "title": "Umberto La Rocca (diplomatico)", "text": "Biografia.\nNato a Porto Said da padre italiano e madre francese, studi\u00f2 a Roma, dove venne sorpreso dall'entrata dell'Italia nella seconda guerra mondiale. Per le sue conoscenza della lingua araba, inglese e francese, venne arruolato dal Regio Esercito come sergente nel Centro \"A\" (Arabo) del Raggruppamento Centri Militari, un reparto speciale costituito da truppe straniere. Con tale reparto partecip\u00f2 ad ardite incursioni nel deserto libico contro gli inglesi ed infine alla difesa di Roma dai tedeschi nei giorni seguenti l'armistizio di Cassibile.\nAmbasciatore, \u00e8 stato capo della delegazione diplomatica italiana presso l'Organizzazione delle Nazioni Unite, a New York, e ha ricoperto incarichi di rilievo anche nelle ambasciate italiane a Washington, Londra e Parigi.\n\u00c8 stato anche capo di gabinetto del Ministero degli Affari Esteri e consigliere diplomatico del Presidente del Consiglio dei ministri. Al termine dell'attivit\u00e0 diplomatica ha collaborato con numerose aziende, delle quali \u00e8 stato presidente: Alenia, Traforo del Monte Bianco e Aeritalia. \u00c8 stato componente del consiglio di amministrazione dell'Enel.\nDal 1993 fino alla sua morte ha ricoperto la carica di presidente della SIOI - Societ\u00e0 Italiana di Organizzazione Internazionale, ente morale a carattere internazionalistico, ed \u00e8 stato inoltre presidente onorario dell'associazione tra ambasciatori \"Diplomatia\", membro dell'Advisory Board della St. John's University e membro del comitato scientifico della Fondazione Italia USA.\nNel 2008 il Comune di Assisi gli ha conferito la cittadinanza onoraria.\nUmberto La Rocca \u00e8 morto a Roma il 9 ottobre 2011, , la moglie, l'attrice Marina Malfatti, dalla quale non ha avuto figli, \u00e8 morta l'8 giugno 2016 ."}
{"id": "1540399", "revid": "125887298", "url": "https://it.wikipedia.org/wiki?curid=1540399", "title": "Graziano Diana", "text": "Biografia.\nDiplomato al Centro sperimentale di cinematografia, collabora alla sceneggiatura di \"Maccheroni\" (1985) e \"La famiglia\" (1987), diretti da Ettore Scola.\nProsegue negli anni successivi la sua attivit\u00e0 di sceneggiatore collaborando principalmente con Simona Izzo e Ricky Tognazzi con i quali firma \"Ultr\u00e0\" del 1991 (Orso d'argento al Festival di Berlino 1991), \"Vite strozzate\" (1996), \"Canone inverso\" del 2000. Con Simona Izzo firma \"La scorta\" del 1993, \"Maniaci sentimentali\" del 1994, \"Tutte le donne della mia vita\" del 2007 e \"Il padre e lo straniero\" 2010, dal libro omonimo di Giancarlo De Cataldo, diretto da Ricky Tognazzi. Ha scritto con Angelo Pasquini \"Un eroe borghese\" (1995) dal saggio omonimo di Corrado Stajano, diretto da Michele Placido.\nOltre che nel cinema Graziano Diana si afferma come autore nel campo della televisione, scrivendo: \"Ultimo\", del 1998, diretto da Stefano Reali; \"Donne di mafia\" (2001), diretto da Giuseppe Ferrara; \"Lo zio d'America\" (2002) diretto da Rossella Izzo; \"Soldati di pace\", (2003) diretto da Claudio Bonivento, vincitore a Saint-Vincent della \"Grolla d'oro\" come migliore sceneggiatura televisiva dell'anno; \"Amiche\" (2004); \"Don Bosco\" (2004); \"L'uomo sbagliato\" (2005), diretto da Stefano Reali; Il giudice Mastrangelo, (2005), diretto da Enrico Oldoini; \"La luna e il lago\" (2006) scritto con Antonio Monda e diretto da Andrea Porporati, \"La donna della domenica\", 2011, diretto da Giulio Base\nNel 2007 cura la regia del film televisivo \"La vita rubata\", Rai 1, con Beppe Fiorello, la cui iniziale programmazione viene rinviata per una controversia sollevata dall'allora ministro Clemente Mastella. Lo sceneggiato viene poi mandato in onda il 10 marzo 2008. Nel 2008 pubblica il suo primo romanzo, \"Demonio\" (Einaudi Stile Libero) Nel 2010 cura la regia del film televisivo \"Edda Ciano e il comunista\" con Stefania Rocca e Alessandro Preziosi (Premio Internazionale Cinema Narrativa Efebo d'oro 2013), che va in onda su Rai 1 il 13 marzo 2011.\nIl 13 luglio 2013 riceve il \"Premio citt\u00e0 di Pesaro\" per la sua opera nel piccolo e grande schermo.\nNel 2013 cura la regia de \"Gli anni spezzati\". La serie viene trasmessa da Rai 1 nel gennaio 2014. Vince il premio \"Acqui Storia - La storia in Tv\", con particolare riferimento all'episodio \"Il giudice\", che racconta del rapimento del giudice Mario Sossi da parte delle Brigate rosse nel 1974.\nNel 2017 scrive con Marco Videtta e Gloria Giorgianni, anche produttrice per Anele, i docufilm \"Vittorio Occorsio\" e \"Piersanti Mattarella\" - diretti da Gianfranco Pannone e Maurizio Sciarra - per il ciclo \"Nel nome del popolo italiano\", trasmessi da Rai 1.\nScrive e dirige il film tv \"A testa alta - Libero Grassi\" prodotto da Taodue, che va in onda su Canale 5 il 14 gennaio 2018 nell'ambito del ciclo \"Liberi Sognatori\" di cui sceneggia anche \"La scorta di Borsellino - Emanuela Loi\".\nIl 15 marzo 2018 esce nelle sale il docufilm \"Pertini - Il combattente\" scritto e diretto con Giancarlo De Cataldo. Il presidente Sergio Mattarella invita gli autori al Quirinale per una proiezione.\n\u00c8 story editor e sceneggiatore di puntata della serie \"Rosy Abate 2\", prodotta da Taodue, che viene trasmessa su Canale 5 a partire dal 18 settembre 2019.\nNell'autunno 2021 va in onda la terza serie dei \"Bastardi di Pizzofalcone\" di cui \u00e8 soggettista di serie, soggettista dei sei episodi e sceneggiatore di puntata con Dido Castelli e Maurizio De Giovanni. Esce come evento speciale in sala, poi su Netflix, il film \"Yara\" diretto da Marco Tullio Giordana, di cui \u00e8 soggettista e sceneggiatore, sulle indagini della Pm Letizia Ruggeri (interpretata da Isabella Ragonese) sull'omicidio di Yara Gambirasio.\nIl 27 ottobre 2021, al Teatro alla Scala, viene proiettata l'anteprima del film \"Carla\" sulla vita di Carla Fracci, diretto da Emanuele Imbucci e interpretato da Alessandra Mastronardi di cui \u00e8 soggettista con Gloria Giorgianni e Fabio Scamoni, e sceneggiatore con Chiara Laudani. \"Carla\" esce come evento speciale nei cinema.\nDal 2003 \u00e8 fra i docenti della scuola di sceneggiatura e regia \"Tracce\" di Roma. Ha tenuto masterclass sulla sceneggiatura, curate dagli istituti di cultura italiana di Lisbona e Madrid."}
{"id": "1540402", "revid": "1868855", "url": "https://it.wikipedia.org/wiki?curid=1540402", "title": "Autostrada della morte", "text": "L'autostrada della morte () \u00e8 il soprannome dato ad una superstrada che porta dalla capitale del Kuwait, Kuwait City, verso l'Iraq in direzione di Bassora. Durante la Guerra del Golfo, nella notte tra il 26 e il 27 febbraio 1991 le unit\u00e0 dell'esercito regolare iracheno in ritirata lungo la via di comunicazione furono attaccate e completamente distrutte dagli aerei statunitensi.\nIl suo nome ufficiale \u00e8 Autostrada 80: parte da Kuwait City e giunge fino alle citt\u00e0 di confine di Abdali (in Kuwait) e Safwan (in Iraq), proseguendo poi per Bassora. \nLa strada, riasfaltata alla fine degli anni novanta, venne utilizzata dalle divisioni corazzate irachene per l'invasione del Kuwait del 1990, per poi essere utilizzata nelle prime fasi dell'invasione statunitense dell'Iraq nel 2003 dalle forze statunitensi ed inglesi.\nAttacchi.\nGli attacchi aerei vennero compiuti su due sezioni distinte dell'autostrada: circa 1400 veicoli sull'autostrada a nord di Jahrah (la \"vera\" autostrada) e altri 400 veicoli della strada costiera verso Bassora.\nLe forze statunitensi, insieme ai canadesi, britannici e francesi attaccarono il personale militare iracheno in ritirata, che avevano l'ordine di essere inoffensivi, che tentava di lasciare il Kuwait nella notte tra il 26 e il 27 febbraio 1991, con conseguente distruzione di centinaia di veicoli e la morte di molti dei loro occupanti. Gli aerei bombardarono la testa e la coda dell'enorme colonna di veicoli, intrappolando il convoglio e rendendolo un bersaglio statico per i successivi attacchi, uccidendo circa 1000 persone. Quando la zona venne visitata dai giornalisti, la strada era ridotta ad una lunga linea ininterrotta di veicoli danneggiati, abbandonati e distrutti. I rottami appartenevano in maggioranza a veicoli civili rubati (come automobili, camion ed autobus), che erano guidati da soldati iracheni e miliziani palestinesi allineati con l'OLP. La maggior parte dei veicoli venne abbandonata prima dell'attacco.\nSulla strada costiera si verific\u00f2 uno scontro, conosciuto con il nome di battaglia dello sfasciacarrozze (\"Battle of the Junkyard\"), quando i veicoli della guardia repubblicana irachena attaccarono le forze di terra alleate. I veicoli, che vennero distrutti completamente, erano principalmente militari e appartenevano alla prima divisione corazzata \"Hammurabi\" della guardia repubblicana.\nMolte forze irachene sono fuggite con successo attraverso il fiume Eufrate, e la Defense Intelligence Agency ha stimato che oltre circa 70 o 80 mila soldati delle divisioni sconfitte in Kuwait potrebbero essere fuggiti a Bassora, evitando la cattura.\nControversie.\nL'azione offensiva che rese famigerata la strada divenne una fonte di controversie. Alcuni commentatori suggerirono che l'uso della forza fu sproporzionato, siccome le forze irachene si stavano ritirando e la colonna comprendeva prigionieri di guerra kuwaitiani, prigionieri politici e rifugiati civili palestinesi.\nAnche se nessun reporter fu presente durante l'attacco, furono scattate fotografie che mostrano l'incredibile ammasso di veicoli distrutti e bruciati. Il bombardamento venne considerato da alcuni osservatori come crimine di guerra - ovvero un deliberato bombardamento di una porzione di strada dove truppe irachene in fuga e non combattenti erano bloccate.\nI militari statunitensi tuttavia affermarono che vennero trovati tra i rottami solo alcuni corpi e la maggior parte degli occupanti abbandon\u00f2 i veicoli quando la strada divenne impraticabile. In base ad una intervista nel documentario FRONTLINE della televisione PBS, con il giornalista americano Rick Atkinson, quando fu chiesto ad un militare se \u00e8 noto il numero di iracheni rimasti uccisi nell'autostrada della morte, venne risposto che\nRobert Fisk de l\"'Independent\" giunse sul posto poco dopo il bombardamento alleato. Nel suo libro intitolato \"The Great War for Civilisation\", Fisk descrive la scena di chilometri di veicoli militari e civili danneggiati che furono bombardati mentre erano rimasti bloccati, e i resti bruciati degli occupanti dei veicoli: \"Ho visto centinaia di morti qui; ce ne devono essere stati migliaia. Non dovremmo chiamarla, invece che \"Autostrada della Morte\", \"Massacro di Mutla Ridge?\"\"\nSecondo l'ex segretario di stato Colin Powell, che era l'allora capo del Joint Chiefs of Staff, le scene della carneficina posero fine alle ostilit\u00e0 della guerra dopo la liberazione del Kuwait. Powell scrisse in seguito in \"My American Journey\" che: \"la televisione stava iniziando a considerarci come se avessimo fatto il massacro per il gusto di farlo\".\nIn base al \"Foreign Policy Research Institute\" tuttavia, le \"apparenze possono trarre in inganno\":\nIl fotoreporter Peter Turnley pubblic\u00f2 delle fotografie riguardanti fosse comuni ed \u00e8 stato affermato che questo costituisce una violazione della Convenzione di Ginevra.\nVideogiochi.\nIn l\"'autostrada della morte\", in arabo \"Tariq Almawt\", viene utilizzata come scenario della quarta missione. La voce fuoricampo durante il briefing asserisce, contrariamente a quanto accaduto realmente, che siano stati i sovietici gli autori del bombardamento."}
{"id": "1540408", "revid": "1318658", "url": "https://it.wikipedia.org/wiki?curid=1540408", "title": "Carlo di Viana", "text": "Origini familiari.\nFiglio primogenito del principe di Castiglia e Le\u00f3n e d'Aragona, duca di Pe\u00f1afiel e futuro re di Navarra, della corona d'Aragona e di Sicilia, Giovanni II (figlio terzogenito del principe di Castiglia e Le\u00f3n, e re della corona d'Aragona e di Sicilia, Ferdinando e di Eleonora d'Alburquerque) e della sua prima moglie, la ex regina consorte di Sicilia e futura regina di Navarra, Bianca di Navarra, figlia terzogenita del re di Navarra, conte d'\u00c9vreux e duca di Nemours, Carlo III di Navarra detto il Nobile e di Eleonora Enriquez, figlia secondogenita del re di Castiglia e Le\u00f3n, Enrico II di Trastamara e di Giovanna Manuele figlia ultimogenita dello scrittore e uomo politico, Giovanni Manuele di Castiglia, duca di Penafiel (discendente di Ferdinando III di Castiglia, che era suo nonno, mentre Alfonso X di Castiglia era suo zio) e della sua terza moglie, Bianca de la Cerda (1311-1347).\nBiografia.\nCarlo fu educato nel palazzo reale (castello) di Olite, che il nonno materno, il re di Navarra, Carlo III il Nobile, aveva fatto costruire.Il nonno Carlo III, nel 1423, lo insign\u00ec del titolo di principe di Viana, che sarebbe spettato ad ogni erede al trono di Navarra. Da un documento del 23 gennaio 1423 risulta infatti che a Carlo (\"al infante D. C\u00e1rlos\", figlio di \"el infante D. Juan de Aragon y la reina Do\u00f1a Blanca\") dal nonno Carlo III (\"Carlos\u2026rey de Navarra duque de Nemoux\") fu concesso il titolo di principe di Viana (\"Principe de Viana\"), con inclusa la propriet\u00e0 dell'omonima citt\u00e0 e del castello (\"nuestra villa y castillo de Viana\").\nLa madre nel 1425, alla morte del nonno, Carlo III il Nobile, divenne regina di Navarra, assieme al marito Giovanni che si autoproclam\u00f2 re di Navarra, lasciando il governo del regno nelle mani del marito Giovanni.Le \"cortes\" di Navarra confermarono Carlo erede al trono di Navarra, ma nonostante questo, suo padre Giovanni, nel 1427, cerc\u00f2, invano, di far cambiare l'ordine di successione a favore dell'ultimogenita, Eleonora.\nLa regina Bianca ed il re Giovanni furono incoronati, a Pamplona, il 15 maggio 1429.\nIl padre nel 1438, col fratello, Enrico, detti gli \"infanti d'Aragona\", era tornato in Castiglia per partecipare alla ribellione dei nobili contro i conestabile di Castiglia, \u00c1lvaro de Luna e Carlo aveva assunto il governo del regno di Navarra.\nLo storico Jos\u00e9 Yanguas y Miranda riporta che nel testamento del 17 febbraio 1439, la regina Bianca tra le altre disposizioni lasci\u00f2 il figlio Carlo (\"su hijo el principe D. Carlos\") suo erede universale, chiedendogli per\u00f2 che, alla sua morte (di Bianca) non assumesse il titolo di re di Navarra, lasciandolo al padre Giovanni.\nIl 30 settembre del 1439, a Olite, Carlo spos\u00f2 Agnese di Kleve (1422-1448), figlia del primo duca di Kleve, Adolfo II conte di Kleve e IV conte di Mark, e della sua seconda moglie, Maria di Borgogna, figlia del duca di Borgogna, Giovanni senza Paura. Agnese era la nipote del duca di Borgogna Filippo III il Buono (fratello della madre, Maria).\nAlla morte della madre, nel 1441, Carlo divenne re di Navarra, ma in realt\u00e0 non regn\u00f2 mai, a causa della succitata clausola del testamento della defunta regina, (sembra che venne inserita seguendo le volont\u00e0 di Carlo III il Nobile).Perci\u00f2 suo padre, invocando il testamento della moglie, usurp\u00f2 il trono di Navarra al figlio, assumendo il titolo di re di Navarra come Giovanni II, lasciando al figlio il titolo di governatore.\nIl padre in quel periodo pensava a risposarsi e, nel 1444, si un\u00ec in matrimonio con Giovanna Enr\u00edquez, figlia dell'ammiraglio di Castiglia, Federico Enriquez, acerrimo avversario del conestabile di Castiglia, \u00c1lvaro de Luna.\nDato che il padre continuava ad essere interessato agli affari ed agli intrighi della Castiglia, Carlo continu\u00f2 a governare il regno di Navarra per conto del padre Giovanni, che, dopo la sconfitta subita, nel 1445, alla prima battaglia di Olmedo, rientr\u00f2 in Aragona con lo zio di Carlo, Enrico, ferito ad una mano e che mor\u00ec circa un mese dopo per la gangrena.\nDopo essere rimasto vedovo, Carlo si fidanz\u00f2 con la principessa portoghese, Caterina d'Aviz (1436-1463), figlia del re del Portogallo, Edoardo e di Eleonora d'Aragona, che era in convento, e dove rientr\u00f2 dopo la rottura del fidanzamento.\n\u00c1lvaro de Luna, nel frattempo, cercava di riconciliarsi con la Navarra; per questo prese contatti con Carlo, che accolse favorevolmente la proposta, mentre il padre era contrario.In poco tempo il clima si surriscald\u00f2 e, nel 1451, Carlo lasci\u00f2 la Navarra, riparando in Guip\u00fazcoa, dove trov\u00f2 l'appoggio dei \"beamonteses\", seguaci della famiglia Beaumont (trapiantata in Navarra dalla contea di Evreux), mentre gli \"agramonteses\" partigiani dell'antica casa nobiliare degli Agramont parteggiarono per Giovanni II, ed in poco tempo, scoppi\u00f2 la guerra civile tra Carlo e suo padre, Giovanni II, che ebbe la meglio, nella battaglia di Aibar, nel 1452, nonostante che la moglie dell'erede al trono di Castiglia, Enrico l'Impotente, Bianca, sorella e figlia dei due contendenti, avesse chiesto al suocero, il re di Castiglia, Giovanni II di aiutare il fratello, Carlo.Carlo fu catturato e messo in prigione, dove rimase dal 1453 al 1455.Carlo fu liberato solo dopo aver promesso al padre che avrebbe rispettato le volont\u00e0 testamentatrie della madre e avrebbe preteso la corona di Navarra solo alla sua morte.\nQuando Carlo fu liberato si rec\u00f2 in Italia, presso lo zio, il re della corona d'Aragona e di Napoli, Alfonso V, dove trov\u00f2 appoggio; inoltre Carlo trov\u00f2 sostegno anche da parte del papa Callisto III, eletto l'8 aprile 1455; entrambi favorevoli ad una regolare successione sul trono di Navarra.Giovanni, nel frattempo, in accordo col genero, Gastone IV di Foix, marito della figlia prediletta, Eleonora, aveva iniziato i preparativi per lasciare a quest'ultima il regno.\nPurtroppo per Carlo, nel 1458, lo zio Alfonso contrasse la malaria e a giugno mor\u00ec, mentre il papa ottantenne lo segu\u00ec nella tomba in agosto.Alla morte dello zio, Carlo che si trovava a Roma si rec\u00f2 immediatamente a Napoli, dove aveva parecchi sostenitori, tra gli ufficiali, i mercenari catalani e i baroni scontenti, ma il cugino Ferrante I, figlio illegittimo di Alfonso V ed erede del regno di Napoli, non gli diede alcun aiuto.\nCarlo, accompagnato da un buon numero di Catalani, abbandon\u00f2 la penisola e si rec\u00f2 in Sicilia, che faceva parte della corona d'Aragona, che era stata ereditata da suo padre Giovanni. Molti Siciliani, memori della regina di Sicilia, Bianca, sua madre, lo avrebbero visto di buon occhio sul trono di Sicilia, gli offrirono il trono, in quanto erede di Giovanni II (Carlo aveva ricevuto il titolo di principe di Gerona, cio\u00e8 erede del trono della corona d'Aragona).Carlo rifiut\u00f2 e, preferendo mantenere un buon rapporto col padre, torn\u00f2 nel regno d'Aragona.\nRientrato in Navarra, sul finire del 1459, Carlo, trentottenne, intavol\u00f2 trattative per unirsi in matrimonio con la sorellastra del re di Castiglia, Enrico l'Impotente, Isabella di Castiglia, di nove anni; ma il padre e soprattutto la matrigna, Giovanna Enr\u00edquez, si opposero perch\u00e9 nelle loro intenzioni Isabella avrebbe dovuto sposare il loro figlio Ferdinando, di sette anni.La controversia port\u00f2 nuovamente la tensione ad alti livelli con suo padre, tanto che il re Giovanni ordin\u00f2 che Carlo venisse arrestato, a Lleida il 2 dicembre del 1460. In seguito fu imprigionato ad Aitona e poi a Morella.\nLe \"cortes\" catalane si riunirono il 25 febbraio del 1461 e decretarono che il re dovesse liberare il figlio, cosa che avvenne immediatamente e imposero al re il concordato di Villafranca, del 21 giugno 1461, in cui Carlo risultava essere il re legittimo di Navarra ed il luogotenente della Catalogna ed erede della corona d'Aragona.\nCarlo per\u00f2 mor\u00ec circa tre mesi dopo avere ottenuto ci\u00f2 che gli spettava, il 23 settembre di quello stesso anno (ben prima del padre Giovanni II d'Aragona) per cui non riusc\u00ec mai ad essere incoronato re di Navarra.La sua morte fu causata, forse, da tubercolosi, per\u00f2 vi furono voci che attribuirono la morte ad avvelenamento, da addebitare alla regina Giovanna, che, nel frattempo, era stata nominata luogotenente della Catalogna. Le \"cortes\" allora si riunirono e notificarono a Giovanni ed alla regina di non mettere piede in Catalogna senza il loro permesso. Da ci\u00f2 si riaccese la guerra in Catalogna ed Aragona, che si ribellarono ai sovrani e diedero inizio alla guerra contro Giovanni II, che dur\u00f2 una decina d'anni.\nSul trono navarrese avrebbe dovuto succedere a Carlo la sorella Bianca, che per\u00f2 venne imprigionata e mor\u00ec tre anni dopo. Quindi, alla morte del padre, sal\u00ec al trono navarrese Eleonora, sorella di Carlo, che port\u00f2 in dote la Navarra alla Casata di Foix.\nDiscendenza.\nCarlo da Agnese non ebbe alcun figlio.\nCarlo, da diverse amanti, ebbe tre figli: da Maria de Armendariz:\nda Brianda Vaca:\nda Margherita Cappa:"}
{"id": "1540417", "revid": "842", "url": "https://it.wikipedia.org/wiki?curid=1540417", "title": "The Sims Stories", "text": ""}
{"id": "1540418", "revid": "287204", "url": "https://it.wikipedia.org/wiki?curid=1540418", "title": "Renato Marotta", "text": "Carriera.\nNato nella provincia di Salerno, Renato Marotta inizia a recitare all' et\u00e0 di 3 anni nelle recite scolastiche, rappresentazioni che gi\u00e0 esaltano mettono in risalto la sua spiccata indole artistica. A 7 anni gi\u00e0 inizia a prendere confidenza con la musica, iniziando lo studio della tromba. A 11 anni debutta nella banda popolare di Laurino. A 16 anni inizia a suonare la chitarra e a cantare; forma il suo primo gruppo musicale nel Cilento. Nel 1996 si reca a Roma dove studia recitazione presso l'Accademia d'Arte Drammatica Pietro Sharoff, diplomandosi nel 1998. Nel 2014 si laurea in \"Arti e Scienze dello Spettacolo Digitale\" presso l'Universit\u00e0 La Sapienza a Roma, con una tesi sperimentale in etnomusicologia, realizzando il montaggio di \"A Memoria d'Uomo\" un film sul Museo Nazionali di Arti e Tradizioni Popolari. Numerose sono le sue esperienze teatrali. Collabora con compagnie di ricerca affinando le tecniche attoriali dal metodo Stanislavskij a Grotowski. Successivamente studia biomeccanica con N. Karpov e teatro balinese con Tapa Sudana. Frequenta i laboratori di Micheal Margotta e Giorgio Barberio Corsetti. Affine le tecniche vocali con Edda Dell'Orso.\nDopo aver iniziato a lavorare come animatore turistico e direttore artistico in molti villaggi in Italia, intraprende subito dopo il diploma all' Accademia d'Arte Drammatica, 1998, la carriera d'attore lavorando in teatro, cinema e televisione. Nel 2001 debutta come regista con il cortometraggio \"Tredi\", premiato a Picciano, all\"'Alternative Film Festival\".\nEsordisce quindi in Tv su Rai1, recitando in fiction tv quali \"Marcinelle\" (2003), regia di Andrea e Antonio Frazzi, \"La squadra 3 e 6\" (2002-2005) e \"Un medico in famiglia 3\" (2003). Inoltre realizza il suo secondo short movie \"Ciak unico\" nell'ambito di un workshop di cinema diretto dal regista Marco Bellocchio.\nNel 2003 debutta al Cinema con il film \"Radio West\", opera prima di Alessandro Valori. L'anno successivo si occupa della regia del documentario \"Il soffiatore\". Nel 2006 realizza come regista e attore il mediometraggio \"Antiorario di quartiere\" che ha come protagonista Luigi Maria Burruano.\nRitorna in tv su canale5 nel ruolo di Michy (co-protagonista) in \"L'onore e il rispetto\" (2006), recitando al fianco di attori del calibro di Giancarlo Giannini e Virna Lisi, regia di Salvatore Samperi. Successivamente nella serie \"Io non dimentico\" (2008). Nello stesso anno dirige come regista il cortometraggio \"\"Zippo in fiamma\". \"\nNel 2009 veste i panni dell'agente Mazzola al fianco di Lando Buzzanca, nella serie \"Io e mio figlio - Nuove storie per il commissario Vivaldi\", regia di Luciano Odorisio, in onda su Rai Uno.\nNel 2009 recita nel film \"Noi credevamo\", regia di Mario Martone, con Luigi Lo Cascio, Toni Servillo, Luca Zingaretti.\nNello stesso anno partecipa al film \"Il Sesso Aggiunto\" di F.Castaldo.\nNel 2010 entra a fare parte come voce e autore degli Statale18, gruppo musicale rock-ska, in dialetto cilentano.\nNel 2012 come regista dirige il cortometraggio \"Quel pomeriggio di un giorno da Attore\".\nNel 2013 diventa la voce e frontman del gruppo musicale Rinascendo cover band di Rino Gaetano. \nNello stesso anno torna sul set e partecipa a tre fiction.\nNel 2014 torna in tv in \"\"Don Matteo 9\" \"su Rai1 poi in \"Furore\" su Canale 5, nel ruolo di Baffone (co-protagonista) e in \"\"Squadra Antimafia 6\". \"\nNel 2016 termina le riprese della fiction \"\"Furore 2 \" . Ruolo\" di Baffone (co-protagonista). Regia: Alessio Inturri. Andr\u00e0 in onda nell'autunno del 2017.\nRenato Marotta, artista eclettico, sperimenta i propri linguaggi spaziando con grande facilit\u00e0 dal teatro, cinema, tv e musica.\nTelevisione.\nMusica.\nRenato Marotta inizia a suonare la tromba a 7 anni. La passione per la musica lo porta allo studio della chitarra e del piano. A 16 anni inizia a cantare nelle prime band, con gli amici. Dal 1999 inizia a cantare e suonare nell'ambiente romano. Dal 1999 collabora con molte aziende di Eventi e Musica a Roma. Dal 2013 al 2016 \u00e8 stato il frontman di una cover band di Rino Gaetano. Dal 2010 \u00e8 il frontman e cantautore del gruppo musicale STATALE 18, con il quale ha pubblicato nel 2016 l'album \"Revoluscionary road\" scrivendo i testi e la musica. Si esibisce come artista musicale nelle maggiori location del Lazio da oltre 18 anni. Canta, suona, trascina il pubblico da vero mostro da \"palcoscenico\".\nIl 21 Marzo 2021 \u00e8 uscito (su tutte le piattaforme digitali) il singolo Sogna Lontano. Renato Marotta \u00e8 autore del testo e della musica. Il percorso cantautoriale dell'artista \u00e8 in evoluzione. \nA breve saranno presentati altri 4 brani."}
{"id": "1540419", "revid": "149587", "url": "https://it.wikipedia.org/wiki?curid=1540419", "title": "Le Caldane (Colle Val d\u2019Elsa)", "text": ""}
{"id": "1540420", "revid": "188323", "url": "https://it.wikipedia.org/wiki?curid=1540420", "title": "Distribuzione IOE", "text": "La distribuzione IOE, sigla dell'inglese Intake Over Exhaust, \u00e8 la distribuzione nei motori 4 tempi con una o pi\u00f9 valvole (a doppia funzione) al lato del motore.\nTecnica dei motori IOE.\nQuesto tipo di distribuzione \u00e8 un'evoluzione della distribuzione SV, la quale sfrutta un sistema a doppia valvola, costituito da 2 valvole a fungo, dove la valvola d'aspirazione \u00e8 posizionata lateralmente al cilindro, mentre la valvola di scarico \u00e8 generalmente posizionata centralmente sulla testata; si pu\u00f2 avere anche un'aspirazione e scarico invertiti di posizione, come nel motore in foto. Questa disposizione permette d'avere da un numero minimo di 2, fino a un numero massimo di 5 valvole per cilindro, ma venne utilizzata quasi esclusivamente in configurazione a due valvole.\nLa distribuzione IOE pu\u00f2 avvenire con 1 o 2 alberi a camme posizionati lateralmente all'albero motore, comandati dallo stesso tramite un ingranaggio, oppure avere le camme posizionate direttamente sull'albero motore (esattamente come nel sistema OHV o SV); da qui all'apertura della valvola ci sono due tipi di comandi differenti, a seconda della valvola da comandare.\nNel caso si debba comandare la valvola in basso, con movimento d'apertura dal PMI al PMS, le camme dell'albero di distribuzione vanno o a governare direttamente la valvola a fungo (esattamente come nella distribuzione SV).\nNel caso si debba comandare la valvola in alto, con movimento d'apertura dal PMS al PMI, le camme dell'albero di distribuzione vanno a governare la valvola a fungo tramite un'asta e un bilanciere (esattamente come nella distribuzione OHV).\nTramite le molle che permettono la chiusura delle valvole, in alcuni motori \u00e8 possibile regolare il precarico delle valvole stesse, andando a stringere o allentare degli appositi dadi; le molle delle valvole inferiori potevano essere a vista, mentre le molle delle valvole superiori erano coperte dal condotto d'aspirazione.\nUtilizzo.\nQuesto sistema \u00e8 stato utilizzato tra il 1900 ed il 1960 circa, sia su moto che su auto; generalmente sulle moto si aveva parte del sistema a vista, come le molle delle valvole inferiori, l'asta e il bilanciere, sulle auto era coperto."}
{"id": "1540423", "revid": "767487", "url": "https://it.wikipedia.org/wiki?curid=1540423", "title": "Dummy (film 2002)", "text": "Dummy \u00e8 un film del 2003 diretto da Greg Pritikin.\nIl film \u00e8 una piccola commedia di equivoci, amori e passioni, pieno di vitalit\u00e0.\nTrama.\nSteven (Adrien Brody), un ex-impiegato, decide di buttarsi nel mondo dello spettacolo come ventriloquo (da qui il titolo con riferimento al pupazzo, \"dummy\" in inglese).\nLa commedia ruota attorno alla storia d'amore tra Steven e la sua consulente lavorativa, la dolce e carina Lorena (Vera Farmiga).\nL'amica Fangora (Milla Jovovich) una pseudo-punk, piena di iniziative e sempre incasinata, a modo suo vuole bene a Steven e ama la musica a tal punto da decidere di riciclarsi, con la sua band, come gruppo di musiche klezmer. L'elemento \"normale\" della comitiva \u00e8 la sorella di Steven, Heidi (Illena Douglas) che per\u00f2 \u00e8 ancora ossessionata dal suo ex, che non la lascia in pace.\nFacendo il ventriloquo, Steven supera i suoi problemi di inserimento sociale riuscendo anche a conquistare il cuore di Lorena."}
{"id": "1540424", "revid": "767487", "url": "https://it.wikipedia.org/wiki?curid=1540424", "title": "Greatest Hits (Chamillionaire)", "text": "Greatest Hits \u00e8 una compilation del rapper Chamillionaire, pubblicato nel 2003."}
{"id": "1540432", "revid": "38120", "url": "https://it.wikipedia.org/wiki?curid=1540432", "title": "Gods of metal", "text": ""}
{"id": "1540438", "revid": "149587", "url": "https://it.wikipedia.org/wiki?curid=1540438", "title": "Teatro Politeama Mariano Rossi (Sciacca)", "text": ""}
{"id": "1540450", "revid": "92723", "url": "https://it.wikipedia.org/wiki?curid=1540450", "title": "Porte di ferro", "text": "Le Porte di ferro (; ; ; ) sono una profonda gola attraversata dal Danubio lungo il confine tra Serbia e Romania.\nSegnano il passaggio dai Carpazi meridionali ai Balcani.\nLa navigazione fluviale supera le Porte, che alimentano anche due centrali idroelettriche, grazie a un canale artificiale.\nSia il toponimo rumeno, che quello ungherese (\"Vaskapu\"), hanno lo stesso significato di \"porte di ferro\" e anzi, sono entrambi utilizzati per riferirsi a un'intera classe di gole. Una denominazione alternativa per l'ultimo tratto \u00e8 \"Clisura Dun\u0103rii\", la \"Gola del Danubio\". In Serbia la gola \u00e8 nota come \"\u0110erdap\", che \u00e8 compresa nell'omonimo parco nazionale, un nome che, nel tratto finale, \u00e8 sostituito da \"\u0110erdapska klisura\".\nLe gole.\nIl primo restringimento del Danubio si incontra oltre l'isola rumena di Moldova Veche ed \u00e8 conosciuto come \"Golubac\". \u00c8 lungo 14.5\u00a0km e nel punto pi\u00f9 stretto si riduce a 230\u00a0m. Sul promontorio di Golubac, sulla sponda serba, vi \u00e8 un forte medievale.\nAttraverso la valle di \"Ljupovska\" si raggiunge la seconda gola, \"Gospodin Vir\", lunga 15\u00a0km e stretta fino a 220\u00a0m. Le falesie si innalzano fino a 500\u00a0m e sono molto difficili da raggiungere dalla terraferma.\nLa pi\u00f9 larga, \"Donji Milanovac\", collega la \"Grande\" alla \"Piccola gola di Kazan\", la cui una lunghezza complessiva \u00e8 di 19\u00a0km. La \"valle di Or\u0219ova\" \u00e8 l'ampia sezione finale attraverso cui il fiume raggiunge le pianure della Valacchia nei pressi dell'ultima gola, chiamata \"Sip\".\nLa gola detta \"Grande Kazan\" (\"kazan\" vuol dire calderone) \u00e8 la pi\u00f9 famosa, nonch\u00e9 la pi\u00f9 stretta tra quelle che si incontrano sul percorso fluviale: qui il fiume si restringe a 150\u00a0m e raggiunge profondit\u00e0 di 53\u00a0m.\nLa strada romana di Kazan.\nNelle rocce a picco di queste gole i genieri romani, nel 33-34, intagliarono la \u00abspettacolare strada\u00bb, lambita dal corso del Danubio e della cui ricostruzione fa cenno Traiano nella Tabula Traiana, di cui si dir\u00e0 in seguito.. L'imperatore Traiano tracci\u00f2 una strada militare, proveniente da Belgrado, che passava sul fianco dei monti costeggiando la riva destra delle Porte di Ferro per raggiungere una zona pi\u00f9 pianeggiante. Della strada, inghiottita dal Danubio dopo la costruzione della diga nel 1973, nulla \u00e8 pi\u00f9 visibile, ad eccezione di qualche tratto; la \"Tabula Traiana\", originariamente posta lungo il percorso della strada, \u00e8 stata essa stessa salvata solo grazie al sollevamento avvenuto al di sopra del livello attuale, insieme alle rocce in cui era ricavata e a un breve tratto dell'originaria strada su cui essa sorgeva.\nIl \"Ponte di Traiano\".\nFu in questi pressi che l'imperatore Traiano innalz\u00f2 il famoso ed omonimo ponte progettato da Apollodoro di Damasco, negli anni tra il 103 e il 105, durante la conquista romana della Dacia.\nSulla sponda destra un'epigrafe, la \"Tabula Traiana\", commemora la realizzazione.\nAltre testimonianze archeologiche.\nTesori notevolmente pi\u00f9 antichi sono stati trovati, negli anni sessanta, nella meno spettacolare gola di \"Gospodin Vir\": il saggio archeologico ha fatto venire alla luce il sito Lepenski Vir, il pi\u00f9 significativo dell'Europa sudorientale. Le statue in arenaria rinvenute, datate al primo neolitico, sono particolarmente spettacolari. Questo ritrovamento, insieme a quelli provenienti da altri siti archeologici che si incontrano, testimonia la lunga frequentazione umana dell'area delle \"Porte di ferro\".\nLa statua di Decebalo.\nSulla riva rumena, alla \"Piccola Kazan\", tra il 1994 e il 2004, \u00e8 stata intagliata nella roccia la statua di re Decebalo, il fiero avversario di Traiano.\nNavigazione nelle gole.\nLe rocce lungo il letto del fiume e le rapide associate rendono le gole un luogo infausto per la navigazione. In tedesco il passaggio \u00e8 ancora noto come \"Kataraktenstrecke\", sebbene le cateratte non vi siano pi\u00f9. Lo scoglio \"Prigrada\" era il maggior ostacolo alla navigazione fino al 1896: il fiume si allarga considerevolmente in questo punto e, di conseguenza, il livello delle acque diviene pi\u00f9 basso. A monte, presso la gola di \"Kazan\", era famigerato lo scoglio chiamato \"Greben\".\nIl canale di Traiano.\nLo stesso Traiano, nelle sue campagne daciche di conquista, si trov\u00f2 ad affrontare il problema delle insidie della navigazione in quel punto e come testimoniato dalla gi\u00e0 citata Tabula Traiana, il pi\u00f9 antico documento sulla navigazione su quello che sarebbe stato in seguito chiamato \"canale di Sip\", dal nome del villaggio serbo posto sulla riva destra.\nIl canale di Sip.\nNel 1831 si abbozz\u00f2 un piano per rendere il passaggio navigabile, su iniziativa del politico ungherese Istv\u00e1n Sz\u00e9chenyi. Sar\u00e0 G\u00e1bor Baross, il ministro ungherese \"dalla mano di ferro\", a completare il finanziamento del progetto.\nNel 1890, oltre Or\u0219ova, un tratto di 2\u00a0km venne liberato dalle rocce a colpi di esplosioni, fino a creare un profondo canale navigabile. Lo sperone dei monti Greben fu rimosso per una lunghezza di oltre 2\u00a0km, un tratto in cui si riteneva sufficiente una profondit\u00e0 di soli 2 metri.\nIl 17 settembre, 1896, il \"canale di Sip\" fu inaugurato dall'imperatore austroungarico Francesco Giuseppe, dal re di Romania Carlo I e dal re serbo Alessandro I Obrenovi\u0107. \nTuttavia i risultati furono deludenti: le correnti nel canale risultavano cos\u00ec forti che, fino al 1972, le navi potevano passare solo trainate da un locomotore. Le \"Porte di ferro\" continuavano a rimanere un ostacolo degno di nota alla navigazione fluviale.\nLa diga.\nLa costruzione di un mega-progetto congiunto romeno-jugoslavo per irregimentare il fiume ebbe inizio nel 1964. Nel 1972 la diga delle \"Porte di ferro\" fu inaugurata, insieme a due centrali idroelettriche e a due canali artificiali.\nLa costruzione della diga ha trasformato la valle del Danubio oltre Belgrado in una riserva d'acqua, dando luogo ad un innalzamento di 35\u00a0m del livello dell'acqua nei pressi della diga. Per il vecchio villaggio di Or\u0219ova, l'isola danubiana \"Ada Kaleh\" (si veda la sezione apposita), e almeno altri cinque villaggi, si \u00e8 resa necessaria l'evacuazione, che ha interessato una popolazione di circa 17.000 persone e che ha portato, con l'abbandono degli insediamenti, alla loro perdita.\nLa realizzazione ha avuto anche un forte impatto sull'ecosistema. Per esempio le rotte migratorie di molte specie di storione, finalizzate alla deposizione delle uova, sono state definitivamente interrotte.\nVa anche detto che, fin dalla costruzione della diga, sono state adottate, da entrambe le nazioni, altre misure di protezione della flora e della fauna, della geomorfologia e degli artefatti storici e archeologici delle \"Porte di ferro\": con l'istituzione, in Serbia, del Parco nazionale di \u0110erdap (dal 1974 - 636.08\u00a0km\u00b2) e, in Romania, con il \"Parco nazionale Por\u0163ile de Fier\" (dal 2001 - 1.156,55\u00a0km\u00b2).\nAda Kaleh.\nL'isola Ada Kaleh fu probabilmente la pi\u00f9 suggestiva tra le vittime della costruzione della diga di \u0110erdap. Si trattava di un'enclave turca, con una moschea e una miriade di vicoli tortuosi, famosa per essere un porto franco oltre che un covo di contrabbandieri. Fianco a fianco dei turchi convivevano molti altri gruppi etnici.\nL'isola era circa 3\u00a0km a valle di Or\u0219ova e misurava 1.7 per 0.4-0.5\u00a0km. Era cinta da mura: gli austriaci, per difendersi dai turchi, nel 1669 vi avevano costruito un forte che rimase un oggetto di contesa per i due imperi. Nel 1699 l'isola cadde sotto il controllo turco ma dal 1716 al 1718 fu austriaca, per ritornare sotto i turchi nel 1738 dopo un assedio di quattro mesi. La riconquista austriaca si fece attendere fino al 1789, al solo scopo di cederla ai turchi nell'imminente trattato di pace. In seguito, l'isola perse il suo significato militare e strategico. Il congresso di Berlino del 1878 costrinse l'impero ottomano a recedere molto a sud, e l'isola venne sotto il controllo austroungarico pur rimanendo di propriet\u00e0 del sultano turco. Gli abitanti godettero dell'esenzione dalle tasse, dai controlli doganali e dell'esenzione dalla leva militare. Nel 1923, con la caduta della monarchia ottomana, gli abitanti scelsero di far parte della Romania.\nLa moschea di Ada Kaleh risaliva al 1903 ed era stata costruita al di sopra di un precedente monastero francescano. Il tappeto, dono di un sultano turco, \u00e8 stato spostato alla moschea di Costanza fin dal 1965.\nMolti degli abitanti di Ada Kaleh, dopo l'evacuazione dell'isola, scelsero di emigrare in Turchia. Una piccola parte si spost\u00f2 in Dobrugia, un'altra area rumena con una minoranza turca."}
{"id": "1540451", "revid": "104458", "url": "https://it.wikipedia.org/wiki?curid=1540451", "title": "Porte di Ferro", "text": ""}
{"id": "1540454", "revid": "104458", "url": "https://it.wikipedia.org/wiki?curid=1540454", "title": "Pikk Hermann", "text": ""}
{"id": "1540457", "revid": "1505830", "url": "https://it.wikipedia.org/wiki?curid=1540457", "title": "Emily Procter", "text": "Biografia.\n\u00c8 nata e cresciuta a Raleigh, in Carolina del Nord, dove ha frequentato la Ravenscoft School. Il padre, William I. Procter, che esercitava come medico generico, divorzi\u00f2 dalla madre, Barbara, quando Emily aveva due anni. Si \u00e8 laureata alla East Carolina University in giornalismo e danza. Subito dopo ha lavorato come presentatrice meteo alla WNCT-TV di Greenville.\nCarriera.\nDopo il suo trasferimento a Los Angeles, il padre per due anni le pag\u00f2 la retta di una scuola di recitazione. Prima ancora di completarla, ottenne alcuni piccoli ruoli in film come \"Jerry Maguire\" (1996) e \"Breast Men\" (1997), dove recit\u00f2 al fianco di David Schwimmer e Chris Cooper. Durante la terza stagione di \"Lois &amp; Clark - Le nuove avventure di Superman\" (1995-1996) ha interpretato il ruolo di Lana Lang. \u00c8 anche apparsa nel film per la televisione \"Hazzard 20 anni dopo\" nel ruolo di Mavis (1997).\n\u00c8 anche stata una guest-star ricorrente in \"West Wing - Tutti gli uomini del Presidente\" nel ruolo di Ainsley Hayes, avvocato repubblicano associato alla Casa Bianca.\nIl successo \u00e8 arrivato con il ruolo di Calleigh Duquesne nella serie televisiva \"\", prodotta dalla CBS dal 2002.\nHa partecipato al Live Earth del 2007 leggendo estratti di un saggio scritto da Michelle Gardner-Quinn mentre era studentessa dell'Universit\u00e0 del Vermont.\nVita privata.\nProcter ha una relazione con il musicista Paul Bryan dal 2008. L'8 dicembre 2010, ha dato alla luce la loro figlia Philippa Frances (chiamata \"Pippa\"). Per la sua gravidanza non ha partecipato alla nona stagione di CSI: Miami e le sue apparizioni nello show sono state limitate per l'intera stagione. \nAppassionata di sport e di corsa, ha partecipato al \"Malibu and Hermosa triathlons\" ed \u00e8 stata ambasciatrice alla maratona benefica \"Nike 26.2\" per la Leukemia &amp; Lymphoma Society. \u00c8 una brava giocatrice di poker. Ha avuto occasione di dimostrare la sua bravura durante il Celebrity Poker Showdown, nel quale giocava contro altre celebrit\u00e0 raccogliendo soldi per delle associazioni umanitarie.\nHa ricevuto nel 2007 il \"Distinguished Alumni Award\" dalla Ravenscroft school, premio assegnato dalla scuola a ex-alunni che si sono distinti per successi personali, civili e professionali."}
{"id": "1540463", "revid": "767487", "url": "https://it.wikipedia.org/wiki?curid=1540463", "title": "No Good Deed - Inganni svelati", "text": "No Good Deed - Inganni svelati \u00e8 un film del 2002, tratto da un racconto di Dashiell Hammett, intitolato \"The House on Turk Street\".\nTrama.\nJack Friar, \u00e8 un poliziotto che si ritrova per caso nel covo di una banda di rapinatori dai quali viene preso come ostaggio e sorvegliato dalla bella Erin che lo inganner\u00e0 e lo manipoler\u00e0 cos\u00ec come aveva fatto con la vittima della sua truffa e il capo della sua banda. Nel tentativo di redimersi cerca di accattivarsi l'amicizia di Jack, che ceder\u00e0 solo in parte al fascino della fragile Erin.\nMa alla fine si scoprir\u00e0 che lei \u00e8 in realt\u00e0 solo una pedina nelle mani del sadico e spregiudicato Tyaron che a sua volta inganna e tradisce tutti."}
{"id": "1540464", "revid": "1305772", "url": "https://it.wikipedia.org/wiki?curid=1540464", "title": "Skydive", "text": "Skydive \u00e8 la disciplina del paracadutismo praticata come attivit\u00e0 sportiva, in contrapposizione all'attivit\u00e0 esercitata da un paracadutista militare. \nNegli ultimi anni, il paracadutismo sportivo ha avuto una evoluzione tale da poter permettere la nascita e il perfezionamento di varie discipline (acrobatico, \"freefly, relative work, sky surf, canopy piloting, vertical relative work, free style, style and accuracy\" ecc.). Viene praticato in zone denominate drop-zone. Questi luoghi solitamente sono all'interno di medio-piccoli aeroporti per lo pi\u00f9 privati. \nIl materiale utilizzato per un lancio paracadutistico di tipo sportivo \u00e8 definito \"tutto dietro\", a differenza dei lanci vincolati militari, in quanto l'emergenza non \u00e8 pi\u00f9 ventrale ma posta sopra il paracadute principale all'interno di un unico \"contenitore, detto imbrago, posto sulla schiena.\nIl tipico lancio di un paracadutista avviene nelle seguenti modalit\u00e0: decollo e salita a circa 4200 metri, apertura della porta e lancio, caduta libera fino ai 1200/1000 m, apertura del paracadute a vela, atterraggio all'interno della DZ seguendo un preimpostato circuito di atterraggio. \n\u00c8 possibile provare l'ebrezza di un lancio in caduta libera da 4200 metri semplicemente con un lancio definito tandem, in cui il neofita \u00e8 fisicamente legato al suo istruttore mediante un'apposita imbracatura. Il materiale da lancio utilizzato \u00e8 sempre un tutto dietro ma di dimensioni notevolmente maggiori. \n\u00c8 inoltre possibile effettuare il corso AFF (\"accelerated free fall\") che permette di potersi lanciare in completa autonomia dopo sette salti effettuati con l'aiuto di assistenti di caduta libera (\"jump master\"). Al termine del corso l'allievo paracadutista pu\u00f2 effettuare i lanci presso una qualsiasi \"drop-zone\" sotto la supervisione dell'istruttore di paracadutismo presente in campo.\nSpecialit\u00e0.\n1. \"Stile\" (in inglese \"Style\", in francese \"Voltige\"). \u00c8 la prima vera disciplina sportiva del paracadutismo moderno, ed \u00e8 prettamente individuale. Consiste in un lancio da una quota di 2200 metri (approssimativamente 7000 piedi), con a disposizione circa una trentina di secondi di caduta libera. In questo frangente si deve eseguire una concatenazione di 6 evoluzioni, volteggi, nel minor tempo possibile che consistono in: un giro sull'orizzonte di 360 gradi, l'inversione di esso, una giravolta (looping) all'indietro e la ripetizione di questi. Per ogni lancio ci sono quattro combinazioni d'esecuzione che vengono sorteggiate in precedenza. Simultaneamente ogni concorrente viene ripreso da terra da una postazione video, e successivamente giudicato da una giuria. Detta giuria deve aggiungere delle frazioni di secondo di penalit\u00e0 al tempo effettivo di esecuzione, se ogni singola figura non viene effettuata correttamente nel beccheggio (\"pitch\"), rollio (\"roll\") e giro di 360 gradi. Vince chi a fine gara, dopo pi\u00f9 lanci, ha totalizzato un tempo totale inferiore.\n2. \"Precisione in atterraggio\", disciplina nata in concomitanza allo \"Stile\" ed anch'essa consiste in una prestazione individuale. I lanci avvengono da circa 1000 metri. L'obiettivo \u00e8 di centrare in atterraggio con il tallone un bersaglio che, agli albori era un disco rosso di 10\u00a0cm di diametro, mutato poi in 5\u00a0cm e attualmente in 2\u00a0cm situato all'interno di un apparato elettronico che misura fino a 15\u00a0cm di errore dal centro. Vince la squadra o l'atleta che facendo la sommatoria dei lanci, totalizza un minor numero di centimetri di errore dal centro. In alcune gare la misura pi\u00f9 alta di un round viene annullata. Le squadre sono composte da cinque persone e le categorie sono: femminile, master (oltre i 50 anni in Italia e i 45 nelle gare straniere), senior (dai 25 ai 45 o 50 anni) e junior (dai 18 ai 25 anni).\n3. \"Combinata\", ovvero la combinata delle due precedenti discipline. Vince l'atleta o la squadra che facendo la somma numerica della classifica di ogni singola disciplina totalizza un numero inferiore; ad es., chi \u00e8 arrivato terzo in \"Stile\" e quarto in \"Precisione\", vince su chi \u00e8 arrivato primo in \"Stile\" e settimo in \"Precisione\".\n4. \"Paraski\", nata dalla necessit\u00e0 di sviluppare il soccorso alpino. Consiste nella combinata di una gara di sci di slalom gigante, ed una gara di precisione in atterraggio in montagna, su piano e su pendio. Essendo una gara che combina due differenti discipline, la classifica viene stilata con metodi analoghi alla competizione citata precedentemente.\n5. \"Formazioni in Caduta Libera\" (FCL), o \"Relative Work\" (RW). Nel \"lavoro relativo\", squadre composte da due o pi\u00f9 paracadutisti compongono durante la caduta libera pi\u00f9 figure prefissate, seguendo dei criteri di velocit\u00e0, precisione o stile a seconda delle categorie di gara. Solitamente vengono effettuate figure a quattro ed otto elementi.\n6. \"Canopy Relative Work\". Squadre di due o pi\u00f9 paracadutisti s'impegnano dopo brevissima caduta (1 secondo o poco pi\u00f9) nel costituire formazioni a paracadute aperto, con prese di mani e piedi sulla velatura e sulle bretelle. Costituita una formazione a quattro il primo in alto molla le prese, e con varie metodiche ruota verso il basso e riaggancia la formazione (rotazione), oppure vengono costruite formazioni predeterminate (\"sequential\"); od ancora otto paracadutisti chiudono una formazione verticale nel pi\u00f9 breve tempo possibile. Altamente spettacolare per la visibilit\u00e0 da terra, \u00e8 tuttavia pericolosa per la possibilit\u00e0 di collisioni con avviluppo.\n7. \"Free Style\". In questa disciplina i paracadutisti, durante la caduta libera, si esibiscono in figure a corpo libero che ricordano esercizi di danza o ginnastica artistica.\n8. \"Skysurf\". Disciplina resa celebre da Patrick de Gayardon, lo skysurf consiste nell'affrontare la caduta libera con una versione ridotta della tavola da snowboard agganciata stabilmente ai piedi. La tavola consente di 'scivolare' sull'aria traslando e girando su se stessi a grande velocit\u00e0. La tavola viene poi sganciata immediatamente prima di atterrare.\n9. \"Speed skydiving\". \u00c8 la pratica estrema del paracadutismo di velocit\u00e0, dove l'atleta, con un lancio da quota ordinaria (4500 metri) o superiore, si pone in posizione verticale a testa in gi\u00f9 per raggiungere la massima velocit\u00e0 possibile (superiore ai 350\u00a0km/h) entro i 1700 metri di quota, dopo i quali si pone di nuovo in posizione orizzontale al fine di rallentare, per poi procedere all'apertura del paracadute.\n10. \"Freefly\". Nasce nel 1996, e diventa l'evoluzione del volo tridimensionale. le squadre sono composte da due elementi pi\u00f9 il tecnico video, e volano insieme creando coreografie. Esistono anche squadre a quattro elementi pi\u00f9 il tecnico video, che lavorano come una squadra di RW4 con figure obbligatorie.\n11. \"Vertical Relative Work\" (VRW) o \"Vertical Formation Skydiving\" (VFS). \u00c8 una disciplina piuttosto giovane che consiste nel costruire formazioni in caduta libera, durante le quali i performers mantengono posizioni verticali tipiche del freefly. Le squadre sono composte da 4 (VRW-4way) o 8 (VRW-8way) elementi, oltre ad un operatore video.\n12. \"Canopy Piloting\" detto anche Swoop consiste nell'utilizzo di paracadute a profilo alare ad alte prestazioni per compiere atterraggi ad alta velocit\u00e0 e con lunghe flare. Esistono competizioni di Canopy Piloting suddivise in tre categorie: Speed, Accurancy e Free-Style. Nello speed si gareggia impiegando il minor tempo possibile ad attraversare due gate distanti 200 piedi, nell'Accurancy si valuta la precisione in atterraggio dopo essere passati in un percorso prestabilito, nel Free-Style si viene valutati per le acrobazie effettuate durante l'atterraggio."}
{"id": "1540469", "revid": "647919", "url": "https://it.wikipedia.org/wiki?curid=1540469", "title": "Terremoto del 1968", "text": ""}
{"id": "1540475", "revid": "767487", "url": "https://it.wikipedia.org/wiki?curid=1540475", "title": "Parablennius gattorugine", "text": "Parablennius gattorugine (noto in italiano come bavosa ruggine o bavosa gattorugine) \u00e8 un pesce marino della famiglia dei Blenniidae.\nHabitat e distribuzione.\n\u00c8 diffuso nel mar Mediterraneo occidentale dove \u00e8 comune anche nei mari italiani, nel mar di Marmara (ma non nel mar Nero) e nell'Oceano Atlantico orientale dall'Irlanda al Marocco.\nVive in zone rocciose ricche di fessure e nascondigli a profondit\u00e0 abbastanza alte per un blennide, tra 3 e 40 m.\nDescrizione.\nSpecie con tentacoli sopraorbitali a ciuffo con forma di abete. La testa \u00e8 grande e le labbra vistose. Colorazione variabile tra il giallo cupo e il marrone caff\u00e8, con fasce scure verticali, spesso con un sottilissimo bordo chiaro, che continuano sulla pinna dorsale, che non presenta incisione mediana. Spesso ha un'apparenza reticolata dovuta ad un reticolo di sottili linee molto chiare sovrapposte al disegno principale.\nPu\u00f2 eccezionalmente raggiungere i 30\u00a0cm di lunghezza.\nRiproduzione.\nLe uova vengono deposte in primavera in una fessura e vengono poi guardate dal maschio."}
{"id": "1540476", "revid": "122007010", "url": "https://it.wikipedia.org/wiki?curid=1540476", "title": "Peter Shaffer", "text": "Il suo fratello gemello Anthony Shaffer (1926-2001) \u00e8 stato anch'egli drammaturgo e sceneggiatore.\nBiografia.\nLa giovinezza.\nNato in una famiglia di origine ebraica da Reka Fredman e da Jack Shaffer (un agente immobiliare), il giovane Peter si trasfer\u00ec a Londra con la famiglia nel 1936, dove frequent\u00f2 la St.Paul's School. Mostr\u00f2 fin da ragazzo una notevole predilezione per la musica.\nDal 1944 al 1947 lavor\u00f2 nelle miniere di carbone come tanti altri \"Bevin Boys\" (dal nome di Ernest Bevin, politico laburista e ministro del Lavoro di quel periodo).\nDopo una laurea in Storia a Cambridge nel 1950, svolse numerosi lavori prima di approdare al teatro. Tra il 1951 ed il 1954 lavor\u00f2 come bibliotecario nella biblioteca pubblica di New York.\nLa carriera come drammaturgo.\nRientrato a Londra nel 1954, Shaffer inizi\u00f2 a scrivere per la radio e la televisione.\nShaffer ottenne un notevole successo nel 1958 con il dramma \"Esercizio di cinque dita\", diretto a Londra da John Gielgud, e replicato anche negli Stati Uniti l'anno successivo. L'opera divenne anche un film nel 1962.\n\"La grande strage dell'impero del sole\" del 1964 conferm\u00f2 il successo di Shaffer presso il pubblico statunitense ed inglese. In essa il drammaturgo scelse di affrontare il tema della distruzione dell'impero degli Incas da parte di Francisco Pizarro. Il regista Irving Lerner ne fece un film nel 1969.\nNel 1965 scrisse \"Black Comedy\", una rocambolesca commedia degli equivoci, in cui uno scultore squattrinato invita a cena nella sua mansarda un ricco milionario ed il suo futuro suocero. Un improvviso ed indesiderarto black-out sconvolge la serata. L'azione teatrale viene finta al buio, ma il pubblico vede chiaramente i personaggi in scena.\nCon il dramma psicoanalitico del 1973 \"Equus\" (che racconta la vicenda di un giovane diciassettenne che acceca sei cavalli e del suo psicanalista che ne tenta la diagnosi), vinse il Tony Award nel 1975 e ricevette recensioni entusiastiche dalla critica americana. Nel 1977 Sidney Lumet ne trasse l'omonimo film con Richard Burton.\nNel 1979 scrisse \"Amadeus\", ispirato al \"Mozart e Salieri\" di Pu\u0161kin, che vinse il Tony Award nel 1981, dopo un notevole successo di pubblico dello spettacolo sia nel Regno Unito sia negli Stati Uniti. L'adattamento cinematografico, \"Amadeus\" di Milo\u0161 Forman port\u00f2 Shaffer a vincere il premio Oscar per la miglior sceneggiatura non originale nel 1985.\nNel 1994 divent\u00f2 Visiting Professor di teatro contemporaneo all'Univerisit\u00e0 di Oxford e nel 2001 fu insignito del cavalierato dalla regina Elisabetta II.\nVita privata.\nPeter Shaffer era dichiaratamente gay ed ebbe una lunga relazione con il maestro di canto Robert Leonard, morto di AIDS nel 1990."}
{"id": "1540481", "revid": "80565", "url": "https://it.wikipedia.org/wiki?curid=1540481", "title": "Superuser", "text": ""}
{"id": "1540485", "revid": "36426", "url": "https://it.wikipedia.org/wiki?curid=1540485", "title": "Sibilla delfica", "text": ""}
{"id": "1540493", "revid": "729019", "url": "https://it.wikipedia.org/wiki?curid=1540493", "title": "Accademia internazionale delle scienze San Marino", "text": "L'Accademia internazionale delle scienze San Marino (AIS) \u00e8 stata fondata a San Marino nel 1985 in base alla legge n. 127 del 31 ottobre 1985 (legge quadro sulla istruzione universitaria).\nDopo le modifiche della legge nel 1995 (legge 30 novembre 1995 n. 132) l'AIS divent\u00f2 un'istituzione accademica e culturale con sede legale a Citt\u00e0 di San Marino, all'87 di via Giacomini. Secondo il suo statuto svolge due distinti rami di attivit\u00e0:\nNon avendo edifici propri a San Marino, l'AIS organizza corsi internazionali di una o pi\u00f9 settimane in vari paesi. Il resto del suo programma d'insegnamento \u00e8 virtuale, soprattutto basato su Internet. Una caratteristica che la rende unica \u00e8 l'uso ufficiale dell'esperanto per pubblicazioni e la didattica.\nIl primo preside o rettore dell'AIS fu il tedesco Helmar Frank. Nel 2008 occupa questa carica (ora denominata \"Presidenza del senato accademico\") Fabrizio Pennacchietti."}
{"id": "1540494", "revid": "767487", "url": "https://it.wikipedia.org/wiki?curid=1540494", "title": "Teatro Satanico", "text": "Teatro Satanico, originalmente Teatro Satanico Charles Manson, \u00e8 un gruppo dark ambient e post-industriale italiano fondato a Bassano del Grappa nel 1993.\nStoria.\nIl Teatro Satanico nasce nel 1993 a Bassano del Grappa come Teatro Satanico Charles Manson, per opera di Devis Granziera e Alberto Maria Kundalini.\nNonostante il nome, la band non fa riferimento al satanismo, bens\u00ec ad un atteggiamento mostrato da parte degli artisti romantici e decadenti, nei confronti della religione, considerata come \"ostacolo alla libert\u00e0 creativa\".\nDal 2007 il Teatro Satanico \u00e8 un duo \"laptop-punk\" composto da Devis Granziera e Roberto \"Kalamun\" Pasini.\nNel 2014 il duo Teatro Satanico, prende parte alla realizzazione dell'album \"Hymns To The Great Gods Of The Universe\" nel supergruppo New Processean Order, composto da vari artisti di area industrial, tra i quali Angelo Bergamini ed Elena Alice Fossi dei Kirlian Camera, Der Bekannte Post Industrielle Trompeter e XxeNa, Davide Tozzoli (N.), ed altri. L'album viene pubblicato dall'etichetta End Of Kali Yuga Editions, di propriet\u00e0 di Alessandro Papa."}
{"id": "1540499", "revid": "123533248", "url": "https://it.wikipedia.org/wiki?curid=1540499", "title": "Cardina", "text": "Cardina \u00e8 un rione di Monte Olimpino, nella ex-Circoscrizione nr. 8. Si trova di fronte alla collina di Cardano, con cui serrano il territorio comasco verso la Svizzera. Tra le due colline, che fanno da cardini, passa la via Bellinzona, che porta verso la dogana di Ponte Chiasso.\nStoria.\n\u00c8 conosciuta anche come \"La collina del cinema\". In cima all'altura infatti Bruno Munari (Milano 1907-1998) e Marcello Piccardo (Genova 1914 - Mondov\u00ec 1999) per molti anni hanno abitato e lavorato alla realizzazione di pellicole di ricerca avanguardistiche. Il laboratorio con il nome di \"Cineteca di Monteolimpino - Centro internazionale del film di ricerca\" stava proprio alla fine della strada carrozzabile, in via Conconi, la continuazione della via Cardina, di fronte al ristorante \"Crotto del Lupo\".\nL'esperienza di Munari e Piccardo con i suoi cinque figli, \u00e8 raccontata nel libro scritto da quest'ultimo; \"La collina del cinema\", NodoLibri, Como, 1992. Da questo testo \u00e8 stato successivamente realizzato l'omonimo film da parte del figlio di Piccardo, Andrea.\nI boschi di Cardina, hanno fatto da ritiro estivo a Bruno Munari fino agli ultimi anni della sua vita. Un estratto del suo rapporto con la natura della collina \u00e8 riassunto da lui stesso nel racconto \"Alta tensione\", del 1991.\nTra i suoi pi\u00f9 celebri abitanti, la localit\u00e0 pu\u00f2 vantare anche il famoso scrittore scapigliato milanese Carlo Dossi che qui fece costruire la propria stravagante residenza, il proprio vittoriale, il \"Dosso\" appunto, dove mor\u00ec nel 1910.\nDa menzionare inoltre il celebre industriale della seta e mecenate dell'arte Guido Ravasi, le cui memorie sono raccontate nel suo libro \"Sotto il faggio rosso di Cardina\" (ed. Cavalleri, 1944 - Como), che aveva fatto della sua \"Villa Ravasi\", un luogo di incontri tra letterati ed artisti.\nSulla Collina, inoltre sono ben presenti le fortificazioni Frontiera Nord, il sistema difensivo italiano verso la Svizzera impropriamente noto come \"Linea Cadorna\", realizzate nel corso della Prima Guerra Mondiale, con trincee, appostamenti di artiglieria e ricoveri sotterranei.\nPer una tutela territoriale, artistica e culturale, nonch\u00e9 degli abitanti della Collina, il 30 novembre 2007 si \u00e8 costituita l'Associazione Cardina, la cui \"mission\" \u00e8 la valorizzazione e la sponsorizzazione con eventi per promuovere questi valori.\nMonumenti e luoghi d'interesse.\nArchitetture civili.\nDosso Pisani\nArchitetture religiose.\nLa chiesetta della Purificazione della Beata Vergine Maria, gi\u00e0 citata negli atti della visita pastorale del 1592 da parte del vescovo Ninguarda, conserva una tela d'altare di una \"Madonna con in braccio il Bambino\". Tra il 1651 e il 1652 avrebbe ospitato una messa celebrata dal cardinale e futuro papa Benedetto Odescalchi."}
{"id": "1540502", "revid": "951587", "url": "https://it.wikipedia.org/wiki?curid=1540502", "title": "Coleman Francis", "text": "Biografia.\nInizialmente attore, ma molto spesso comparsa, in alcuni film di Russ Meyer (\"Lungo la valle delle bambole\" e \"Motorpsycho!\") e di Ray Dennis Steckler intraprende la carriera di regista nel 1961 realizzando il film \"The Beast of Yucca Flats\", considerato uno dei pi\u00f9 brutti film di tutti i tempi.\nSuccessivamente avrebbe diretto solo altri due film, anch'essi poco considerati dalla critica ma recentemente rivalutati come \"cult movie\" per bruttezza."}
{"id": "1540505", "revid": "287204", "url": "https://it.wikipedia.org/wiki?curid=1540505", "title": "Miroslav Zavidovi\u0107", "text": "Il primo regno.\nUn altro suo fratello, Nemanja governava la regione di Toplica e del fiume Ibar, sempre come feudatario di Tihomir. Nemanja, per\u00f2 non sopportava di essere suddito del gran principe di Rascia poich\u00e9 aspirava egli stesso a quel titolo. Inizi\u00f2, quindi, a governare le sue terre in completa autonomia, senza tener conto della volont\u00e0 di Tihomir, n\u00e9 di quella dello stesso Miroslav o dell'atro fratello, Stracimir che regnava sulla zona intorno alla Morava Occidentale. I tre fratelli, adirati per il poco rispetto che Nemanja portava loro, decisero di convocarlo a Ras, capitale della Rascia, e lo fecero arrestare. Nemanja, per\u00f2, fugg\u00ec di prigione e nel 1166 raccolse un esercito con cui attacc\u00f2 i suoi fratelli vincendoli. Si proclam\u00f2 gran principe di Rascia e esili\u00f2 Tihomir, Stracimir e Miroslav. Tihomir mor\u00ec, Miroslav e Stracimir chiesero aiuto all'imperatore bizantino Manuele I Comneno.\nIl secondo regno.\nNel 1172, Nemanja si alle\u00f2 con la Repubblica di Venezia, il Regno d'Ungheria e il Sacro Romano Impero contro l'Impero bizantino di cui era vassallo. L'alleanza sub\u00ec una pesante sconfitta e Nemanja fu fatto prigioniero e condotto a Costantinopoli. Nel 1176 ottenne il perdono imperiale e fu posto nuovamente sul trono di Rascia a patto che riaccogliesse i suoi fratelli restituendo loro i rispettivi domini. Cos\u00ec Miroslav ebbe la corona di gran principe di Zahumlje e si insedi\u00f2 nella citt\u00e0 di Stagno.\nRiacquistato il potere, Miroslav fece costruire un importante monastero, quello di San Pietro (\"Sveti Petar\", \u0421\u0432\u0435\u0442\u0438 \u041f\u0435\u0442\u0430\u0440), lungo il corso del fiume Lim dove fece redigere la prima edizione del Vangelo in lingua serba, il \"Vangelo di Miroslav\". In linea con la politica di Nemanja nel resto della Serbia, favor\u00ec nei suoi domini la chiesa ortodossa a scapito di quella cattolica. Accolse e diede protezione ai membri della famiglia Ka\u010di\u0107 che avevano organizzato l'omicidio del vescovo di Spalato, s'impossess\u00f2 dei beni della diocesi di Stagno, stabil\u00ec il divieto di costruire nuove chiese cattoliche e di formare nuovo clero latino nelle sue terre. Per questo motivo, nel 1181 fu scomunicato da papa Alessandro III, e il vescovo di Stagno abbandon\u00f2 la sede episcopale che da allora rest\u00f2 vacante.\nSi adoper\u00f2 anche nelle relazioni dipolomatiche con i vicini: in quest'ottica spos\u00f2 la figlia del \"ban\" bosniaco Kulin creando una forte alleanza con la Bosnia. Ader\u00ec alla ripresa delle ostilit\u00e0 di Nemanja nei confronti dell'Impero bizantino, seguita alla morte di Manuele I Comneno, e intraprese, in questo frangente, alcune incursioni nelle terre slave confinanti non sottomesse al gran principato di Rascia. Cos\u00ec, nel 1184 decise di riprendere l'isola di Curzola alla Repubblica di Ragusa, ma la sua flotta fu devastata, e fu costretto a siglare una pace.\nNel 1189 il figlio di Miroslav, Toljen fu fatto sposare alla figlia di Barthold Andex, l'emissario di Federico Barbarossa che stava portando le sue truppe in Terra santa per combattere la terza crociata, passando attraverso la Serbia. Questo matrimonio serviva a rinsaldare i rapporti con l'Imperatore tedesco al quale Nemanja aveva chiesto di tralasciare la liberazione di Gerusalemme per attaccare l'Impero bizantino. Miroslav mor\u00ec nel 1190 e Nemanja pose sul trono di Zahumlje il proprio figlio Ratsko."}
{"id": "1540508", "revid": "287204", "url": "https://it.wikipedia.org/wiki?curid=1540508", "title": "Serie A 1975-1976 (pallavolo femminile)", "text": "La Serie A italiana di pallavolo femminile 1975-76 fu la 31\u00aa edizione del principale torneo pallavolistico italiano femminile organizzato dalla FIPAV.\nIl titolo fu conquistato dalla Valdagna Scandicci, al terzo trionfo consecutivo; la Torre Tabita Catania scont\u00f2 un punto di penalizzazione per la rinuncia alla gara di Padova contro il CUS; Sacile si ritir\u00f2 all'inizio del campionato."}
{"id": "1540515", "revid": "123400113", "url": "https://it.wikipedia.org/wiki?curid=1540515", "title": "Tanequil", "text": "Tanequil \u00e8 il secondo libro della trilogia \"Il Druido Supremo di Shannara\" a sua volta facente parte della serie fantasy di Shannara dello scrittore statunitense Terry Brooks.\nTrama.\nIl libro parla della continuazione del viaggio di Penderrin detto Pen Ohmsford, figlio di Bek, iniziato dal ragazzo nel precedente libro \"Jarka Ruus\" alla ricerca della zia Grianne Ohmsford nel Divieto, la dimensione in cui sono da tempo immemorabile rinchiuse tutte le creature malvagie e corrotte dell'epoca di Faerie: i Jarka Ruus.\nSono quattro i filoni della storia: quello della prigionia di Grianne Ohmsford, quello della cattura dei genitori di Pen, quello del viaggio di Pen e quello del generale dell'esercito elfo Pied. \nGrianne Ohmsford, ex Ard Rhys di Paranor, \u00e8 prigioniera del signore del Divieto, Tael Riverine, una mostruosa e crudele creatura nera irta di spine, nel suo castello abitato da orribili mostri. Tael Riverine le mette un collare magico che le impedisce di usare i suoi poteri e la informa che \u00e8 finita nel Divieto per far entrare al suo posto nelle Quattro Terre un suo mostruoso servitore, il Moric, lo stesso che si \u00e8 impadronito del corpo dell'ex-druido Iridia Eleri. Grianne dopo giorni di umiliante prigionia cerca di fuggire dalla fortezza di Kraal ma invano. Per salvarsi la vita \u00e8 costretta a battersi in un'arena contro un intero branco di Furie; sa bene che lottare all'ultimo sangue sarebbe inutile, in quanto le spietate creature sono pi\u00f9 numerose e agguerrite. Per vincere lo scontro ricorre ad un semplice trucco che per\u00f2 le causa una profonda crisi interiore: si trasforma in una di quelle belve e purtroppo una volta tornata normale deve lottare tenacemente per capire chi \u00e8 e scrollarsi di dosso la personalit\u00e0 violenta e animalesca tipica delle Furie. Un giorno, l'Ulk Bolg incontrato all'inizio del suo esilio nel Divieto, Weka Dart, viene a liberarla per i propri fini personali, e le racconta che l'unico motivo per cui Tael Riverine la lascia in vita \u00e8 che desidera accoppiarsi con lei per creare una potente stirpe malvagia di demoni. \nBek Ohmsford e sua moglie Rue Meridian nel frattempo vengono rintracciati da Traunt Rowan e portati a Paranor, con il pretesto di garantire la loro incolumit\u00e0; in realt\u00e0 una volta nella fortezza, Bek viene obbligato a cercare, con la sua magia, il figlio Pen scomparso da Patch Run. La nuova Ard Rhys, Shadea A'Ru, professa le sue buone intenzioni ma in realt\u00e0 il suo scopo \u00e8 uccidere il giovane, l'unico che potrebbe rappresentare una minaccia concreta al suo potere. Capite le vere intenzioni dell'Ard Rhys, Bek e Rue Meridian tentano la fuga ma sono subito bloccati e gettati nelle segrete della fortezza. \nIntanto ad Arishaig, la capitale della Federazione, l'ingegnere Etan Orek ha scoperto, nel corso dei suoi esperimenti volti a potenziare la velocit\u00e0 della navi volanti, una nuova arma che viene battezzata \"Il lanciafiamme\": immediatamente Sen Dunsidan capisce l'importanza e l'utilit\u00e0 dell'invenzione e prepara una trappola per l'esercito elfico schierato lungo il Prekkendor. Comandati dall'irruente e borioso re Kellen Elessedil, le spie degli Elfi scoprono che l'esercito della Federazione \u00e8 in crisi a causa dell'allontanamento di tutti i mercenari Corsari; mentre il generale Pied Sanderling mostra prudenza e sospetto per l'accaduto, il precipitoso sovrano prepara la sua flotta e va incontro al disastro. La nuova arma viene provata e spazza via l'intera flotta elfica e riesce a colpire anche la nave da guerra reale che conduce alla morte il re e i suoi due figli. Pied con una spericolata azione danneggia la nave su cui \u00e8 montata l'arma e assume il comando dei resti dell'esercito elfico. Sen Dunsidan, conclusasi la battaglia viene convinto dalle parole del Moric, impadronitosi di Iridia, di attaccare e dare alle fiamme la capitale degli Elfi, Arborlon.\nPen Ohmsford, invece, una volta liberatosi dall'assassino inviato da Shadea, recupera la nave perduta e la fidanzata Cinnaminson, e insieme a Khyber Elessedil e Tagwen approdano nel villaggio dei Troll, \"Taupo Rough\", dove incontrano il Maturen Kermadec, amico di Grianne. Qui arrivano i druidi, guidati dall'instancabile Traunt Rowan, che decidono di attaccare il villaggio fortificato: tuttavia una piccola compagnia di Troll comandata da Kermadec riesce a fuggire con Pen e i suoi compagni attraverso dei tunnel scavati nelle montagne dietro il villaggio. Per raggiungere il Tanequil, il gruppo attraversa l'impervia catena del Klu dove i Druidi fanno calare una nebbia che rischia di farli precipitare dagli stretti sentieri che i Troll attraversano. Pen, grazie ai suoi poteri, comunica con i licheni posti sulle rocce e riesce ad evitare la tragedia e a giungere nella silenziosa Valle dell'Inkrim, popolata dai primitivi Urda. Dopo due giorni di cammino giungono nell'antica citt\u00e0 dell'era di Faerie conosciuta come Stridegate, e Pen seguito dalla fedele Cinnaminson si addentrano nella zona sacra dell'albero.\nPen riuscir\u00e0 a mettersi in contatto con il Tanequil e a plasmare con il suo legno lo Scettro Nero, ma per questo perder\u00e0 due dita e Cinnaminson, che viene indotta a vivere come Aeriade, spirito dell'aria. Ma il suo amore per Penderrin rimane forte e riesce a salvarlo dall'assassino di Shadea, Aphasia Wye.\nAlla fine del libro, Pen torna dai compagni con il Tanequil, trovando per\u00f2 questi catturati dai Druidi, che li hanno scovati con la loro nave dopo che la compagnia si era tradita con l'uso delle arti magiche."}
{"id": "1540517", "revid": "1782831", "url": "https://it.wikipedia.org/wiki?curid=1540517", "title": "Fulgor Omegna", "text": "La Fulgor Omegna SRLSD \u00e8 la principale societ\u00e0 di pallacanestro della provincia del Verbano-Cusio-Ossola. Nella stagione 2018-2019 disputa il campionato italiano di Serie B.\nDisputa le partite casalinghe a Verbania presso il PalaBattisti. Fino alla stagione 2005-2006 la squadra utilizzava il PalaBagnella di Omegna, attuale sede degli allenamenti.\nStoria.\nLe origini.\nNel 1901 nasceva a Omegna, nell'oratorio maschile, la Giovine Omegna, circolo oratoriano che aveva come principi la cultura della vita sociale. Venne creata una sezione a carattere sportivo che prese il nome di Fulgor.\nVerso il 1938 alcuni ragazzi cominciarono a praticare lo sport della palla al cesto in un campo di terra battuta.\nI primi anni dalla fondazione.\nNel 1953 il consiglio della Giovine Omegna decise la fondazione della \"'Pallacanestro Fulgor'\". Si inizi\u00f2 a giocare all'interno dell'oratorio del Sacro Cuore di Omegna, dove si costru\u00ec il rettangolo di gioco. L'iscrizione al primo campionato della \"Fulgor Basket\" vide la partecipazione di molti ragazzi della citt\u00e0, che conquistarono il primo posto in Prima Divisione.\nNella seconda stagione in Promozione (1957) arriva la promozione in serie C.\nLa cavalcata in Serie A.\nCon la promozione in serie C, s'imponeva la ricerca di un sostegno finanziario, a cui rispose la ditta Alessi.\nVenne chiamato il migliore allenatore esistente, Enrico Garbosi, il quale allenava allo stesso tempo la Ignis Varese. Vincendo la serie C, la Fulgor sale in serie B, dove il primo anno conquista il terzo posto. Al termine della stagione 1961-62 la Fulgor riesce a centrare la promozione in serie A. Nel campionato di Serie A 1962-63 la Fulgor chiude all'ottavo posto. Nel settembre 1963 la Fulgor si ritrovava per\u00f2 nell'impossibilit\u00e0 di iscrivere la squadra, poich\u00e9 non disponeva di una propria palestra per le partite casalinghe.\nRipresa delle attivit\u00e0.\nLa Fulgor torn\u00f2 a vivere nel 1978, grazie alla costruzione del nuovo centro sportivo di Bagnella. Dopo alcune stagioni in Promozione, la Fulgor conquist\u00f2 la Serie D nel 1982-83. Dieci anni pi\u00f9 tardi, con in panchina l'ex giocatore Michele Burlotto, avviene la promozione in Serie C regionale.\nDal 1994-95, con la nuova suddivisione dei campionati, la Fulgor \u00e8 in Serie C1. La squadra si salva, ma al termine della stagione il proprietario Pastore \u00e8 costretto a lasciare, e la Fulgor \u00e8 costretta a rinunciare alla categoria, iscrivendosi al campionato di Serie D per la stagione 1995-96. La squadra, composta principalmente da giocatori giovani cresciuti nel vivaio, sfiora a sorpresa la promozione in C2 (2^ nel girone, sconfitta di 2 punti nello spareggio) ma a fine stagione per motivi economici la societ\u00e0 decide di rinunciare all'iscrizione al campionato. Nel 1996-97 la Fulgor riparte infatti dal settore giovanile.\nProgetto Basket.\nNella stagione 1998/99 la Fulgor viene iscritta al campionato di Promozione, con il progetto della nuova rinascita che ha come base il \"Progetto Basket\", riportare la societ\u00e0 al livello del suo glorioso passato. La rosa, composta da molti ragazzi delle giovanili, vince il campionato e viene promossa in Serie D.\nNel 1999-00 la Fulgor centra la Serie C2 e nella stagione successiva 00-01 sale in Serie C1. Ancora una promozione immediata nel 2001-02: la squadra di Omegna sale in Serie B2. Mantiene la categoria fino al 2005-06: alla fine della stagione \u00e8 promossa in Serie B1.\nLa Serie B1 2006-07 vede la Fulgor chiudere all'ottavo posto nella stagione regolare, seguito per\u00f2 dalla sconfitta al primo turno dei play-off contro Brindisi.\nPaffoni Fulgor Basket.\n \nNell'estate del 2007 i due main sponsor dichiarano di non poter garantire la copertura economica. I tifosi per non rivivere l'incubo vissuto nel 1963, tramite un azionariato popolare riescono a raccogliere oltre 30.000\u20ac. \nUgo Paffoni, imprenditore locale nel settore delle rubinetterie, vedendo la grande passione dei tifosi omegnesi decide di portare i capitali necessari per salvare la squadra.\nParte cos\u00ec la stagione 2007-08 che si conclude con la Fulgor al 9\u00ba posto in stagione regolare; non potendo quindi accedere ai play-off si gioca la permanenza in categoria contro Asti, vincendo la serie 2-1. Perde in semifinale di Coppa Italia contro Trapani.\nNella nuova Serie A Dilettanti FIP 2008-2009 Omegna chiude al quinto posto, perdendo al primo turno dei play-off contro l'Casalpusterlengo. \nNella stagione2009-10 vengono ingaggiati validi giocatori come: Carra e Picazio, guidati dal nuovo coach Andrea Zanchi che pochi mesi prima aveva eliminato proprio i rossoverdi. Il campionato viene chiuso al quarto posto, perdendo ancora una volta ai play-off (in semifinale) contro Forl\u00ec.\nNella stagione 2011/2012 vince per la prima volta nella sua storia la Coppa Italia DNA, sconfiggendo in finale Torino 57-52. Alla fine della Regular Season consolida il primo posto in solitaria con record di 30-4. Nei Playoffs viene eliminata in semifinale da Ferentino per 0-2.\nCon il quinto posto nella stagione 2012-2013 manca l'accesso ai play-off ma si conquista un posto nella nuova Divisione Nazionale A Silver.\nLa stagione 2013/14 vede i primi nuovi arrivi extracomunitari nella propria storia, vengono ingaggiati lo statunitense Mike James e il canadese Jevhon Sheperd. La squadra arriva quarta uscendo per\u00f2 ai quarti di finale playoff contro Casalpusterlengo.\nLa stagione 2015/2016 \u00e8 stata caratterizzata soprattutto dagli infortuni che si susseguono durante i play-out dove la Fulgor dopo aver perso la prima serie con Jesi per 3-2, si trova a dover battere Roma che per\u00f2 prevarr\u00e0 per 3-0.\nStagione 2016/2017 Serie B, la squadra viene cambiata radicalmente e la societ\u00e0 si impone come obbiettivo i play-off. Come allenatore viene ingaggiato un ottimo conoscitore della categoria come Marcello Ghizzinardi, proveniente dall'Urania Milano, mentre del roster della stagione precedente rimane solo Gurini. Vengono presi giocatori esperti dall'A2 come Simoncelli da Derthona e il centro Corral da Verona, a cui si aggiungono giovani interessanti come: Gasparin, Arrigoni, Fratto e l'under Villa. La Regular Season viene chiusa al secondo posto con 19-11 di cui 12 vittorie in casa.\nManca l'accesso alle final four perdendo 0-3 in finale Playoff contro Orzinuovi.\nLa stagione 2017/2018 vede la Fulgor vincere per la prima volta nella la Coppa Italia LNP di Serie B, sconfiggendo in finale Cento 55-51. La regular season viene chiusa con 25-5 di cui 15 su 15 tra le mura di casa senza subire sconfitte. Nei play off viene battuta Desio per 2-1, in semifinale Crema per 3-0. In finale viene sconfitta da Piacenza\nLa stagione 2018/2019 rivede la Fulgor vincere per la seconda volta consecutiva la Coppa Italia LNP di Serie B, vincendo in finale contro la Tigers Cesena guidata dall'ex coach Giampaolo Di Lorenzo. La regular season viene chiusa al primo posto. Ne play off viene di nuovo sconfitta in finale, questa volta dall'Urania Milano arrivando a giocarsi le final four a gara 5.\nRoster 2020-2021.\n\"Aggiornato al 23 novembre 2021.\"\nTifoseria.\nLa tifoseria omegnese vanta una calda partecipazione durante le partite casalinghe e anche nelle trasferte. \nDal gennaio 2016, la curva omegnese \u00e8 intitolata a Matteo Bertolazzi, giocatore prematuramente scomparso nel 2013.\nRivalit\u00e0.\nLa rivalit\u00e0 pi\u00f9 sentita dai tifosi pi\u00f9 longevi \u00e8 quella contro Borgomanero, Michelin Torino, Torino, Domodossola e Casale Monferrato. \nNegli anni della salita in Serie A dilettanti nasce la rivalit\u00e0 contro Castelletto sopra Ticino, con cui si sono registrati anche alcuni scontri. \nLe partite contro Treviglio e Borgosesia vengono denominate Derby dei Rubinetti per via delle sponsorizzazioni.\nGemellaggi.\nLa curva omegnese \u00e8 in buoni rapporti con Vigevano"}
{"id": "1540518", "revid": "124479925", "url": "https://it.wikipedia.org/wiki?curid=1540518", "title": "La Maddalena", "text": "La Maddalena (\"A Madalena\" in gallurese, \"Sa Madalena\" in sardo) \u00e8 un comune italiano di abitanti della provincia di Sassari (il pi\u00f9 a nord della Sardegna) costituito dall'arcipelago di La Maddalena formato da varie isole e isolotti, tra cui: l'omonima isola La Maddalena, Caprera, Santo Stefano, Spargi, Budelli, Santa Maria, Razzoli. La citt\u00e0 di La Maddalena iniziata a popolarsi attorno al 1770, sorge a sud dell'isola principale e si affaccia verso il comune di Palau.\nStoria.\nLe prime tracce di frequentazione umana risalgono al neolitico (vi sono stati ritrovamenti nei tafoni verso le spiagge di Spalmatore). Nel medioevo il suo territorio, appartenente al giudicato di Gallura, fu abitato solo da alcuni monaci, per poi essere abbandonato fino al XVII secolo, quando vi si stabilirono dei pastori c\u00f2rsi provenienti dall'Alta Rocca.\nAncora poco popolato, il ministro sabaudo Bogino lo fece occupare, nel 1767, da un distaccamento militare: tre anni pi\u00f9 tardi nacque il primo agglomerato urbano a Cala Gavetta e cos\u00ec, in venti anni, si assistette a un significativo sviluppo in tutto l\u2019arcipelago.\nIl 23 febbraio 1793 l'isola dovette fronteggiare il tentativo d'invasione dell'esercito francese al cui comando c'era un giovanissimo ufficiale corso di nome Napoleone Buonaparte. I francesi vennero fermati dalla flotta sarda comandata dal maddalenino Domenico Millelire, che divenne la prima medaglia d'oro al valor militare della marina italiana. Allorch\u00e9 i francesi attaccarono la Sardegna, una squadra di 32 navi comparve nel febbraio a La Maddalena e ne bombard\u00f2 il forte e il borgo, difesi da circa 500 uomini. Napoleone, che faceva parte del corpo di spedizione, tent\u00f2 uno sbarco e vi riusc\u00ec occupando l'isola di Santo Stefano; ma i sardi lo contrattaccarono e lo costrinsero a ripiegare e ad imbarcarsi, finch\u00e9 la squadra francese dovette desistere dall'impresa.\nAll'inizio del XIX secolo l'isola fu scelta come base per il blocco contro i francesi deciso dall'ammiraglio inglese Horatio Nelson.\nNel 1856 l\u2019isola di Caprera divenne dimora di Giuseppe Garibaldi.\nMonumenti e luoghi d'interesse.\nLuoghi di interesse naturalistico.\nLa Maddalena e l'intero arcipelago sono compresi all'interno del Parco Nazionale dell'Arcipelago di La Maddalena, un'area protetta marina e terrestre di interesse nazionale e comunitario.\nRinomata localit\u00e0 turistica, ha nel suo territorio molte spiagge, come la celebre Spiaggia Rosa, arenile a massima protezione ambientale situato a nord ovest dell'Arcipelago nell'isola di Budelli, famosa per essere stata il set del film \"Il deserto rosso\" di Michelangelo Antonioni.\nLuoghi di interesse storico.\nL'arcipelago \u00e8 noto anche per essere stato l'ultima dimora dell'Eroe dei Due Mondi Giuseppe Garibaldi che costru\u00ec, a Caprera la famosa \"Casa bianca\", oggi casa Museo aperta al pubblico. Nel sito \u00e8 possibile visitare la tomba dove riposa il Generale, figura simbolo del Risorgimento Italiano.\nSociet\u00e0.\nEvoluzione demografica.\nIn base ai dati del censimento 2001 nel territorio comunale sono stati rilevati abitanti residenti, dei quali abitanti (pari al 94%) nel centro urbano di La Maddalena. La restante popolazione sparsa ammonta a 680 unit\u00e0.\nPopolazione.\nSecondo una rilevazione statistica risalente al 1913 degli abitanti di La Maddalena il 48,8% era nativo dell'isola (principalmente di origine c\u00f2rsa e sardo-gallurese), il 28,9% proveniva dal resto della Sardegna (in larga maggioranza dalla Sardegna settentrionale), l'8,7% dall'Italia settentrionale, l'8,4% dall'Italia meridionale e dalla Sicilia e il 4,3% dall'Italia centrale, mentre lo 0,6% proveniva dalla Corsica, Francia e resto del mondo. Al 31 dicembre 2010 la popolazione straniera ammontava a 659 unit\u00e0, pari al 5,54% della popolazione totale. Tra questi, la nazionalit\u00e0 pi\u00f9 rappresentata in percentuale sul totale della popolazione residente era quella rumena con 268 residenti (pari al 2,25%).\nLingue e dialetti.\nIl dialetto gallurese parlato a La Maddalena (\"isulanu\"), simile al gallurese della terraferma, essendo frutto di immigrazioni dalla Corsica sette-ottocentesche (e quindi relativamente recenti) \u00e8 quello che maggiormente presenta affinit\u00e0 con i moderni dialetti del corso, in particolare con l'entroterra di Bonifacio e Porto Vecchio, mentre gli altri dialetti galluresi si presentano pi\u00f9 affini alle varianti conservative del Sartenese e dell'Alta Rocca, anche se con alcune sfumature caratteristiche a causa delle contaminazioni genovesi, spezzine e ponzesi.\nIn particolare si distingue per l'innovazione nell'uso degli articoli (\"u\", \"i\", \"a\" come in c\u00f2rso, per le altre varianti del gallurese \"lu\", \"li\", \"la\"), il mantenimento del gruppo \"qu\" (\"quistu\" per \"chistu\", \"quiddu\" per \"chiddu\"), la conservazione della \"v\" non betacizzata (\"av\u00e0\" per \"ab\u00e0\"), il mantenimento della pronuncia della -r- fino all'ipercorrezione (\"portu\" per \"poltu\", \"durci\" per \"dulci\") e l'impiego di un lessico aderente a quello odierno del corso meridionale (\"acqua\" per \"ea\", \"nosciu\" per \"nostru\", \"zit\u00e8ddu\" per \"st\u00e8ddu\", \"nun\" per \"non\"). Per queste caratteristiche potrebbe rientrare a pieno titolo tra i dialetti del sud della Corsica. L'intercomprensione reciproca tra c\u00f2rso meridionale e il gallurese maddalenino \u00e8 in ogni caso pressoch\u00e9 assoluta.\nCultura.\nEventi.\nIl G8.\nNel luglio 2009 avrebbe dovuto ospitare l'incontro del G8, ma il 23 aprile 2009, a lavori gi\u00e0 avviati, Silvio Berlusconi (dopo che nella primavera 2008 erano gi\u00e0 circolate voci su un possibile spostamento a Napoli) decide di spostare l'evento a L'Aquila, reduce dal terremoto del 6 aprile. Questa scelta \u00e8 stata molto criticata dalle autorit\u00e0 e dalla popolazione locale, che vedevano il G8 come un punto di partenza per lo sviluppo della zona.\nGiochi senza frontiere.\nNel 1982 La Maddalena ospit\u00f2 una puntata di \"Giochi senza frontiere\".\nEconomia.\nLa piazzaforte militare ha rappresentato la principale risorsa economica per almeno un secolo ma oggi ha perso molta della sua importanza strategica considerato anche che la base statunitense di appoggio sommergibili presente sull'isola di Santo Stefano \u00e8 stata dismessa definitivamente il 25 gennaio 2008. Tuttavia, l'isola ospita ancora una Scuola Sottufficiali della Marina Militare Italiana, oltre a essere sede di Compartimento Marittimo e dell'importante centro di controllo del traffico marittimo delle Bocche di Bonifacio.\nMolto importante per l'economia maddalenina \u00e8 stata per quasi due secoli la cava di granito situata presso Cala Francese, rinomata per la qualit\u00e0 del materiale: infatti le 'opere' realizzate dagli scalpellini maddalenini venivano richieste in tutto il mondo, a lungo una leggenda metropolitana, poi smentita, ha fatto ritenere che la base in granito della Statua della Libert\u00e0 fosse fatta proprio di granito maddalenino. Importante \u00e8 stato anche il Mercato di La Maddalena, situato vicino al comune, che negli anni ha perso molti negozi interni.\nLa pesca \u00e8 poco praticata e quasi esclusivamente con nasse e reti a causa della zona scogliosa e del parco protetto.\nTurismo.\nIl turismo balneare e naturalistico grazie anche al parco marino transfrontaliero, rappresenta senz'altro il futuro di questo arcipelago. La Maddalena \u00e8 rinomata in tutto il mondo per le sue spiagge e per la limpidezza e la trasparenza delle sue acque che ricordano quelle caraibiche. Le pi\u00f9 importanti spiagge maddalenine sono:\nInfrastrutture e trasporti.\nL'isola \u00e8 raggiungibile esclusivamente via mare da Palau, con collegamenti anche notturni e intervallo massimo di un'ora. Il prospetto degli orari dei collegamenti, variabili da stagione a stagione, \u00e8 approvato con ordinanza della locale Capitaneria di Porto. Sulla rotta Palau - La Maddalena operano:\nAmministrazione.\nGemellaggi.\nLa Maddalena \u00e8 gemellata con le seguenti citt\u00e0:\nSport.\nIl 12 maggio 2007 sul suo territorio comunale si \u00e8 svolta la prima tappa del Giro d'Italia 2007 con partenza dall'isola di Caprera e arrivo nel centro di La Maddalena. La tappa, in onore del bicentenario della nascita di Giuseppe Garibaldi, una cronometro a squadre di 26 chilometri, \u00e8 stata vinta dall'italiana Liquigas."}
{"id": "1540541", "revid": "27723", "url": "https://it.wikipedia.org/wiki?curid=1540541", "title": "Dimensioni. Rivista abruzzese di cultura e d'arte, 1957-1974", "text": ""}
{"id": "1540554", "revid": "91781282", "url": "https://it.wikipedia.org/wiki?curid=1540554", "title": "Barak Obama", "text": ""}
{"id": "1540561", "revid": "854668", "url": "https://it.wikipedia.org/wiki?curid=1540561", "title": "Protobionti", "text": "I protobionti o protocellule sono sistemi considerati possibili precursori della cellula procariote. \nSi tratta di aggregati di molecole organiche abiogenetiche circondate da una membrana o da una struttura simile ad una membrana. Si ritiene che essi si siano formati da molecole inorganiche e che da essi si sia successivamente evoluta la vita sulla Terra. Sono strutture prebiotiche piene d'acqua, delimitate da una membrana a doppio strato lipidico. I protobionti esibiscono alcune delle propriet\u00e0 associate alla vita, un metabolismo ed un'eccitabilit\u00e0, cos\u00ec come il mantenimento di un ambiente chimico interno differente da quello circostante (Omeostasi). \u00c8 stato suggerito che essi costituiscano il passo chiave nell'origine della vita sulla Terra. Gli esperimenti di Sidney W. Fox e Stanley Miller hanno dimostrato come essi si formino spontaneamente, in condizioni simili all'ambiente che si ritiene presente sulla Terra primordiale. Questi esperimenti producevano liposomi e microsfere, dotati di una struttura di membrana simile al doppio strato fosfolipidico delle cellule composta da molecole d'acqua che perci\u00f2 evitavano lo spargimento dei vari \"organi\" del nuovo composto."}
{"id": "1540577", "revid": "180559", "url": "https://it.wikipedia.org/wiki?curid=1540577", "title": "Paperino milionario al verde", "text": "Paperino milionario al verde (\"Gladstone Returns\"), conosciuta anche con il titolo Paperino e la disfida del cinque, \u00e8 una storia a fumetti di 10 tavole disegnata da Carl Barks e pubblicata per la prima volta sul numero 95 di \"Walt Disney's Comics and Stories\" dell'agosto 1948.\nIn Italia la storia venne pubblicata per la prima volta sul numero 1 di \"Topolino\" dell'aprile 1949.\nTrama.\nPaperino e Gastone litigano su chi di loro due sia pi\u00f9 ricco, millantando ricchezze assurde e ovviamente finte. Quando Paperina ascolta per caso le loro conversazioni, chiede a ciascuno dei due 5 dollari per la sua associazione benefica. \nNessuno dei due ha il denaro, cos\u00ec Paperino tenta di rubare i risparmi di Qui, Quo e Qua in modo da salvare la sua faccia con Paperina. Dopo vari tentativi falliti, il papero decide di travestirsi da chiromante, e li indirizza verso un ponte dove dovranno trovare un \"papero vestito elegantemente\" a cui dare i loro risparmi per salvarli: il suo piano prevede che questo papero sia lui. \nMa mentre lui si sbarazza del travestimento, i tre nipotini trovano sul ponte Gastone intento a vendere dei truffaldini mattoni dorati. Ricordando le raccomandazioni del chiromante, Qui Quo e Qua gli danno i soldi; quando Paperino arriva nel suo travestimento e scopre cosa \u00e8 successo, loro capiscono le sue cattive intenzioni. \nPaperino e Paperina incontrano quindi Gastone, il quale per\u00f2 ha speso tutti i soldini dei nipotini acquistando da un misterioso mercante dei fantomatici \"semi di perle\", che in realt\u00e0 sono chicchi di riso. Esasperata dai due inetti cugini, Paperina torna sconsolata a casa; ma qui trova uno strano papero molto alto che le offre finalmente i cinque dollari di cui aveva bisogno. In realt\u00e0, si tratta dei tre nipotini, che si sono travestiti a loro volta per vendere i semi di perle.\nNote.\nQuesta storia segna la seconda apparizione di Gastone nelle storie di Barks dopo il debutto in \"Paperino lingualunga\" del gennaio 1948. \nIl cugino di Paperino non \u00e8 ancora il superfortunato che conosciamo oggi, ma uno spiantato vanaglorioso la cui cultura \u00e8 scarsa quanto quella di Paperino, come emerge dal dialogo tra i due nella prima tavola.\nCuriosamente, fu questa la prima storia con Gastone a essere pubblicata in Italia; \"Paperino Lingualunga\" sar\u00e0 solo la quarta, preceduta da Paperino campione di golf e \"Paperino e il rubino\". Al suo esordio italiano Gastone venne chiamato provvisoriamente Bambo."}
{"id": "1540579", "revid": "767487", "url": "https://it.wikipedia.org/wiki?curid=1540579", "title": "Quantum of Solace", "text": "Quantum of Solace \u00e8 un film del 2008 diretto da Marc Forster.\n22\u00ba capitolo della serie di James Bond prodotta dalla societ\u00e0 cinematografica EON Productions, la pellicola \u00e8 interpretata da Daniel Craig, che per la seconda volta riprende il ruolo dell'agente segreto inglese 007. \u00c8 il sequel del film \"Casino Royale\" (2006), ed \u00e8 uscito in contemporanea nelle sale cinematografiche del mondo il 7 novembre 2008.\nLa sceneggiatura \u00e8 firmata dal premio Oscar Paul Haggis, al suo secondo film di James Bond, affiancato da Neal Purvis e Robert Wade che ritornano per la quarta volta consecutiva come sceneggiatori dei film di 007 e da Joshua Zetumer, per la prima volta sceneggiatore di un film della serie.\nIl titolo originario del film \u00e8 preso in prestito da una storia breve del 1960, \"Un quantum di sicurezza\" contenuta in \"Solo per i tuoi occhi\", opera dello scrittore inglese Ian Fleming, nonostante questo non riporti alcun elemento in comune con la trascrizione cinematografica. Secondo il produttore Michael G. Wilson, il film inizia circa 20 minuti dopo la fine di \"Casino Royale\".\nTra gli scenari principali ci sono il Messico, Panama, il Cile, l'Austria e l'Italia, di cui sono presenti luoghi come Siena, Talamone, le cave di Carrara, le coste del lago di Garda ed infine la zona marittima di Maratea e la citt\u00e0 fantasma di Craco, rispettivamente in provincia di Potenza e Matera. In Bolivia, dove sono ambientate molte scene del film, non si \u00e8 girato.\nIl tentativo di Forster \u00e8 stato quello di coniugare la modernit\u00e0 del film con i motivi classici della serie dell'agente doppio zero: un Douglas DC-3 venne usato per le scene di volo; inoltre, le scenografie di Dennis Gassner ricordano il lavoro di Ken Adams nei primi film della serie. Tuttavia, distaccandosi da una classica rappresentazione del cattivo, Forster rifiut\u00f2 qualsiasi rappresentazione grottesca di Dominic Greene per metterne in risalto la natura segreta e nascosta.\nIl film fu presentato in anteprima mondiale all'Odeon Leicester Square il 29 ottobre 2008 ricevendo vari commenti. Molti di questi sottolineano l'interpretazione realistica di Craig, mentre altri evidenziano come \"Quantum of Solace\" non avesse impressionato tanto quanto \"Casino Royale\". Della serie di James Bond occupa la quinta posizione al box-office, dopo \"Skyfall\", \"Spectre\", \"No Time to Die\" e \"Casino Royale\", con un incasso globale di dollari.\nTrama.\nJames Bond, alla guida della sua Aston Martin, scappa dagli inseguitori che gli danno la caccia per liberare Mr. White, imprigionato e legato nel bagagliaio della macchina.\nDopo essersi liberato di loro giunge a Siena, dove incontra M: i due interrogano Mr. White al fine di ottenere maggiori informazioni su \"Quantum\", un'organizzazione terroristica di cui l'MI6 non sa praticamente niente. Una delle guardie del corpo di M, Mitchell, si rivela per\u00f2 un infiltrato della \"Quantum\" e attacca la donna consentendo a Mr. White di fuggire. Dopo aver ucciso l'infiltrato, Bond torna al quartier generale di Londra, dove l'intelligence ha individuato parte della rete di cui faceva parte Mitchell attraverso i movimenti del denaro di questi proveniente da Le Chiffre: tra i vari destinatari di quel denaro ad Haiti c'\u00e8 Edmund Slate, un killer ingaggiato per uccidere Camille Montes, amante del facoltoso imprenditore ambientalista Dominic Greene.\nArrivato nell'isola caraibica Bond rintraccia e uccide Slate e ci\u00f2 gli consente di seguire Camille e di scoprire che Greene sta aiutando un ufficiale esiliato dell'esercito boliviano, il generale Medrano, a prendere il potere con un golpe in cambio di un apparentemente insignificante e improduttivo deserto. Camille in realt\u00e0 si era legata a Greene solo per arrivare a Medrano, che a suo tempo aveva eliminato la famiglia della ragazza in una faida di potere in Bolivia. Lo stesso Greene, scoperto il doppio gioco di Camille, aveva ingaggiato Slate per eliminarla e ora offre la ragazza a Medrano come parte dello scambio, ma Bond interviene e la salva.\n007 segue quindi Greene a Bregenz, in Austria, dove l'imprenditore si reca per assistere ad una rappresentazione della \"Tosca\"; durante il viaggio il capo della sezione sudamericana della CIA Gregg Beam stipula con Greene un accordo non ufficiale per lasciare agli USA l'accesso alle risorse petrolifere della Bolivia in cambio della non ingerenza nel golpe. Arrivato in Austria, Bond riesce ad infiltrarsi nell'incontro della \"Quantum\" che ha luogo durante la rappresentazione: si scatena cos\u00ec una violenta sparatoria, durante la quale 007 in una colluttazione partecipa all'uccisione della guardia del corpo di Guy Haines, consigliere del primo ministro britannico. Questo avvenimento suscita le ire di M che decide \u2013 dopo che Bond si era rifiutato di stare agli ordini \u2013 di bloccargli il passaporto e le carte di credito.\nBond si rivolge allora al vecchio amico Ren\u00e9 Mathis, al quale chiede di accompagnarlo in Bolivia. Arrivati all'aeroporto di La Paz vengono intercettati dall'Agente Fields, un ufficiale del consolato britannico che ha il compito di far tornare Bond a Londra il pi\u00f9 presto possibile; l'agente verr\u00e0 tuttavia sedotta da Bond e con lui andr\u00e0 ad una festa organizzata da Dominic Greene per la sera stessa. Nella fuga Bond e Camille vengono inseguiti da agenti della polizia boliviana al servizio di Medrano; questi, dopo aver ucciso Mathis, depositano il cadavere nella macchina di Bond facendolo cos\u00ec apparire come l'assassino. Il giorno successivo Bond e Camille sorvolano il deserto acquisito da \"Quantum\" con un aereo; sfortunatamente, per\u00f2, il loro aereo viene intercettato e abbattuto e precipitano in una dolina. Qui scoprono un enorme lago artificiale sotterraneo, creato da Greene, il cui vero piano \u00e8 quello di impadronirsi per conto di \"Quantum\" delle riserve di acqua del paese per poterne detenere il monopolio. Tornato a La Paz, Bond incontra M e viene a conoscenza dell'assassinio dell'agente Fields, soffocata nel petrolio. M ordina di arrestare Bond per aver disobbedito agli ordini, ma l'agente segreto riesce ancora una volta a scappare.\nPi\u00f9 tardi quella sera Bond si reca ad un appuntamento con l'agente CIA Felix Leiter, il quale gli confida che Greene e Medrano si sarebbero incontrati nel deserto di Atacama per siglare l'accordo. Una volta all'hotel Greene ottiene da Medrano la concessione di sfruttamento del territorio concordato, reso artificialmente ricco di acqua: la \"Greene Planet\" avrebbe avuto cos\u00ec il controllo dell'acqua in Bolivia. Proprio nel momento in cui l'accordo viene concluso, Bond e Camille fanno irruzione nell'albergo: 007 affronta Greene mentre Camille \u2014 con l'hotel che sta crollando impietosamente \u2014 uccide con un colpo alla testa Medrano, portando a termine la sua vendetta. Bond mette alle strette Greene e, dopo averlo interrogato a proposito della \"Quantum\", lo abbandona in mezzo al deserto con solo una lattina di olio da motore. Bond e Camille se ne vanno e prima di lasciarsi si scambiano un rapido bacio.\nAlla fine Bond vola a Kazan, in Russia, dove incontra l'amante di Vesper Lynd, Yusef Kabira, insieme ad una nuova donna, un agente segreto canadese: Yusef \u00e8 un membro di \"Quantum\" specializzato nella seduzione di donne che gli consentono importanti appoggi, ma Bond decide di non ucciderlo e di affidarlo all'MI6 che lo arresta. M comunica a Bond che Greene \u00e8 stato trovato morto nel deserto, ucciso da due colpi di pistola alla nuca e con olio da motore nello stomaco e gli riconferma il ruolo di agente segreto. Andandosene, Bond lascia cadere la collana di Vesper nella neve.\nProduzione.\nFase di pre-produzione.\nNel luglio 2006, il produttore Michael G. Wilson annunci\u00f2 di avere messo in fase di studio il ventiduesimo film su James Bond la cui trama sarebbe stata tratta da un'idea dello stesso produttore. Venne deciso che il film sarebbe stato incentrato sulle conseguenze emotive di James Bond dopo il tradimento di Vesper Lynd (Eva Green) in modo tale da proseguire le vicende narrate in \"Casino Royale\".\nInizialmente era stato contattato per la direzione del film il regista Roger Michell, che gi\u00e0 aveva lavorato con Daniel Craig in \"L'amore fatale\" e \"The Mother\". Il regista si trov\u00f2 costretto a rifiutare perch\u00e9 ritenne che l'uscita del film, inizialmente prevista per il 2 maggio del 2008, fosse troppo anticipata rispetto al tempo di lavorazione del film.\nIl 20 giugno del 2007 fu scelto il regista de \"Il cacciatore di Aquiloni\", Marc Forster, che si disse sorpreso della scelta vista la differenza delle sue tecniche di regia rispetto a quelle usate negli altri film di James Bond, poich\u00e9 volta a focalizzare il lato emotivo delle scene dei suoi film. Secondo Forster:\nIl 4 settembre 2007 era stato invece assunto come regista della seconda unit\u00e0, Dan Bradley, noto per aver diretto le scene d'azione dei film di Jason Bourne.\nLa prima sceneggiatura stesa per il film venne scritta da Neal Purvis e Robert Wade e conclusa l'11 aprile del 2007, con il seguente revisionamento del Premio Oscar Paul Haggis che riusc\u00ec a finirla prima di aderire allo sciopero degli sceneggiatori di Hollywood durante l'autunno del 2007. Ad Haggis fu inoltre proposto di dirigere il film, ma anch'egli declin\u00f2 il posto, poich\u00e9 spieg\u00f2 che avrebbe allungato i tempi della stesura del copione. Paul Haggis dichiar\u00f2 di avere avuto l'ispirazione da alcuni racconti di spionaggio scritti da John le Carr\u00e9 oltre che dai libri base di Ian Fleming. Forster, Wilson e lo stesso Craig parteciparono alla riscrittura della sceneggiatura. Durante le riprese del film \u00e8 stato chiamato dal regista stesso un altro sceneggiatore, Joshua Zetumer, per rivedere alcune scene per cui Forster era insoddisfatto.\nMesi prima l'inizio ufficiale delle riprese, precisamente il 16 agosto 2007, erano state girate alcune scene a Siena durante i giorni del Palio, mentre dal 23 al 29 agosto 2007 vennero filmate alcune ambientazioni a Madrid, in Spagna.\nI cinque set situati nei Pinewood Studios di Londra utilizzati per il film, sono stati disegnati dallo scenografo Dennis Gassner, rifacendosi allo stile di uno tra i pi\u00f9 famosi scenografi dei film di Bond, Ken Adam. Nel set \"007 Stage\" di Pinewood sono stati ricreati i bottini, gli antichi acquedotti sotterranei scavati nell'arenaria della citt\u00e0 di Siena, e l'hotel in cui si svolge scena di sesso tra James Bond e l'agente Fields, e dove questa trover\u00e0 poi la morte ricoperta di petrolio per ordine di Dominic Greene (scena che \u00e8 una citazione di \"Agente 007 - Missione Goldfinger\", uno dei primi film della serie).\nPochi giorni prima l'inizio delle riprese, i produttori annunciarono il titolo del film, che fino a quel momento era stato chiamato con il nome simbolico di \"Bond 22\".\nFase di lavorazione.\nLe riprese ufficiali iniziarono il 3 gennaio 2008, negli studi cinematografici di Pinewood per proseguire a Panama per tutto il mese di febbraio. Da marzo del 2008 la troupe si spost\u00f2 in Cile dove vennero girate alcune scene nel deserto di Atacama, ad Antofagasta, location scelta dallo stesso regista per rappresentare la solitudine di Bond. Le riprese furono effettuate anche presso l'osservatorio del Paranal.\nDal 4 al 12 aprile le riprese sono continuate a Siena., dove sono state girate alcune scene spettacolari di James Bond sui tetti della cittadina toscana. Proprio per queste scene sono state utilizzate per la prima volta quattro \"cable cam\" per riprendere 007 all'inseguimento di un suo avversario.\nNella seconda parte di aprile 2008, sono state girate alcune scene del film a Torbole e a Tremosine, nei pressi di Limone, sul lago di Garda. Queste due scene sono state entrambe sede di incidenti sub\u00ecti dagli attori-stuntman. Nei pressi di Torbole sulla Gardesana Orientale alle 6:30 di mattina del 19 aprile, l'Aston Martin \u00e8 caduta nel lago (in quel punto profondo 50 metri), dopo aver divelto alcune decine di metri di guard rail. L'incidente \u00e8 avvenuto in seguito ad una manovra sbagliata, che ha procurato al guidatore un ricovero in camera iperbarica presso l'ospedale di Bolzano. Non bastasse l'incidente, il comandante della polstrada di Riva del Garda, Marco Zucchelli, ha deciso di multare l'Aston Martin per velocit\u00e0 pericolosa, dichiarando: \"La multa per velocit\u00e0 pericolosa \u00e8 un atto dovuto, visto la perdita del controllo del mezzo\".\nLa seconda scena ha avuto un riscontro pi\u00f9 grave, il 21 aprile. La scena prevedeva uno scontro tra un'auto e un camion che trainava un'altra auto (entrambe delle Alfa Romeo 159), sulla Gardesana Occidentale nei pressi di Tremosine sul Garda, in provincia di Brescia. L'auto trainata (con all'interno due manichini) si \u00e8 staccata, andando a sbattere frontalmente con l'altra Alfa, all'interno della quale vi erano due stuntman, che a seguito dell'incidente sono rimasti feriti. Mentre il passeggero \u00e8 stato ferito lievemente, il guidatore, lo stuntman greco Aris Comninos, \u00e8 stato ricoverato in cura intensiva in ospedale, tra la vita e la morte. Le riprese si sono interrotte per qualche giorno, riprendendo una volta avuta la certezza che lo stuntman non fosse pi\u00f9 in pericolo di vita. In seguito si \u00e8 ripreso del tutto dalle ferite.\nA fine aprile del 2008 la troupe si \u00e8 spostata in Austria, a Bregenz, per riprendere alcune scene (il finale del primo atto con il \"Te Deum\" e una parte del secondo) ad una rappresentazione della \"Tosca\" di Giacomo Puccini al teatro all'aperto sul lago di Costanza. Dal 25 aprile sono state girate alcune sequenze a Talamone nonch\u00e9 altre di azione tra i marmi di Carrara, presso le cave di Fantiscritti.\nA Siena dal 12 al 19 maggio 2008 sono state girate altre riprese per concludere alcune scene d'azione del film che prevedono James Bond uscire dai bottini della citt\u00e0 direttamente dalla Fonte Gaia di piazza del Campo durante il Palio. Lo stesso Daniel Craig assieme al regista Marc Forster hanno partecipato a questa sezione di riprese. Per ricreare i momenti del Palio di Siena \u00e8 stato sparso in tutta Piazza del Campo il tufo o terra senese, cos\u00ec come viene fatto per la rievocazione storica e hanno partecipato oltre 1000 comparse per rappresentare gli spettatori del Palio. Originariamente questa scena d'azione si sarebbe dovuta concludere davanti al Duomo di Siena ma \u00e8 stata cambiata perch\u00e9 ritenuta irrispettosa nei confronti della religiosit\u00e0 del luogo. In seguito agli incidenti avvenuti sul Lago di Garda durante l'aprile del 2008, sono state ultimate in questa location dal 19 al 21 maggio le scene d'azione precedentemente sospese.\nLe riprese del film si sono concluse a met\u00e0 giugno 2008 negli studi interni ai Pinewood a Londra.\nColonna sonora.\nDavid Arnold, che aveva gi\u00e0 composto le musiche di \"Casino Royale\", venne confermato alla produzione della colonna sonora di \"Quantum of Solace\". Come lui stesso dichiar\u00f2, Forster riteneva fondamentale lavorare in stretto contatto con il compositore per ricreare le giuste atmosfere. Tuttavia, l'approccio sperimentato nel film fu molto diverso rispetto ai precedenti: Arnold compose le musiche basandosi su impressioni ricevute nel corso della lettura della sceneggiatura; musiche che saranno poi inserite da Forster nel film. Come era accaduto in \"Casino Royale\", venne usato il meno possibile il tema classico dei film di James Bond.\nJack White e Alicia Keys collaborarono in \"Another Way to Die\", brano che accompagna i titoli di testa. Si tratta del primo duetto musicale nei film di James Bond. Il brano venne registrato a Nashville in Tennessee e vede White alla batteria, Keys al pianoforte e la collaborazione della sezione di fiati Memphis Horns.\nIl 7 febbraio 2008, la cantante inglese Amy Winehouse era stata ingaggiata dalla EON Productions per cantare la classica canzone di apertura del film. Poich\u00e9 la cantante aveva avuto precedenti di alcolismo e tossicodipendenza, le era per\u00f2 stato imposto di astenersi dall'utilizzo di tali sostanze, se ci\u00f2 non fosse avvenuto le sarebbe stato annullato il contratto di assunzione. Il 4 marzo 2008 Mark Ronson dichiar\u00f2 ufficialmente la rottura del contratto che la legava con la direzione del film a causa dell'impossibilit\u00e0 di lavorare con la star che aveva fatto ripetutamente uso di sostanze stupefacenti.\nDistribuzione.\nEdizioni home video.\nIl film \u00e8 uscito in DVD e Blu Ray in Italia il 26 marzo 2009, negli USA e nel Regno Unito \u00e8 stato possibile acquistarlo gi\u00e0 alcuni giorni prima. L'edizione \u00e8 composta da due dischi contenenti il film e alcuni documentari sulla realizzazione.\nIncassi.\nNelle prime due settimane dall'uscita nelle sale, \"Quantum of Solace\" ha incassato nel mondo di dollari, stabilendo un record per la saga negli Stati Uniti, dove ha guadagnato oltre di dollari soltanto nella prima settimana.\nGlobalmente la pellicola ha incassato in totale dollari, in meno rispetto a \"Casino Royale\". In Italia la pellicola ha guadagnato totalmente euro, circa in meno rispetto al precedente capitolo.\nIl budget del film \u00e8 stato di 170 milioni di dollari.\nAltri media.\nNel maggio 2006 la Activision acquis\u00ec i diritti, validi fino al 2014, per sviluppare e vendere videogiochi basati sulla serie di James Bond. Il primo videogioco \u00e8 stato \"Quantum of Solace\", pubblicato per PlayStation 3, PlayStation 2, Xbox 360, Nintendo Wii, Nintendo DS e Microsoft Windows il 31 ottobre 2008 e basato sui film \"Casino Royale\" e \"Quantum of Solace\".\nSequel.\nIl 23\u00ba film della serie di James Bond sarebbe dovuto uscire a fine 2011 e la pre-produzione sarebbe dovuta partire a gennaio 2010.\nMichael G. Wilson, produttore della serie di James Bond, aveva parlato del seguito di \"Quantum of Solace\" a IGN, rivelando che l'idea era che il film uscisse nel 2011.\nWilson aveva anche accennato a chi sarebbe potuto tornare nel film, che, come nel caso di \"Quantum of Solace\" nei confronti di \"Casino Royale\", sar\u00e0 un sequel del precedente. Wilson ha detto che Jeffrey Wright dovrebbe tornare nei panni dell'agente della CIA Felix Leiter, cos\u00ec come Judi Dench nel ruolo di M. Inevitabile poi il ritorno di Daniel Craig come James Bond. La sfida, anche questa volta, sar\u00e0 rispettare la \"continuity della serie\", una vera novit\u00e0 per un franchise che fino a qualche anno fa realizzava capitoli slegati l'uno dall'altro:\nNel mese di agosto 2010 la Metro-Goldwyn-Mayer aveva sospeso a tempo indeterminato la produzione del nuovo film a causa della grave crisi finanziaria in cui versava. Tale crisi per\u00f2 viene risolta alcuni mesi dopo e nel gennaio 2011 la EON Productions ha annunciato la ripresa della lavorazione al 23\u00ba film di James Bond nel novembre del 2011, per poi uscire nelle sale il 9 novembre 2012. Confermato anche Daniel Craig nei panni del protagonista. Il titolo del film \u00e8 \"Skyfall\"."}
{"id": "1540588", "revid": "767487", "url": "https://it.wikipedia.org/wiki?curid=1540588", "title": "It's Five O'Clock Somewhere", "text": "It's Five O'Clock Somewhere \u00e8 l'album di debutto del gruppo hard rock Slash's Snakepit, pubblicato il 14 febbraio 1995 per l'etichetta Geffen Records. L'album \u00e8 diventato disco di platino in tutto il mondo.\nIl titolo dell'album non \u00e8 nato per caso: tutto accadde una mattina quando Slash e i Guns N' Roses si erano fermati in un bar in un aeroporto dopo la tourn\u00e9e; Slash chiese una bottiglia di Whiskey, ma il barista rispose che potevano servire gli alcolici solo dopo le 5. Slash rispose che da qualche parte erano gi\u00e0 le 5.\nSlash ha scritto alcuni dei brani di questo disco per la sua ex-band Guns N' Roses ma ad Axl Rose non erano piaciute. La copertina dell'album \u00e8 una parete pitturata con lo spray in un piano che \u00e8 stato creato dal fratello di Slash.\nIl brano \"Lower\" \u00e8 ispirato alla morte della pornostar Savannah (attrice).\nClassifiche.\nAlbum - Billboard (America del Nord)"}
{"id": "1540589", "revid": "78273", "url": "https://it.wikipedia.org/wiki?curid=1540589", "title": "Resistenza dei fluidi", "text": ""}
{"id": "1540591", "revid": "339392", "url": "https://it.wikipedia.org/wiki?curid=1540591", "title": "S. Mercuriale", "text": ""}
{"id": "1540592", "revid": "6923", "url": "https://it.wikipedia.org/wiki?curid=1540592", "title": "Kiyohiko Azuma", "text": "Spesso firma i propri lavori usando il proprio nome in \"hiragana\", creando confusione sulla sua reale sessualit\u00e0, dato che \u00e8 impossibile stabilire se il finale del suo nome sia il suffisso femminile \"-ko\" o quello maschile \"-hiko\". Nei suoi primi lavori \"hentai\" usava lo pseudonimo .\nIl suo lavoro pi\u00f9 celebre \u00e8 certamente \"Azumanga dai\u014d\", mentre attualmente sta lavorando a \"Yotsuba &amp;!\", che \u00e8 serializzato mensilmente sulla rivista \"Dengeki Dai\u014d\". Fra gli altri suoi lavori ci sono anche \"d\u014djinshi\" con protagonisti personaggi di \"Neon Genesis Evangelion\", \"Sailor Moon\", \"Chi ha bisogno di Tenchi?\" e \"Battle athletes daiund\u014dkai\".\nLo stile di Azuma \u00e8 facilmente riconoscibile, essendosi distinto dal comune stile dei manga per il suo tratto estremamente pulito e le sue storie di quotidianit\u00e0 realistiche e al tempo stesso divertenti."}
{"id": "1540595", "revid": "1305772", "url": "https://it.wikipedia.org/wiki?curid=1540595", "title": "Frigerido", "text": "Frigerido pu\u00f2 riferirsi a due personaggi:"}
{"id": "1540596", "revid": "1305772", "url": "https://it.wikipedia.org/wiki?curid=1540596", "title": "Comparative Tracking Index", "text": "Il Comparative Tracking Index o CTI \u00e8 usato per misurare la capacit\u00e0 di tenuta di un materiale isolante alle scariche superficiali (chiamate \"tracce\" o \"\"electrical breakdown\"). In francese \u00e8 chiamato \"Indice de cheminement\"\".\nLa \"traccia\" \u00e8 un percorso conduttivo (carbonizzato) che si forma in modo progressivo sulla superficie di un materiale isolante quando si supera la tensione di \"breakdown\". Pu\u00f2 generare surriscaldamento, incendio e comunque altera le propriet\u00e0 isolanti del materiale.\nQualche dettaglio.\nLa misura di questo parametro viene effettuata facendo cadere 50 gocce (distanziate nel tempo di 30 secondi) di soluzione in acqua distillata allo 0,1 % di cloruro di ammonio sul campione di materiale di spessore di 3 mm (spessore considerato sufficientemente rappresentativo delle caratteristiche del materiale) e misurando la massima tensione alternata in volt prima che avvengano fenomeni di scarica. Gli elettrodi con cui viene applicata la tensione sono in platino e distano tra di loro 4\u00a0mm .\n\"Performance Level Categories\" - PLC.\nSono state create diverse categorie \"Performance Level Categories\" (PLC) per semplificare la caratterizzazione dei materiali per quanto riguarda la robustezza alle scariche superficiali:\nUso del CTI.\nIl CTI \u00e8, ad esempio, utilizzato nella classificazione in gruppi di isolamento dei materiali elettrici (secondo la normativa europea EN50124)"}
{"id": "1540598", "revid": "33689", "url": "https://it.wikipedia.org/wiki?curid=1540598", "title": "Renato Profuturo Frigerido", "text": "Biografia.\nNon \u00e8 noto nulla della vita di Frigerido; si ritiene che fosse un ufficiale civile o militare.\nOpere.\nScrisse una storia in lingua latina, in almeno dodici libri. L'opera non si \u00e8 conservata, ma alcuni frammenti furono inclusi nell'opera di Gregorio di Tours (VI secolo), che lo consider\u00f2 importante, insieme alla \"Storia\" di Sulpicio Alessandro, come fonte per l'iniziale storia dei Franchi, in particolare nella parte occidentale dell'Impero romano.\nLa prima citazione di Frigerido riguarda i regni di Costantino III e Giovino (410); nel dodicesimo libro raccont\u00f2 dell'ascesa al trono di Valentiniano III e l'usurpazione di Giovanni (425); se, poi, la descrizione della morte di Flavio Ezio contenuta nell'opera di Gregorio \u00e8 sua, l'opera di Frigerido arrivava almeno fino al 454."}
{"id": "1540599", "revid": "712828", "url": "https://it.wikipedia.org/wiki?curid=1540599", "title": "Squadra Delta", "text": ""}
{"id": "1540601", "revid": "466539", "url": "https://it.wikipedia.org/wiki?curid=1540601", "title": "Enzo Catania", "text": "Biografia.\nSiciliano, si trasfer\u00ec all'et\u00e0 di 21 anni a Milano, al \"Tempo illustrato\", diventando inviato del quotidiano \"Il Giorno\" si \u00e8 occupato di inchieste antimafia durante gli anni settanta e ottanta. All'inizio degli anni '80 divenne direttore responsabile dell'emittente lombarda Antenna 3 Lombardia conducendo la trasmissione \"Parliamone stasera\", un talk-show riguardante temi di stretta attualit\u00e0 e, per questo motivo, l'emittente premiata da \"TV Sorrisi e Canzoni\" con il Telegatto nel 1984. Nel 1995 divenne anche direttore del quotidiano \"Il Giorno\", carica che mantenne fino al 1997. Successivamente si \u00e8 calato nei panni dell'opinionista sportivo; tra il 1999 e il 2004 \u00e8 stato opinionista dei programmi sportivi dell'emittente milanese Telelombardia (ritorn\u00f2 per circa 9 mesi tra il gennaio e l'ottobre del 2007). Ha scritto molti libri nell'ambito della cronaca nera e nell'ambito della cronaca sportiva."}
{"id": "1540602", "revid": "77594", "url": "https://it.wikipedia.org/wiki?curid=1540602", "title": "Piazza Carlo Alberto (Cagliari)", "text": "Piazza Carlo Alberto \u00e8 una piazza del quartiere Castello a Cagliari.\nLa piazza, di modeste dimensioni, si colloca in un'area centralissima del quartiere, tra la via Canelles e la via La Marmora. La sua pianta, quadrangolare, \u00e8 rimasta quasi inalterata dal medioevo. In epoca spagnola, piazza Carlo Alberto era conosciuta come la \"plazuela\" (piazzetta), per distinguerla dalla piazza Palazzo, detta \"plaza Mayor\". Nella \"plazuela\" venivano giustiziati, per decapitazione, i nobili condannati a morte.\nIl lato est della piazza \u00e8 costituito dal muro su cui poggia la rampa di scale che collega l'area alla soprastante via Canelles, oltre la quale si scorgono i prospetti dell'ex Palazzo di Citt\u00e0 e del Duomo. Alla base della scalinata \u00e8 collocata una lastra marmorea decorata da uno stemma della citt\u00e0 in stile manierista, opera della scultore Scipione Aprile, con un'iscrizione, datata 1603, che ricorda la costruzione di una fontana, oggi scomparsa.\nSul lato opposto, oltre la via Lamarmora, si affaccia sulla piazza il bel prospetto in stile barocco piemontese del settecentesco palazzo Asquer, una delle pi\u00f9 belle residenze gentilizie del Castello. Sul fianco sinistro del palazzo si addossa un arco ogivale, residuo del portico Vivaldi Pasqua, gravemente danneggiato dai bombardamenti del 1943, cos\u00ec come lo stesso palazzo Asquer. Il lato nord della piazza \u00e8 chiuso dal palazzo Barrago, in stile neoclassico, mentre al suo centro si trova la statua di san Francesco d'Assisi, qui collocata negli anni '20 del XX secolo."}
{"id": "1540603", "revid": "253269", "url": "https://it.wikipedia.org/wiki?curid=1540603", "title": "Bruce Dern", "text": " \nPer la sua interpretazione nel film \"Tornando a casa\" (1978) \u00e8 stato candidato per l'Oscar al miglior attore non protagonista, mentre per la sua interpretazione in \"Nebraska\" (2013) \u00e8 stato candidato per l'Oscar al miglior attore ed ha vinto il Prix d'interpr\u00e9tation masculine al Festival di Cannes. \u00c8 stato inoltre candidato a tre Golden Globe, un Premio BAFTA e uno Screen Actors Guild Award.\nBiografia.\nFiglio dell'avvocato John Dern e di Jean MacLeish, Bruce Dern \u00e8 stato co-protagonista, assieme a Jack Nicholson, de \"Il re dei giardini di Marvin\" (1972), di Bob Rafelson, e, assieme a Jon Voight, di \"Tornando a casa\" (1978), di Hal Ashby, per cui venne candidato all'Oscar come miglior attore non protagonista. Nel 2007 partecipa al film \"The Cake Eaters - Le vie dell'amore\" con Kristen Stewart.\nIl 26 maggio 2013 vince il premio come migliore attore alla 66\u00aa edizione del Festival di Cannes, come protagonista del film \"Nebraska\" diretto da Alexander Payne, interpretazione che gli vale anche la nomination all'Oscar come migliore attore protagonista.\nVita privata.\nNipote del poeta Archibald MacLeish e pronipote dell'uomo d'affari Andrew MacLeish, Dern si \u00e8 sposato per la prima volta con Marie Dean nel 1957. La coppia ha divorziato nel 1959. Ha poi sposato in seconde nozze la collega Diane Ladd dal 1960 al 1969, dalla cui unione sono nate due figlie: Diane (morta annegata in una piscina nel 1962 a soli 18 mesi) e Laura, diventata anch'ella attrice. Infine, dopo aver divorziato dalla Ladd, nel 1969 ha sposato Andrea Beckett.\nDoppiatori italiani.\nNelle versioni in italiano dei suoi film, Bruce Dern \u00e8 stato doppiato da:"}
{"id": "1540616", "revid": "122882504", "url": "https://it.wikipedia.org/wiki?curid=1540616", "title": "Sergio Ermotti", "text": "Biografia.\nNato nel 1960 a Lugano, Svizzera, Ermotti a 15 anni lascia la scuola perch\u00e9 vuol fare il calciatore decidendo in seguito, a 18 anni, di fare l'apprendista (per \"mettersi al passo con la contabilit\u00e0, la finanza e cos\u00ec via\") presso la Corn\u00e8r Banca di Lugano, filiale nella quale lavorava il padre. Al termine dell'apprendistato come agente di cambio, viene promosso mandatario commerciale all'interno della stessa banca, consegue l'Attestato federale di esperto bancario (Swiss Certified Banking Expert) e segue un corso di formazione di tre settimane (Advanced Management Programme) all'Universit\u00e0 di Oxford.\nCarriera professionale.\nCitigroup.\nNel 1985 torna in Svizzera, stabilendosi a Zurigo dove lavora per un biennio presso la filiale Citigroup, occupandosi di obbligazioni strutturate e ricoprendo il ruolo di Resident Vice President.\nMerrill Lynch.\nDopo aver lavorato per Citigroup, Ermotti si trasferisce nel 1987 a Merrill Lynch &amp; Co., prima presso la sede di Zurigo, dove gestisce le attivit\u00e0 commerciali in franchi svizzeri sul mercato interno e dal 1993 a Londra in qualit\u00e0 di responsabile del Dipartimento europeo di derivati azionari. Dal 1994 al 1999 \u00e8 responsabile per i prodotti equity linked di Merrill Lynch e nel 1999 guida il Dipartimento mercati azionari per l'EMEA. Nel 2001 diventa direttore esecutivo dei mercati azionari globali ed entra a far parte dell'Executive Management Committee for Global Markets and Investment.\nUnicredit.\nNel 2005 Ermotti lascia dopo 16 anni Merrill Lynch per Unicredit, a Milano, ricoprendo la carica di dirigente dei mercati azionari e degli investimenti. Due anni dopo \u00e8 nominato vice amministratore delegato del Gruppo, responsabile della strategia di business aziendale e delle aree di investimenti aziendali e privati, carica che ricoprir\u00e0 fino al 2010.\nUBS.\nNell'aprile del 2011 Ermotti \u00e8 nominato presidente e amministratore delegato di UBS per l'EMEA e membro del comitato direttivo del Gruppo. Con l'ingresso in UBS, Ermotti lascia la presidenza della compagnia aerea svizzera regionale Darwin Airline. Il 24 settembre 2011, dopo le dimissioni di Oswald Gr\u00fcbel legate a uno scandalo, Ermotti \u00e8 nominato amministratore delegato ad interim di UBS, carica confermata dal consiglio di amministrazione il 15 novembre 2011 e riconfermata nel 2014 dalla societ\u00e0 capogruppo UBS Group.\nIl domenicale \"Schweiz am Sonntag\" ha indicato Ermotti come 'Manager dell'anno 2015'. Nel 2015 Ermotti risulta essere anche il manager pi\u00f9 pagato in Svizzera, raggiungendo i 14 milioni di franchi.\nSwiss Re.\nNell'aprile 2021 \u00e8 nominato presidente del gruppo assicurativo Swiss Re.\nAltre attivit\u00e0.\nMandati precedenti.\nSergio Ermotti era direttore non esecutivo della London Stock Exchange Group dal 1 ottobre 2007 al 18 luglio 2013. Ha lavorato come direttore di Virt-X Limited e Virt-X Exchange Limited dal luglio 2002 ad aprile 2003. \u00c8 stato anche membro del Consiglio di sorveglianza della Banca Pekao S.A. (precedentemente Banca Polska Kasa Opieki Sp\u00f3lka Akcyjna) dal 26 aprile 2010 al 23 febbraio 2011.\nMandati attuali.\nErmotti \u00e8 presidente della Fondazione Ermotti, con sede a Lugano, dal 2011, anno di fondazione dell'omonima Fondazione, del Consiglio di amministrazione di UBS Business Solutions AG, di UBS Optimus Foundation Board e della Camera di commercio svizzero - americana.\nDal 2011, Ermotti \u00e8 inoltre membro del consiglio della Fondazione Lugano per il Polo Culturale, con sede a Lugano, della Global Apprenticeship Network, dell'Institut International d'Etudes Bancaires, del Consiglio della Sa\u00efd Business School Global Leadership dell'Universit\u00e0 di Oxford, del Financial Services Forum, del Consiglio di sorveglianza della Bayerische Hypo- und Vereinsbank AG dal 22 agosto 2006 e della Banca Austria Wohnbau Gewinnscheine.\nRetribuzione.\nNel 2014 gli sono stati riconosciuti compensi complessivi per 11,1 milioni di franchi svizzeri (circa 10 milioni di euro), e 10,7 milioni nel 2013. Tuttavia, nel 2016 il suo stipendio \u00e8 diminuito rispetto all'anno precedente: da 14,3 a 13,7 milioni di franchi.\nVita privata.\nSposato con Tina e padre di due figli."}
{"id": "1540618", "revid": "51323", "url": "https://it.wikipedia.org/wiki?curid=1540618", "title": "Associazione nazionale per gli interessi del mezzogiorno d'Italia", "text": ""}
{"id": "1540628", "revid": "1318658", "url": "https://it.wikipedia.org/wiki?curid=1540628", "title": "Teatro romano di Brescia", "text": " \nIl teatro romano dell'antica Brixia \u00e8 un edificio situato nell'odierna citt\u00e0 di Brescia, nei pressi del tempio capitolino e della piazza del Foro.\nNel 2011 \u00e8 stato dichiarato dall'UNESCO patrimonio mondiale dell'umanit\u00e0 e fa parte del sito seriale .\nStoria.\nIl teatro fu costruito in epoca flavia, come il vicino Capitolium(al quale era collegato mediante un porticato), e rimaneggiato durante il principato di Settimio Severo, nel III secolo. Fu probabilmente danneggiato dallo stesso incendio che, nel IV secolo, fece in parte crollare l'edificio templare posto nelle immediate vicinanze e da un terremoto nel V secolo, il quale distrusse completamente la scena e il muro che dava sulla strada. Nonostante ci\u00f2 venne utilizzato fino al 1173.\nL'edificio fu riportato alla luce insieme al Capitolium nell'Ottocento, operando la demolizione di tutte le strutture sorte durante le diverse epoche sui resti del teatro, tranne palazzo Maggi Gambara, che occupa tuttora la parte occidentale della cavea, poich\u00e9 contenente diversi affreschi di grande valore storico e artistico.\nStruttura.\nIl teatro fu in parte costruito utilizzando il pendio naturale del colle Cidneo. La scelta dell'impianto \u00e8 pi\u00f9 vicina a quella degli antichi teatri della Grecia che a quelli romani, in cui la cavea era sorretta da costruzioni. Ci\u00f2 \u00e8 oggi ben visibile, visto che le file pi\u00f9 basse di gradinate, poggianti direttamente sul terreno, sono le uniche sopravvissute al tempo, mentre tutte quelle sostenute da archi murari sono scomparse a causa del crollo di questi ultimi. La vicinanza del Tempio Capitolino e del Foro, che ricorda per certi versi il teatro di Pompeo di Roma, indicava che il teatro era parte integrante della vita sociale e religiosa del cittadino. L'edificio era il pi\u00f9 grande del nord Italia dopo il teatro di Verona e misurava 86 metri in larghezza e probabilmente 34 in altezza con una dimensione simile ai teatri di Catania e Taormina e maggiore di quello di Ercolano. La scena era lunga 48 metri. Il teatro poteva ospitare, secondo alcuni calcoli, circa 15000 persone. Come tutti i teatri romani \u00e8 facilmente riscontrabile la forma a emiciclo, ancora oggi ben visibile.\nIl teatro era collegato al tempio attraverso una lunga aula, definita \"dei pilastrini\" poich\u00e9 divisa da due file di pilastri con capitelli di ordine tuscanico.\nI resti.\nAttualmente sono visibili i resti della cavea e della scena e del muro originario affacciato sulla strada. Altri resti sono nell'area di Palazzo Maggi o inglobati nell'edificio: al suo interno sono inoltre visibili pavimentazioni e resti in muratura di tarda epoca romana, risalenti ai primi anni dell'abbandono del foro. Negli anni sono stati proposti molti progetti di riqualificazione, ad esempio mediante la ricostruzione in legno delle gradinate crollate, ma nulla \u00e8 stato mai messo in pratica. L'intervento, difatti, avrebbe senso se fosse risistemato lo stesso contesto, anche in materia di accessibilit\u00e0: il teatro \u00e8 infatti oggi molto sacrificato fra il Colle Cidneo e una stecca di edifici residenziali medievali a sud, scampati alle demolizioni, che andrebbero per forza demoliti, in parte o totalmente, se si volesse tentare di ricostruire anche un minimo di scena-fronte e un qualsiasi collegamento efficace con Via Musei, oggi limitato agli sbocchi dello stretto vicolo che lo raggiunge."}
{"id": "1540632", "revid": "1948368", "url": "https://it.wikipedia.org/wiki?curid=1540632", "title": "Misato Fukuen", "text": "Nel 2004 fece parte di un gruppo chiamato TAMAGO assieme alla seiyuu Mai Kadowaki; con Akiko Matsuzaki invece ha fatto parte di un gruppo teatrale chiamato 'Otome Kikaku Kuroji'.\nAnche altre doppiatrici sono state importante per Misato: Fumiko Orikasa \u00e8 la doppiatrice che pi\u00f9 ammira, mentre \u00e8 con Kanako Kond\u014d che ha un'amicizia sin dalle scuole medie."}
{"id": "1540636", "revid": "2061979", "url": "https://it.wikipedia.org/wiki?curid=1540636", "title": "Idroambulanza", "text": "Il termine idroambulanza si riferisce ad un'imbarcazione allestita per il trasporto di malati e/o feriti.\nNella maggioranza dei casi \u00e8 adibita al soccorso in mare ed \u00e8 un'imbarcazione scoperta, da diporto o un gommone con motore fuoribordo, allestita con barella galleggiante, dotazioni di primo soccorso e personale di bordo addestrato al salvataggio in acqua.\nIdroambulanze a Venezia.\nIn particolare, invece, nella citt\u00e0 di Venezia con il termine idroambulanza si indicano le imbarcazioni adibite al soccorso sanitario cittadino S.U.E.M.; tali imbarcazioni differiscono alquanto da quelle poco sopra descritte, sono infatti motoscafi chiamati anche lance, con motore entrobordo o entrofuoribordo e cellula sanitaria, cabina coperta, che accoglie barella, sedia e allestimento per il soccorso a terra e non per il salvataggio in acqua.\nL'idroambulanza veneziana, come un'autoambulanza tradizionale, pu\u00f2 essere allestita per un soccorso avanzato oppure per un soccorso di base.\nA Venezia oltre al S.U.E.M. e Croce Verde Mestre che operano su idroambulanze di emergenza, prestano servizio idroambulanze adibite ai trasporti secondari appartenenti a Croce Azzurra Sanitrans e Croce Rossa Italiana.\nLe idroambulanze del SUEM hanno un codice radio che le identifica come ECHO (da E di emergenza, secondo l'alfabeto fonetico internazionale) e un numero progressivo da 1 a 10. Per le lance della Croce Verde \u00e8 consuetudine utilizzare il soprannome IDRO seguito da un numero da 32 a 35, nonostante il nome autorizzato sia VICTOR. \nTutte le idroambulanze sono provviste di sirena bitonale, lampeggianti blu laterali, radio e radar.\nUn tempo tali imbarcazioni erano vere e proprie gondole con cabina coperta per trasportare i malati o feriti ai molteplici nosocomi allora presenti in citt\u00e0 o nelle isole.\nOltre alla singolarit\u00e0 dell'uso di tali imbarcazioni \u00e8 originale anche l'equipaggio a bordo che si discosta molto da quello classico delle autoambulanze e cio\u00e8, oltre a infermiere e pilota, nelle idroambulanze veneziane del SUEM sono impiegati due barellieri, addestrati al soccorso di base, con il compito di caricare e scaricare i pazienti in barella o in sedia e di assistere medico e infermiere nel soccorso; essi sono addestrati a lavorare con acqua alta o bassa e mare mosso, muovendosi dalla riva all'imbarcazione su strette passerelle in legno. Il pilota \u00e8 in grado di affrontare condizioni meteo marine avverse.\nA Venezia inoltre non esiste una \"idromedica\" (anche se fu fatto un esperimento di breve durata nel 2005), il medico sale nella stessa barca dell'equipaggio destinato a intervenire in codice rosso.\nUn'imbarcazione impropriamente denominata \"idromedica\" \u00e8 stata tempo fa allestita dall'azienda sanitaria per trasportare i medici reperibili nelle ore notturne o nelle festivit\u00e0, tale imbarcazione non apparteneva alla flotta del SUEM e non era allestita per il soccorso.\nIdroambulanze a Capri, Ischia e Procida.\nNel golfo di Napoli, presso le isole di Procida, Ischia e Capri, prestano servizio 3 motovedette \"Idroambulanza\" adibite al trasporto urgente di malati e feriti dalle isole al continente. Tali unit\u00e0 sono in collegamento radio con il sistema di emergenza sanitaria 118. Inoltre \u00e8 garantita un'assistenza medico-specialistica radio-telefonica di supporto al personale medico di bordo.\nIl servizio \u00e8 effettuato da personale della Guardia Costiera e personale sanitario delle ASL di riferimento."}
{"id": "1540637", "revid": "1342360", "url": "https://it.wikipedia.org/wiki?curid=1540637", "title": "Pallone d'oro 1968", "text": "L\u2019edizione 1968 del Pallone d'oro, 13\u00aa edizione del premio calcistico istituito dalla rivista francese \"France Football\", fu vinta dal nordirlandese George Best (Manchester United).\nI giurati che votarono furono 25, provenienti da Austria, Belgio, Bulgaria, Cecoslovacchia, Danimarca, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Norvegia, Paesi Bassi, Polonia, Portogallo, Romania, Spagna, Svezia, Svizzera, Turchia, Ungheria e Unione Sovietica."}
{"id": "1540638", "revid": "339392", "url": "https://it.wikipedia.org/wiki?curid=1540638", "title": "Forza di pace ONU", "text": ""}
{"id": "1540651", "revid": "124737704", "url": "https://it.wikipedia.org/wiki?curid=1540651", "title": "Denis de Rougemont", "text": "Biografia.\nL'infanzia e gli studi.\nNato l'8 settembre 1906 a Couvet, nel Cantone svizzero di Neuch\u00e2tel, figlio del pastore Georges de Rougemont e di Anne Sophie Bouvet. La famiglia de Rougemont \u00e8 probabilmente originaria della Franche-Comt\u00e9; si \u00e8 stabilita a Neuch\u00e2tel a partire dal XII secolo. Nel 1784, ha ricevuto un \u00ab riconoscimento d'antica nobilt\u00e0 \u00bb dal Re Federico II di Prussia (Neuch\u00e2tel era all'epoca un principato prussiano). Membri della famiglia de Rougemont hanno fatto parte del Consiglio di Stato del Cantone di Neuch\u00e2tel. Denis de Rougemont \u00e8 stato educato rigidamente nella tradizione protestante, nel pensiero di Calvino, Lutero, Karl Barth, e, soprattutto, Kierkegaard. Frequenta, tra il 1912 e il 1918, la scuola pubblica di Neuch\u00e2tel, e da questa esperienza nascer\u00e0 pi\u00f9 tardi l'opera \"Les M\u00e9faits de l'Instruction Publique\" (1929), un pamphlet sul ruolo diseducativo della scuola pubblica. Dal 1918 al 1925 frequenta prima il Coll\u00e8ge latin, poi il Ginnasio di Neuch\u00e2tel. In quegli anni scopre la sua vocazione letteraria, e nel 1923 pubblica nella \"Semaine litt\u00e9raire de Gen\u00e8ve\" il suo primo articolo, \"Henry de Montherlant et la morale du football\". Si laurea in lettere nel 1930, completando i suoi studi tra Ginevra, Vienna e Neuch\u00e2tel (studente, tra gli altri, di Jean Piaget).\nL'esordio come scrittore.\nNel 1930 si stabilisce a Parigi, dove rester\u00e0 fino al 1933. Nella capitale francese trova lavoro nella casa editrice protestante \"Je sers\" come direttore letterario, e prende a frequentare gli ambienti protestanti e barthiani della citt\u00e0. In questo contesto entra in contatto con l'esperienza personalista, e collaborer\u00e0 con Gabriel Marcel, Emmanuel Mounier, Alexandre Marc, Arnaud Dandieu, Robert Aron.\nSpinto da Alexandre Marc e sedotto dallo slogan \"Ni individualistes, ni collectivistes, nous sommes personnalistes\" (N\u00e9 individualisti, n\u00e9 collettivisti, siamo personalisti), mette la sua scrittura al servizio del movimento, ritrovandosi cofondatore della rivista \"Hic et Nunc\" (una rivista di ispirazione barthiana), e collaboratore di \"Esprit\" (fondata da Mounier), e del non-conformista \"L'Ordre nouveau\". Collabora inoltre con la rivista \"Plans\" e con la \"Nouvelle Revue Fran\u00e7aise\", sulla quale, nel 1932, presenta un \"Cahier de revendications de la jeunesse fran\u00e7aise\".\nNel 1932 Rougemont scrive il suo primo libro, \"Le paysan du Danube\" e nel 1934 raccoglie in \"Politique de la Personne\" \u2013 che riapparir\u00e0 nel 1946 in un'edizione riveduta e corretta \u2013 la maggior parte degli articoli scritti in quegli anni sulle pagine di \"Esprit\". Erano gli anni de \"Il tramonto dell'Occidente\" di Spengler, \"La crisi della civilt\u00e0\" di Huizinga e \"La crisi dei valori\" di Scheler. Gli stessi temi verranno poi ripresi e sviluppati in una seconda raccolta, \"Penser avec les mains\", del 1936, in cui Rougemont si porr\u00e0 (esplicandovi una religiosit\u00e0 personale sorretta dal Cristo e dal Vangelo quali riferimenti morali invariabili) il problema della cultura occidentale e della crisi del pensiero, partendo dalla constatazione che il disordine del mondo moderno ha creato una profonda dicotomia tra il pensiero e l'azione, e tra la cultura e la vita.\nL'anteguerra.\nNel 1933 Denis de Rougemont sposa Simone Vion (divorzier\u00e0 nel 1951), dalla quale avr\u00e0 due figli, Nicolas e Martine. Nello stesso anno, si chiude la prima esperienza parigina, dopo il fallimento delle Edizioni \"Je sers\", che fa di Denis de Rougemont fino al 1935 un intellettuale disoccupato nel sud-ovest della Francia. Il periodo della disoccupazione diviene il pretesto per un'opera che verr\u00e0 edita nel 1937 sotto forma di un \u201cdiario non-intimo\u201d dal titolo \"Journal d'un intellectuel en ch\u00f4mage\", nella quale Rougemont esprime il desiderio e il gusto di provare l'esperienza di una povert\u00e0 materiale.\nDopo la disoccupazione, \u00e8 poi il momento nel 1936 del soggiorno come lettore all'Universit\u00e0 di Francoforte, descritto poi in \"Journal d'Allemagne\" (pubblicato nel 1938). L'esperienza nella Germania hitleriana spinge Rougemont a percepire con forza la necessit\u00e0 di una rinascita spirituale, e allo stesso tempo di una riforma morale e politica in grado di instaurare autorit\u00e0 e istituzioni capaci di formare uomini e cittadini responsabili.\n\"L'Amour et l'Occident\".\nLasciata la Germania, tra il 1938 e il 1939 si dedica alla redazione dell'opera che gli dona la celebrit\u00e0, \"L'Amour et l'Occident\", che trae spunto dal tentativo di una codificazione pessimistica del matrimonio, il quale piano piano stava perdendo la sua caratteristica religiosa per un'altra pi\u00f9 laica, pi\u00f9 passionale. Aspetto che poi enfatizzer\u00e0 ancor di pi\u00f9 nel 1954 (edizione inglese; nel 1956 quella francese), quando la rielabor\u00f2 per Thomas Stearns Eliot.\nDenis de Rougemont ha posto Tristano al centro del suo libro sull'amore in Occidente. Analizzando il comportamento di Tristano ed Isotta, l'autore sottolinea un'esigenza pi\u00f9 profonda di quella della loro felicit\u00e0. La loro storia \u00e8 una storia di rinunce. Si pu\u00f2 dire che non perdano occasione per separarsi. Quando non ci sono ostacoli, ne inventano: la spada snudata, il matrimonio di Tristano. \"Qual \u00e8 il vero soggetto della leggenda? La separazione degli amanti? S\u00ec, ma in nome della passione, e per amore dell'amore stesso che li tormenta, per esaltarlo, per trasfigurarlo a danno della loro felicit\u00e0 e della loro vita\". Il loro amore \u00e8 un amore in cui \"ci\u00f2 che gli amanti amano \u00e8 l'amore e il fatto stesso di amare\", in cui \"la separazione degli amanti \u00e8 cagionata dalla loro stessa passione e dall'amore che nutrono per la loro passione piuttosto che per il suo soddisfacimento\", un amore che crea e ricrea il proprio ostacolo. Ma quest'ostacolo voluto non \u00e8 altro che un progresso verso la morte.\n\"Senza saperlo, gli amanti non han mai desiderato, loro malgrado, che la morte! (\u2026) Nel fondo pi\u00f9 segreto del loro cuore, si annidava la volont\u00e0 della morte, la passione attiva della Notte, che dettava loro, le sue fatali decisioni.\nAltra suggestiva tesi di de Rougemont \u00e8 quella di un'origine \"catara\" dell'amor cortese, e quindi del Romanticismo. In generale, \u00e8 nella dolente tensione mistica, nella passione sublimata e malata di morte - come visto in precedenza a proposito del \"ciclo bretone\" di Tristano e Isotta - oltre che nei costumi quotidiani, che de Rougemont ritiene di poter individuare segrete e profonde rispondenze tra l'eresia ed il mondo dei trovatori.\nRougemont sottolinea il fatto che la societ\u00e0 e l'amore hanno due canoni diversi, ed il secondo per sopravvivere deve trasgredire alcune leggi della prima. Il rapporto amore - morte, diventa quindi una scelta di vita, affinch\u00e9 l'amore possa sopravvivere, almeno idealmente. In questo modo non \u00e8 pi\u00f9 soggetto a canoni di critica arbitraria, ma rimane permeato in un'aura che lo rende, seppure impalpabile, vivo dal punto di vista della consistenza. Anche in questo caso si rende indubbio profeta. Siamo a ridosso di un periodo di pura sensualit\u00e0, con Herbert Marcuse, Norman Brown e i neofreudiani Lacan, Deleuze e Guattari, che spogliano definitivamente questo legame di ogni radice religiosa, il matrimonio come istituzione, esaltandone invece il solo legame passionale, a due, come radice primaria di sostentamento. Non pi\u00f9 componente, ma elemento insostituibile. Esalando il suo pessimismo, Rougemont sintetizza la crisi del matrimonio, come la conseguenza dell'incompatibilit\u00e0 tra ci\u00f2 che si prova e ci\u00f2 che si pu\u00f2 immaginare.\nIl periodo della guerra.\nFino allo scoppio della guerra, Rougemont pubblica ancora numerosi articoli su \"Esprit\", la \"Nouvelle Revue Fran\u00e7aise\", la \"Revue de Paris\", e su \"Le Figaro\".\nI tempi che seguono il suo ritorno dalla Germania sono caratterizzati da un crescente interesse per il problema politico del nazismo, segnato dalla paura per la sorte dell'Europa minacciata da un pericolo che vede sempre pi\u00f9 reale. Scrive sui giornali svizzeri e su quelli francesi, paragonando il totalitarismo ad una malattia infettiva che non pu\u00f2 essere contenuta da nessuna frontiera.\nQuando la Germania ha ormai coinvolto nella guerra tutta l'Europa, Rougemont sta per mandare in scena la sua unica opera teatrale, \"Nicolas de Flue\" (musicata da Arthur Honegger), con il dichiarato intento di rinforzare lo spirito civico e spirituale svizzero di fronte alla minaccia totalitaria.\nDenis de Rougemont \u00e8 poi luogotenente nell'esercito mobilitato del \u201cpiano Wahlen\u201d, quando il 15 giugno 1940 le truppe di Hitler entrano a Parigi. Pubblica allora sulla \"Gazette de Lausanne\", \u201c\u00c0 cette heure o\u00f9 Paris\u2026\u201d, un articolo in cui esprime tutta l'angoscia di quei momenti drammatici. L'articolo, scritto durante l'arruolamento, suscita proteste diplomatiche che gli costano due settimane di prigione militare (che sconta per\u00f2 nel suo studio).\nDenis de Rougemont fonda allora la Lega del Gottardo, un gruppo svizzero di resistenza ai fascismi europei, e ne redige il \"Manifesto\", che sar\u00e0 pubblicato su settantaquattro giornali svizzeri. L'attivit\u00e0 di Rougemont in seno alla \"Lega\" si limita ai primi tempi dell'estate del 1940, prima della sua partenza per gli Stati Uniti e prima dello sviluppo di tendenze conservatrici e nazionaliste in seno alla \"Lega\" stessa.\nIl tema della guerra, dell'impegno e della neutralit\u00e0 si ritrovano anche nei testi delle conferenze e saggi tenuti tra il 1937 e il 1940 in Svizzera, e poi pubblicati nel 1940 nella raccolta \"Mission ou D\u00e9mission de la Suisse\".\nL'\u00abesilio\u00bb negli Stati Uniti.\nLa situazione si fa sempre pi\u00f9 delicata, sul piano internazionale, e per la Confederazione Svizzera diventa pericoloso tenere Rougemont in patria. Nell'ottobre del 1940 viene cos\u00ec inviato negli Stati Uniti per tenere delle conferenze sull'Europa e sull'hitlerismo. Quella che era prevista come un'assenza di pochi mesi, si prolunga invece fin'oltre la fine della guerra, fino al 1947.\nDopo aver redatto \"The Heart of Europe: Switzerland\", viaggia in Argentina da luglio a novembre, frequentando il circolo \u201cSur\u201d, riunito da Victoria Ocampo, della quale \u00e8 ospite. Rientra a New York alla vigilia dell'attacco a Pearl Harbor.\nIl periodo americano \u00e8 marcato dalla redazione di due opere, \"La Part du Diable\" e il \"Journal des deux mondes\", che ripercorre la vita dell'autore negli anni 1939-1940 in Svizzera e in quelli dell'esilio statunitense dal 1940 al 1946.\nDal 1942 \u00e8 professore alla \u00c9cole Libre des Hautes Etudes (Universit\u00e0 francese in esilio) a New York, e diviene poi redattore alla sezione francese dell\"Office War Information\" (OWI), che realizza trasmissioni in lingua francese dedicate alla Francia e ritrasmesse dalla BBC di Londra. Incontra Saint-John Perse, Saint-Exup\u00e9ry, Marcel Duchamp, Andr\u00e9 Breton, Max Ernst, Andr\u00e9 Masson, Bohuslav Martin\u016f, Edgar Var\u00e8se, e incontra il conte Coudenhove-Kalergi.\nIl dopoguerra, l'impegno europeo e la maturit\u00e0.\nNel 1946 Denis de Rougemont pubblica a New York le \"Lettres sur la Bombe atomique\", in seguito alla devastazione di Hiroshima e di Nagasaki, che l'hanno profondamente colpito. In aprile dello stesso anno torna finalmente in Europa, e da questo momento le sue attivit\u00e0 letterarie e filosofiche saranno relegate ad un piano secondario, la precedenza spetter\u00e0 invece all'attivit\u00e0 politica. Dalle prime conferenze internazionali a Ginevra nel settembre del 1946, s'impegna affinch\u00e9 gli europei si uniscano in virt\u00f9 della loro comune cultura, in un sistema federalista nel quale lo spirito sappia avere un primato sull'economia e sulla politica.\nNuovamente negli Stati Uniti, nel 1947 Rougemont incontra Albert Einstein a Princeton, e con lui discute dei problemi dell'unione dell'Europa. Nel mese di luglio dello stesso anno rientra definitivamente in Europa, e si stabilisce a Ferney-Voltaire, nella casa che fu di Voltaire.\nImpegnato a favore della costruzione europea, Denis de Rougemont pronuncia alla fine del mese d'agosto del 1947 il discorso inaugurale del primo Congresso dell'Unione europea dei Federalisti (UEF) a Montreux, da cui nascer\u00e0 il Congresso dell'Aia nel 1948, e promuove l'istituzione di un Centro europeo della cultura, di cui sar\u00e0 pi\u00f9 tardi direttore, e da cui sono uscite numerose istituzioni europee (tra cui anche il CERN).\nRedattore del rapporto culturale del congresso dell'Europa e del \"Messaggio agli Europei\" a L'Aia nel maggio 1948.\nScrive e pubblica \"L'Europe en jeu\" e la \"Suite neuch\u00e2teloise\". In novembre, \u00e8 eletto delegato generale dell'\u201cUnione europea dei Federalisti\u201d. Nel 1949, Rougemont apre a Ginevra, sotto gli auspici del Movimento europeo, un \"bureau d'\u00e9tudes\" incaricato di preparare la Conferenza europea della cultura, che si sarebbe tenuta a Losanna dall'8 all'11 dicembre 1949, sotto la presidenza di Salvador de Madariaga.\nNel 1950, Denis de Rougemont prende parte a Berlino alle manifestazioni che daranno vita al Congresso per la libert\u00e0 della cultura, che presieder\u00e0 poi dal 1952 al 1966. Scrive all'Assemblea consultiva del Consiglio d'Europa delle \"Lettres aux D\u00e9put\u00e9s europ\u00e9ens\" e scrive l'Appello che sar\u00e0 letto a nome di 6\u00a0000 studenti europei manifestanti davanti al Consiglio d'Europa.\nIn \"L'aventure occidentale de l'homme\" (1957) descrive i principi di coerenza, le implicazioni filosofiche e le credenze che danno un senso e una ragione d'essere alla sua cultura. Al principio distruttore dello Stato-nazione, origine di tutte le guerre in Europa, oppone un federalismo creatore, basato sui comuni e sulle regioni.\nLa base di questa Europa \u00e8 la sua cultura.\nFonda nel 1963 l'Istituto universitario di studi europei (IUEE), che \u2013 dopo essere stato chiuso nel 1991\u00a0\u2013 riaprir\u00e0 in seno all'Universit\u00e0 di Ginevra con il nome di Istituto europeo dell'Universit\u00e0 di Ginevra (IEUG).\nNel 1967 riceve il Premio della Citt\u00e0 di Ginevra. Il 17 aprile 1970 l'Universit\u00e0 di Bonn gli conferisce il premio e la medaglia Robert Schuman per la sua opera, in particolare per \"Vingt-huit si\u00e8cles d'Europe\" e \"Les chances de l'Europe\", e nella sua qualit\u00e0 di direttore del Centro europeo della cultura. Nel 1971 riceve una laurea honoris causa dalla Facolt\u00e0 di Diritto dell'Universit\u00e0 di Zurigo.\nNegli anni settanta contribuisce allo sviluppo del movimento ecologista. \u00c8 membro fondatore del \u201cGroupe de Bellerive\u201d (1977), organo di riflessione sugli orientamenti della societ\u00e0 industriale, e autore di numerosi lavori sul pericolo del nucleare. Sempre nel 1977 in \"L'avenir est notre affaire\" esamina a fondo la crisi globale del sistema socio-politico, provocata anche da una gestione catastrofica del pianeta. Crea con Jacques Ellul il gruppo Ecoreupa e, nel 1978, la rivista \"Cadmos\".\nL'11 novembre 1976 riceve un diploma dell'Accademia di Atene. Nel 1981 riceve una laurea honoris causa dall'Universit\u00e0 di Galway in Irlanda. Nel 1982 \u00e8 vincitore del Gran premio Schiller.\nMuore a Ginevra il 6 dicembre 1985 ed \u00e8 sepolto al Cimeti\u00e8re des Rois di Plainpalais.\nPrincipali aspetti del pensiero di Denis de Rougemont.\nDenis de Rougemont \u00e8 considerato come uno dei grandi pionieri dell'idea di istituire un federalismo europeo e, con Alexandre Marc, \u00e8 uno dei principali rappresentanti del federalismo integrale."}
{"id": "1540660", "revid": "1798099", "url": "https://it.wikipedia.org/wiki?curid=1540660", "title": "Cesare Cattaneo", "text": "Biografia.\nCattaneo fu una delle pi\u00f9 brillanti promesse del movimento razionalista e, nonostante la sua brevissima vita, produsse molti progetti, alcuni scritti importanti, e alcuni edifici esemplari.\nGi\u00e0 durante il periodo studentesco entr\u00f2 in contatto con il gruppo degli architetti e artisti di Como, tra i quali si ricordano Giuseppe Terragni, Alberto Sartoris, Mario Radice e Manlio Rho.\nDal 1933 inizi\u00f2 a frequentare, infatti, lo studio di Giuseppe Terragni e Pietro Lingeri, con i quali avrebbe avuto diverse collaborazioni.\nSi laure\u00f2 al Politecnico di Milano, all'et\u00e0 di 23 anni, nel 1935. Nel 1934 e nel 1935 partecip\u00f2 con molto successo ai Littoriali dell'Arte e della Cultura organizzati dal GUF.\nNel 1935 progett\u00f2 la prima opera costruita, l'Asilo infantile Giuseppe Garbagnati ad Asnago, insieme a Luigi Origoni.\nNello stesso anno partecip\u00f2 alla VI Triennale di Milano. Mantenne stretti contatti con il gruppo degli astrattisti, in particolare con Mario Radice. Realizz\u00f2 una Casa d'affitto a Cernobbio (1938-1939), considerata il capolavoro dell'astrattismo polidimensionale.\nMor\u00ec a Como a soli 31 anni nel 1943.\nBibliografia.\nScritti di Cesare Cattaneo:\nLibri su Cattaneo:"}
{"id": "1540662", "revid": "287204", "url": "https://it.wikipedia.org/wiki?curid=1540662", "title": "Altenmarkt", "text": ""}
{"id": "1540664", "revid": "149726", "url": "https://it.wikipedia.org/wiki?curid=1540664", "title": "Denis De Rougemont", "text": ""}
{"id": "1540665", "revid": "767487", "url": "https://it.wikipedia.org/wiki?curid=1540665", "title": "It's Alive 1974-1996", "text": "It's Alive 1974-1996 \u00e8 un doppio DVD live della band punk Ramones.\n\u00c8 stato pubblicato il 2 ottobre 2007 dalla Rhino Records.\nComprende 118 tracce da 33 concerti in otto nazioni, che spaziano nell'intera carriera del gruppo, dal 1974 al 1996.\nLa maggior parte delle esibizioni sono a dei concerti, ma alcune sono di vari show televisivi, come \"The Old Grey Whistle Test\" e \"Top of the Pops\".\nCome bonus, sono presenti alcuni video mai pubblicati (tra cui alcuni del concerto \"It's Alive\"), video musicali ed interviste.\n\"It's Alive 1974-1996\" \u00e8 stato descritto cos\u00ec:"}
{"id": "1540666", "revid": "111892", "url": "https://it.wikipedia.org/wiki?curid=1540666", "title": "Teatro romano (Brescia)", "text": ""}
{"id": "1540671", "revid": "118126568", "url": "https://it.wikipedia.org/wiki?curid=1540671", "title": "Aitna", "text": "Aitna () era una polis siceliota fondata da Gerone di Siracusa nel 476/5 A.C. alle pendici del vulcano Etna.\nStoria.\nDiodoro Siculo e Strabone scrivono che Gerone conquist\u00f2 Katane e deport\u00f2 i suoi abitanti a Leontini, ripopolandola con greci di stirpe dorica e mutandole il nome in Aitna. Di questo evento fa menzione un epinicio di Pindaro, la Pitica I, intitolata \"A Gerone di Aitna vincitore nella corsa dei carri\", nel 470 a.C., e a questo evento dovette ispirarsi l'opera teatrale \"Aitna\", di cui oggi abbiamo solo il titolo, fatta comporre dallo stesso tiranno aretuseo.\nAitna, per un certo periodo, fino alla maggiore et\u00e0 di Dinomene, figlio di Gerone, fu governata da Cromio, famoso per aver vinto, a Nemea, in Grecia, nella corsa dei carri.\nNel 467 a.C., alla morte di Gerone, gli originari abitanti di Katane ritornarono nella loro citt\u00e0, cacciarono gli \"aitnaioi\" e diedero alla loro citt\u00e0 l'originario nome. Gli \"aitnaioi\" si rifugiarono in una contrada dell'Etna chiamata Inessa, mutandole il nome in Aitna.\nAl periodo di Aitna-Katane apparterrebbe il tetradramma con quadriga nel dritto e Zeus di profilo seduto in trono nel rovescio. Ad Aitna-Inessa appartiene invece il tetradramma del Sileno, che nel rovescio riporta la figura di \"Zeus Aitnaios\", divinit\u00e0 venerata dagli etnei.\nTucidide, durante la guerra del Peloponneso, nel 427 a.C., la descrive come una cittadella (\"polisma\"), con acropoli (\"acropolis\") munita di cinta muraria (\"teichisma\"), di origine sicula ma occupata dai Siracusani, alleati degli spartani, che gli ateniesi guidati da Lachete (figlio di \"Melanopo\") tentano invano di espugnare.\nDurante la guerra tra i Siracusani e i Cartaginesi i cavalieri di Aitna forniscono un grande aiuto a Dionisio il Vecchio. Successivamente, quando Dionisio comincia a intraprendere una politica di egemonia nei confronti delle polis siceliote, gli \"aitnaioi\" si ribellano e la cittadella viene assediata e, una volta conquistata, rasa al suolo.\nAccanto ad essa o sulle sue rovine, nel 400 A.C., Dionisio fond\u00f2 \u00c1dranon che prese il nome del tempio del dio \u00c1dranos ivi presente, adorato anche dagli abitanti delle citt\u00e0 limitrofe.\nLo stesso Tucidide localizza Inessa tra \"Kentoripa\" (l'odierna Centuripe) e Hybla (Mayor o Galeatis), probabilmente nella valle del Simeto nel versante etneo.\nEliano, che scrisse un trattato sugli animali, riferisce di un tempio, dedicato a Efesto (il Vulcano dei latini), localizzato nella cittadella, che ospitava il fuoco sacro sempre acceso, custodito da cani pi\u00f9 belli dei molossi.\nLocalizzazione.\nGli aitniensi era menzionati da Plinio come \u00ab\"populi stipendiarii\"\u00bb di Sicilia, mentre il geografo e astronomo Tolomeo nei suoi \"Itinerari\" descrive il nome e la fondazione della cittadella, la sua storia ed il periodo della sua distruzione non sono descritti.\nIl geografo greco Strabone descrive la posizione di Aitna nelle vicinanze di Centuripi, luogo da cui i viaggiatori abitualmente risalivano la montagna. La cittadella distava solo 80 stadia da Catania e la sua posizione era a 12 miglia tra Catania e Centuripe\nInoltre la posizione di Aitna tra le due citt\u00e0 venne anche confermata dallo storico greco Tucidide (autore che descrisse la Guerra del Peloponneso). Cluverio individu\u00f2 un'altra sede nell'antico convento di \"San Nicolo dell'Arena\" nei pressi di Nicolosi, ma essa risulta troppo alta e molto distante da Centuripe. Mannert descrisse invece delle rovine nel luogo chiamato \"Castro\" a circa 24 miglia a Nord-Est da Patern\u00f2, in \u00ab \"una collina proiettata verso le pendici della montagna\" \u00bb che potrebbe riguardare il sito di Aitna,\n, certamente molto distante da Catania."}
{"id": "1540672", "revid": "287204", "url": "https://it.wikipedia.org/wiki?curid=1540672", "title": "World Festival on the Beach", "text": "Il World Festival on the Beach \u00e8 un festival estivo sportivo e musicale che ha sede a Mondello, quartiere balneare di Palermo, tra la fine della primavera e l'inizio dell'estate, ininterrottamente dal 1986.\nStoria.\nLa prima edizione del festival avvenne nel 1986 con il nome di \"Windsurf World Festival\" organizzato, ora come allora, dal circolo velico Albaria. Inizialmente incentrato solo sul windsurf, negli anni si sono aggiunti vari sport alla manifestazione che \u00e8 sempre stata accompagnata di grandi manifestazioni musicali. Dal 2001 il festival cambia nome diventando \"World Festival on the Beach\", nome che conserva ancora oggi. La manifestazione solitamente dura circa una settimana e il punto nevralgico \u00e8 piazza Valdesi.\n24\u00aa edizione.\nLa 24\u00aa edizione, quella del 2009, ha subito alcune modifiche nella forma a causa dell'indisponibilit\u00e0 della piazza durante la settimana di maggio. Infatti si \u00e8 svolta una versione ridotta di due giorni in primavera (22/24 maggio 2009) e una versione pi\u00f9 estesa in autunno (7/11 ottobre).\n25\u00aa edizione.\nLa 25\u00aa edizione edizione, 15/23 maggio 2010, si \u00e8 svolta dando ampio spazio agli stand espositivi delle aziende che si occupano di fonti energetiche rinnovabili e di mobilit\u00e0 alternativa.\nDiscipline sportive.\nAll'interno della manifestazione si hanno molte competizioni di sport estivi, tra gli sport troviamo:\nDurante la manifestazione nell'area destinata alle competizioni si svolgono anche attivit\u00e0 che non concernono la competizione, quali:"}
{"id": "1540677", "revid": "339392", "url": "https://it.wikipedia.org/wiki?curid=1540677", "title": "Lascare", "text": ""}
{"id": "1540678", "revid": "339392", "url": "https://it.wikipedia.org/wiki?curid=1540678", "title": "Assuccare", "text": ""}
{"id": "1540682", "revid": "167080", "url": "https://it.wikipedia.org/wiki?curid=1540682", "title": "Scotte", "text": ""}
{"id": "1540683", "revid": "1243", "url": "https://it.wikipedia.org/wiki?curid=1540683", "title": "SAFRE", "text": ""}
