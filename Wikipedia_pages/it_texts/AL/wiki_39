{"id": "1483468", "revid": "1543377", "url": "https://it.wikipedia.org/wiki?curid=1483468", "title": "Li Punti", "text": "Li Punti \u00e8 una frazione di abitanti alla periferia del comune di Sassari. Situato nel lato nord-ovest della citt\u00e0, la zona residenziale \u00e8 ormai integrata all'agglomerato urbano di Sassari e collegata a Predda Niedda, la zona industriale del capoluogo provinciale.\nOrigine del nome.\nIl toponimo \"Li Punti\" significa \"ponte\" in sassarese (precisamente \"li ponti\"). Secondo la tradizione popolare farebbe riferimento alla presenza nell'abitato dei resti dell'acquedotto romano che serviva la citt\u00e0 di Turris Libissonis le cui arcate ricordavano la forma di un ponte.\nStoria.\nLa frazione ha iniziato la propria espansione a partire dagli anni quaranta. Come altre frazioni della cosiddetta \"zona 6\" del comune di Sassari, ha conosciuto negli ultimi decenni una notevole espansione, diventando una vera e propria cittadina.\n la situazione era completamente diversa: alcune famiglie si erano gi\u00e0 insediate agli inizi del secolo scorso, ma l'area rimaneva prevalentemente rurale. che quelle sparse abitazioni si moltiplicarono di numero, iniziando a prendere le dimensioni di un piccolo paese. \nA Li Punti il 24 aprile 1976 venne eretta canonicamente la comunit\u00e0 parrocchiale intitolata a San Pio X, grazie all'allora parroco don Bazzoni e alle donazioni della comunit\u00e0. L'edificio costruito tra gli anni settanta e ottanta presenta una grande cupola e un alto campanile di 30 metri con una croce luminosa. Ogni 21 di agosto si tengono i festeggiamenti per il patrono. \nA partire dagli anni novanta Li Punti ha subito una profonda fase di sviluppo economico e demografico con l'insediamento di nuove imprese e servizi. Rappresenta per Sassari una zona in forte espansione edilizia. \nA partire dal 2005 nella zona nord-est del quartiere \u00e8 stata finanziata la costruzione di case popolari capaci di accogliere un migliaio di persone.\nLa frazione \u00e8 distante 4\u00a0km da Sassari ed \u00e8 collegata al centro cittadino dal servizio cittadino di trasporti pubblici.\nMonumenti e luoghi d'interesse.\nSiti Archeologici.\nAlla periferia di Li Punti \u00e8 presente la necropoli di Montal\u00e8, un sito archeologico del prenuragico formato da sei domus de janas risalenti al Neolitico finale.\nSport.\nNella frazione hanno sede due societ\u00e0 calcistiche, la \"U.S.D. Wilier 1949\" e il \"Li Punti Calcio\"."}
{"id": "1483470", "revid": "767487", "url": "https://it.wikipedia.org/wiki?curid=1483470", "title": "Rob\u0103ne\u0219ti", "text": "Rob\u0103ne\u0219ti \u00e8 un comune della Romania di 2.497 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 6 villaggi: Bojoiu, Golfin, L\u0103cri\u021ba Mare, L\u0103cri\u021ba Mic\u0103, Rob\u0103ne\u0219tii de Jos, Rob\u0103ne\u0219tii de Sus."}
{"id": "1483474", "revid": "287204", "url": "https://it.wikipedia.org/wiki?curid=1483474", "title": "Robanesti", "text": ""}
{"id": "1483475", "revid": "118738316", "url": "https://it.wikipedia.org/wiki?curid=1483475", "title": "Distretto di Minamikanbara", "text": "Il \u00e8 uno dei distretti della prefettura di Niigata, in Giappone.\nAttualmente fa parte del distretto solo il comune di Tagami."}
{"id": "1483476", "revid": "1155186", "url": "https://it.wikipedia.org/wiki?curid=1483476", "title": "Garry Disher", "text": "Nato a Burna, un borgo dell'Australia del sud, nel 1949, ha scritto oltre 40 libri. In Italia ha pubblicato \"L'uomo dragon\" nel 2005 e \"Senza campo\" nel 2019, presso la casa editrice Marco Y Marcos."}
{"id": "1483477", "revid": "1568601", "url": "https://it.wikipedia.org/wiki?curid=1483477", "title": "Sajama", "text": "Il Sajama (in lingua aymara \"Chak Xa\u00f1a\"), \u00e8 un vulcano delle Ande, con i suoi 6.542 metri \u00e8 l'ottavo per altezza al mondo, si trova nel territorio della Bolivia.\nLa montagna \u00e8 uno stratovulcano che si trova nel Parco Nazionale Sajama al nord-est del Dipartimento di Oruro. Forma parte della Cordigliera occidentale delle Ande ed \u00e8 la vetta pi\u00f9 elevata del paese. \nSui suoi pendii si incontrano piante della specie Polylepis tarapacana della famiglia delle rosacee che cresce fino ad oltre 5.000 metri, arbusti che formano un bosco considerato il pi\u00f9 alto del mondo.\nLa sua prima ascensione avvenne il 4 ottobre 1939 ad opera degli austriaci Wilfrid K\u00fchm e Josef Prem. Sulla sua cima arrotondata si \u00e8 disputata sia pure simbolicamente una partita di calcio amatoriale resa particolarmente difficoltosa dalla carenza di ossigeno.\nL'ultima eruzione risale al Pleistocene."}
{"id": "1483479", "revid": "287204", "url": "https://it.wikipedia.org/wiki?curid=1483479", "title": "Jaromir Blazek", "text": ""}
{"id": "1483480", "revid": "1573940", "url": "https://it.wikipedia.org/wiki?curid=1483480", "title": "Distretto di Minamiuonuma", "text": "Il \u00e8 uno dei distretti della prefettura di Niigata, in Giappone.\nAttualmente fa' parte del distretto solo il comune di Yuzawa."}
{"id": "1483482", "revid": "98077", "url": "https://it.wikipedia.org/wiki?curid=1483482", "title": "Caterina da Forl\u00ec", "text": ""}
{"id": "1483484", "revid": "2208340", "url": "https://it.wikipedia.org/wiki?curid=1483484", "title": "Distretto di Nakauonuma", "text": "Il \u00e8 uno dei distretti della prefettura di Niigata, in Giappone.\nAttualmente fa parte del distretto solo il comune di Tsunan."}
{"id": "1483485", "revid": "1305772", "url": "https://it.wikipedia.org/wiki?curid=1483485", "title": "Roji\u0219te", "text": "Roji\u0219te \u00e8 un comune della Romania di 2.531 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 2 villaggi: Roji\u0219te e T\u00e2mbure\u0219ti."}
{"id": "1483487", "revid": "287204", "url": "https://it.wikipedia.org/wiki?curid=1483487", "title": "Rojiste", "text": ""}
{"id": "1483490", "revid": "125185724", "url": "https://it.wikipedia.org/wiki?curid=1483490", "title": "Image Comics", "text": "Image Comics \u00e8 una casa editrice di fumetti statunitense nata come marchio della Malibu Comics il 23 gennaio 1992 su iniziativa di Rob Liefeld.\nContende alla IDW Publishing e alla Dark Horse Comics il ruolo di terzo pi\u00f9 grande editore di fumetti statunitense dietro alla Marvel Comics e alla DC Comics.\nContesto e creazione.\nAntefatto.\nIl 13 settembre 1991 la Marvel Comics minaccia di licenziare Rob Liefeld dopo che questi voleva pubblicare un fumetto di sua creazione per la casa editrice indipendente Malibu Comics. La serie si chiama \"The Executioners\" e l'autore ne vuole detenere i diritti di pubblicazione. Questo tipo di azione viene vista negativamente dalla dirigenza Marvel che detiene un contratto in esclusiva con l'artista. Rob subisce delle minacce di licenziamento dal redattore Marvel Bob Harras ma rimane per\u00f2 fermo sulla sua posizione e continua ad avere l'appoggio di \"Dave Olbritch\" alla \"Malibu\" il quale si era gi\u00e0 disposto a collaborare con Rob nel 1987. Arriva anche a creare un suo logo personale contraddistinto dalla \"I\" di \"Image\", destinato a diventare il logo stesso della futura \"Image Comics\". Negli ultimi mesi del 1991 Rob si confronta spesso con l'autore \"Jim Valentino\" che \u00e8 stato gi\u00e0 coinvolto in passato nell'editoria indipendente e con Todd McFarlane che dopo l'enorme successo del suo \"Spider-Man\" si sta prendendo un anno sabbatico dal mondo dei fumetti. Il senso di frustrazione di Rob che si sente ingabbiato dalla Marvel, trova appoggio in McFarlane che si trova in un momento di svolta della sua carriera. Non \u00e8 chiaro se i due avessero realmente l'intenzione di rompere definitivamente con la Marvel ma si ritrovano a discutere sulla possibilit\u00e0 di lasciare l'editore per tentare la strada del fumetto indipendente riscuotendo l'appoggio di altri celebri artisti. Alla base di questa scelta c'\u00e8 la volont\u00e0 di provare ad ottenere un maggior guadagno economico pubblicando fumetti con storie e personaggi di cui gli artisti detengo i diritti e possano quindi ottenere l'intero guadagno di un eventuale successo commerciale. Secondariamente vi \u00e8 la possibilit\u00e0 di una piena libert\u00e0 creativa e autogestione a livello editoriale. Fa parte dell'iniziativa anche Erik Larsen (all'epoca disegnatore di \"Amazing Spider-Man\"), il weekend del 4 luglio al San Diego Comicon del 1991 ha modo di pranzare con Olbrich, Liefield e Valentino ed \u00e8 disposto a partecipare. Un obbiettivo fondamentale per McFarlane \u00e8 il coinvolgimento di Jim Lee, l'autore best-seller per la Marvel, che nonostante i suoi notevoli guadagni decide di appoggiare il progetto Image in quanto non si sente abbastanza valorizzato dalla dirigenza Marvel. Marc Silvestri (popolare disegnatore di \"Wolverine\") viene invece coinvolto quasi per caso da Liefild e McFarlane che lo incontrano a New York prima di un'importante asta di tavole originali a fumetti. Whilce Portacio (scrittore e disegnatore della storica \"Uncanny X-Men\") \u00e8 l'ultimo ad aggregarsi persuaso dall'amico Jim Lee. A McFarlane viene riconosciuto il merito di voler creare un fronte comune tra i migliori artisti della \"Marvel\" e di aver organizzato la riunione del 17 dicembre 1991 nell'ufficio del presidente della Marvel \"Terry Stewart\". Il suo obiettivo \u00e8 quello di abbandonare la Marvel contemporaneamente agli altri futuri fondatori della \"Image\". McFarlane sostiene che lasciarla uno alla volta non avrebbe lo stesso impatto e di fatto riesce nel suo intento. A quella riunione erano presenti Liefeld, McFarlane e sua moglie (con il figlio appena nato), Jim Lee, il presidente Marvel Terry Stewart e quasi per caso il redattore capo della \"Marvel\" Tom DeFalco. Non bisogna sottovalutare il fatto che i tre artisti presenti cio\u00e8 Liefeld-McFarlane-Lee sono i disegnatori che hanno realizzato gli albi pi\u00f9 venduti dalla \"Marvel\" nel corso del 1991. L'incapacit\u00e0 della dirigenza di saper affrontare e gestire la situazione esaspera il confronto-scontro e porta ad una frattura insanabile (ed evidentemente comunque inevitabile) con i suoi artisti di punta. Dopo aver lasciato gli uffici della Marvel, McFarlane vuole recarsi anche presso quelli della DC Comics. Vuole esporre anche alla dirigenza dell'altra grande Major dei comic le loro intenzioni. Inizialmente la DC si aspetta che la visita sia una proposta di collaborazione che sembrava inevitabile per le dinamiche editoriali dell'epoca, se un grande artista non vuole lavorare con la Marvel passa alla DC e viceversa. Si tratta per\u00f2 di un vero atto di sfida perch\u00e9 McFarlane \u00e8 chiaro, lui e altri 5 grandi nomi del fumetto statunitense stanno per creare una nuova linea editoriale al di fuori del duopolio DC-Marvel. Ci\u00f2 che crea particolare sconcerto tra i dirigenti DC \u00e8 la presenza tra questi di Jim Lee, vero e proprio \"Golden Boy\" del fumetto, ancor pi\u00f9 corteggiato che non McFarlane o Liefeld. Todd ne \u00e8 consapevole ed \u00e8 per questo che ha voluto la sua presenza ad entrambe le riunioni. Ormai \u00e8 solo questione di settimane prima della nascita della \"Image\" come terzo polo del mercato fumettistico statunitense.\nSituazione del mercato fumettistico.\nTra il 1990 e il 1993, la \"Marvel Comics\" (cos\u00ec come l'intero mercato fumettistico) va incontro alla pi\u00f9 grande espansione delle vendite mai avuta dalla sua fondazione e i titoli pi\u00f9 venduti sono legati ad artisti quali \"Jim Lee\" sulle serie degli \"X-Men\", \"Rob Liefeld\" su \"The New Mutants\" che poi diviene \"X-Force\", \"Todd McFarlane\" su \"Spider-Man\". Si tratta di disegnatori che riescono a vendere milioni di copie per albo e la cui popolarit\u00e0 presso i lettori rivaleggia quella degli stessi personaggi da loro disegnati. La \"Marvel\" per\u00f2 non vuole concedere molta importanza all'apporto di questi artisti all'Universo Marvel e li continua a trattare come semplici dipendenti. L'allora presidente della \"Marvel\" Terry Stewart ritiene che la vera forza motrice del mercato siano i personaggi (di propriet\u00e0 \"Marvel\") e non gli autori che ne realizzano le storie. Per lui sono rimpiazzabili come qualunque altro dipendente e rimane celebre la sua frase:\u00abCi sar\u00e0 sempre qualcuno per raccogliere il cotone\u00bb. Il presidente della Marvel crede quindi che se dei disegnatori se ne vanno ce ne saranno sempre altri pronti a prenderne il posto, ben felici di poter lavorare su icone come l'Uomo Ragno o gli X-Men. Di conseguenza la \"Marvel\" non vuole trattare migliori condizioni di lavoro con i suoi disegnatori, ne aumentarne la libert\u00e0 creativa o i guadagni sulle opere e i personaggi creati. Chiunque lavori sui fumetti in questo periodo si sente quindi in parte intrappolato e tagliato fuori dal grosso business quale \u00e8 diventato il mercato fumettistico dei primi anni novanta. Questo vale anche per autori non di punta quali \"Erik Larsen\", \"Marc Silvestri\", il gi\u00e0 citato \"Jim Valentino\" e molti altri.\nFondazione della Image.\nSfruttando un malcontento diffuso, Rob Leifeld riesce nell'impresa di dare inizio ad una casa editrice con l'ambizioso progetto di creare un nuovo Universo di supereroi indipendente da contrapporre all'Universo Marvel. I presupposti sono chiari: rispetto per gli artisti, i diritti dei personaggi creati rimangono degli autori, libert\u00e0 creativa e un maggior guadagno grazie alla maggiorazioni delle royalties sui fumetti venduti. Non mancano i rischi visto che viene a cadere il contratto di lavoro con un grosso gruppo editoriale come la Marvel e svanisce la possibilit\u00e0 di lavorare su personaggi di successo come l'Uomo Ragno e gli X-Men. Insieme a Rob Leifeld, il pi\u00f9 convinto sostenitore della necessit\u00e0 di compiere questo passo \u00e8 da sempre stato Todd McFarlane. Questa determinazione rimarr\u00e0 costante nel corso degli anni e \"McFarlane\" rimane l'unico fondatore della \"Image\" a non essere mai tornato sui suoi passi. Rispetto agli altri sei co-fondatori Todd non torna pi\u00f9 a lavorare per quelle che lui chiama le piantagioni (o \"The Plantation\" in originale), cio\u00e8 il duo Marvel-DC. Sul primo numero della sua serie \"Spawn\", Todd esprime le sue ragioni sottolineando la mancanza di rispetto della Marvel per il suo ruolo di artista e per il contributo da lui avuto nello sviluppo e successo di diversi personaggi del suddetto editore. Questo atteggiamento \u00e8 una costante nella politica del duopolio degli editori DC-Marvel, che da sempre (secondo Todd) danno pi\u00f9 importanza ai personaggi che non agli autori che ne realizzano le storie. Come emblema dello snobbismo della Marvel nei confronti degli artisti, McFarlane cita Jack Kirby che all'epoca si batteva legalmente con la stessa Marvel la quale non gli riconosceva la creazione (o co-creazione insieme a Stan Lee) di personaggi quali i Fantastici Quattro, gli X-Men, Hulk, Thor, Silver Surfer e decine di altri supereroi o supercriminali dell'Universo Marvel.\nLa prima riunione ufficiale dei fondatori della \"Image\" avviene il 1\u00ba febbraio 1992. Si tratta di Rob Liefild, Todd McFarlane, Jim Lee, Jim Valentino, Marc Silvestri e Erik Larsen e Whilce Portacio. Qui viene deciso di finalizzare l'accordo con la Malibu Comics che si occuper\u00e0 dell'aspetto amministrativo, dell'advertising e del marketing. I profitti sono divisi al 90% agli autori Image e il 10% alla Malibu. Uno dei motivi per cui si sceglie questo editore, oltre che per il supporto dell'editore Dave Olbrich, \u00e8 l'alto livello di colorazione degli albi raggiunto da questa casa editrice. La Malibu \u00e8 all'avanguardia per quanto riguarda il \"coloring\" con il supporto della computer grafica e questo ha impressionato gli artisti Image che puntano gran parte del loro successo sull'impatto visivo delle loro serie. Tutti e sette gli artisti presenti stabiliscono inoltre di essere i partner-fondatori della \"Image\" e che il logo dell'etichetta \u00e8 di loro propriet\u00e0 e di nessun altro. Rimane aperta per\u00f2 la possibilit\u00e0 di accogliere come associati altri artisti che vogliano pubblicare materiale indipendente o lavorare per gli studios creati dai sette fondatori. I primi ad essere interessati saranno Larry Stroman (disegnatore di \"X-Factor\"), Dale Keown (all'epoca disegnatore di \"Incredible Hulk\") e Sam Kieth, celebre per aver co-creato la nuova versione di Sandman con Neil Gaiman. Inizialmente la Image \u00e8 quindi un editore in cui i creativi sono anche coloro che gestiscono l'azienda e gli aspetti esecutivi del management. Comincia ad emergere un nuovo tipo di organigramma editoriale in cui intorno ad uno stesso marchio (cio\u00e8 la \"Image\") si strutturano studi creativi indipendenti ma uniti a livello promozionale e distributivo. Inizialmente gli studi creativi di riferimento sono:\nLa prima promozione della Image Comics da parte della Malibu avviene a febbraio del 1992 alla riunione annuale dei rivenditori tenutasi alle Hawaii. Vengono anche annunciati i primi titoli ad essere lanciati nel corso dell'anno. La formazione della Image ottiene una vasta copertura mediatica da parte degli organi mainstream quali il The Los Angeles Times, USA Today, Newsweek e The New York Times. Questo contribuisce ad aumentare l'attesa per i fumetti in uscita e l'interesse crescente intorno agli artisti responsabili di questa impresa. La prima volta che compaiono tutti e sette in pubblico \u00e8 nel luglio del 1992 al Chicago Comicon presso il Ramada O'Hare Hotel che, nonostante l'ampia sala dedicata all'evento, non riesce a gestire il mare di folla accalcatosi per incontrare i fondatori della Image. Ci sono oltre 2500 persone in attesa diverse ore per poter incontrare ed avere un autografo da loro.\nNuova era del fumetto.\nLa fondazione della \"Image\" \u00e8 uno degli avvenimenti della storia del fumetto americano che segna l'inizio della Modern Age (o \"Epoca moderna\") per i \"comics\" statunitensi. Tale periodo dura tuttora ed \u00e8 segnato da una maggiore notoriet\u00e0 e celebrit\u00e0 degli autori e artisti, da una integrazione con gli altri media (quali cinema e televisione) e da un nuovo ruolo del mercato diretto come cardine della distribuzione del fumetto negli USA. Il periodo precedente viene identificato come Copper Age e si snoda tra il 1984 e il 1991. Bisogna inevitabilmente sottolineare che in alcune fonti o testi la durata, cos\u00ec come la data di inizio e di fine di quest'epoca pu\u00f2 leggermente variare. Questo diviene inevitabile in ogni tipo di classificazione di un periodo storico di breve durata e ancora relativamente vicino al nostro presente. Le basi che rendono possibile la nascita della nuova casa editrice hanno proprio nella \"Copper Age\" le loro fondamenta. Tra queste vi sono da segnalare almeno quattro fattori:\nDebutto editoriale (1992).\nI primi titoli.\nIl primo albo con il simbolo \"Image\" \u00e8 Youngblood n.1, distribuito il 16 aprile 1992, scritto e disegnato da Rob Leifeld. Nella storia moderna del fumetto, con questa data si segna la nascita del supereroe indipendente nel fumetto americano. Per la prima volta gli artisti creano una serie di supereroi i cui diritti e la cui distribuzione non rientra sotto il controllo dei due colossi Marvel e DC (o di altri gruppi editoriali del passato). Nell'anno del debutto ogni grande autore-fondatore della \"Image\" lancia una sua serie originale che segna la nascita del proprio Studio creativo e che di fatto diventa una sorta di brand per questi artisti. Le pubblicazioni di riferimento sono le seguenti:\nAccoglienza nell'anno del debutto.\nLe vendite degli albi \"Image\" vanno oltre pi\u00f9 audaci aspettative, raggiungendo i vertici delle classifiche di vendite e portando i suoi creatori al ruolo di \"rock-stars\" del fumetto. Il debutto della Image avviene il 16 aprile 1992 con \"Youngblood\" n.1 di Rob Liefeld. Le vendite raggiungono le 930000 copie e stabiliscono un record per il fumetto indipendente. La notte del debutto Rob si presenta al \"Golden Apple Comics\" a Los Angeles per firmare delle copie e l'attenzione mediatica per l'avvenimento \u00e8 cos\u00ec alta che sono presenti le crew di 3 reti televisive, due stazioni radio e diversi quotidiani della carta stampata. La prima tiratura dell'albo viene esaurita cos\u00ec rapidamente che ne viene stampata subito una seconda che per\u00f2 presenta una copertina con il bordo dorato. Questo obbliga molti collezionisti a ricomprare l'albo per assicurarsi entrambe le versioni. Questo comportamento mostra l'euforia e l'attesa per gli albi Image e la tendenza delle case editrici a stampare copertine alternative o \"variant cover\" per poter vendere pi\u00f9 copie ai collezionisti o agli speculatori, che speravano in un rapido rialzo del prezzo di copertina nel mercato dei collezionisti di fumetti. La fondazione della Image ha contribuito ad ingigantire un fenomeno, gi\u00e0 iniziato prima, e che porter\u00e0 alla formazione di una bolla speculativa che far\u00e0 collassare le vendite gi\u00e0 a partire dal 1993. La serie \"Spawn\" al suo debutto riesce ad essere l'albo pi\u00f9 venduto del mese (maggio 1992) e stabilisce il record di vendite per un albo indipendente (oltre 1 milione e settecentomila copie), la terza pubblicazione \u00e8 il primo albo della miniserie \"Savage Dragon\" di Erik Larsen, preludio ad una delle pi\u00f9 longeve serie regolari della Image (ancora oggi in corso). Il numero 1 della serie \"Wildcats\" di Jim Lee viene distribuito in agosto ad appena due mesi di distanza dal suo ultimo albo realizzato per la Marvel ovvero \"X-Men\" n.11 (del giugno 1992). Vende oltre un milione di copie si piazza al secondo posto degli albi pi\u00f9 venduti in quell'anno, superata solo da \"Superman\" n.75, l'albo-evento della morte di Superman, uno degli albi di maggior successo di tutti i tempi. Jim si prende inoltre la soddisfazione di battere subito le vendite della sua precedente serie, best seller per la Marvel, infatti quel mese \"X-Men\" si piazza al quarto posto. Debutta molto bene anche \"Shadowhawk\" di Jim Valentino che nei mesi successivi \u00e8 costantemente tra le top-ten degli albi pi\u00f9 venduti. Tra i fondatori della Image, Jim \u00e8 quello che ci ha guadagnato maggiormente dall'aver lasciato la Marvel, infatti non \u00e8 mai stato finora un artista di punta del mercato. La Marvel gli aveva affidato I Guardiani della Galassia (di cui si occupa fino al n.29, ottobre 1992), all'epoca una serie secondaria che mai aveva raggiunto i picchi di vendita o popolarit\u00e0 dei titoli mutanti o di quelli legati a \"Spider-Man\" (su cui erano diventati famosi Liefeld, McFarlane, Silvestri e Larsen). L'ultimo ad esordire nel 1992 tra i fondatori Image \u00e8 Marc Silvestri con \"Cyberforce\" (ottobre 1992) riuscendo a raggiungere le 850000 copie. Tra gli albi \"Image\" pi\u00f9 venduti di quell'anno vi sono anche Pitt n.1 di Dale Keown. Si tratta della prima serie creata non da uno dei fondatori ma da un artista (canadese come McFarlane) che viene convinto a scrivere e disegnare una nuova serie con personaggi da lui creati appoggiandosi alla \"Image\" per le questioni produttive e di marketing, si forma cos\u00ec la figura di \"Image Associate\" (ovvero \"autore associato della Image\"). Nel corso degli anni saranno cos\u00ec numerosi coloro che si appoggeranno alla Image per produrre opere indipendenti che diverranno la vera forza creativa che permette alla Image di continuare a restare competitiva sul mercato. Keown \u00e8 reduce da un run di grande successo come disegnatore della serie \"Incredible Hulk\", scritta da Peter David, sulla quale tra l'altro si \u00e8 messo in evidenza lo stesso McFarlane in collaborazione con lo stesso David. Sfruttando questo trend Keown crea una creatura mostruosa di nome \"Pitt\" che si trova a combattere contro gli alieni Creed. Il personaggio appare per la prima volta su \"Youngblood\" n.4 (in una back-up story) e poi debutta con una serie regolare il cui primo albo vende un milione di copie. Bisogna sottolineare che, nonostante il primo numero dovesse uscire a novembre del 1992, bisogna attendere i primi mesi del 1993 per la distribuzione. Nel 1992 viene anche annunciata la serie \"Wetworks\" di Whilce Portacio che riscontra subito grande interesse presso i rivenditori. Ne viene anche distribuita un'immagine pubblicitaria con i membri del team e lo slogan \"Image Comics: The Face of the Future\". La serie verr\u00e0 per\u00f2 distribuita solo due anni dopo e Portacio non diviene partner della Image ne fonda un suo studio ma si appoggia allo studio \"Wildstorm\" di Jim Lee. Grazie a queste incredibili vendite la Malibu che (in questo periodo) distribuisce ancora gli albi della \"Image\" raccoglie l'8,73% del mercato e si piazza immediatamente dietro ai due colossi Marvel e DC e surclassa \"Dark Horse\" e \"Valiant\". Rob liefeld, oltre a \"Youngblood\", riesce ad inserire altre due sue creazioni nella top 100 dell'anno, si tratta della miniserie \"Brigade\" e di Supreme, una versione di \"Superman\" all'interno dell'universo Image. Questo personaggio diverr\u00e0 un'icona del fumetto anni novanta grazie alla versione che ne dar\u00e0 l'autore Alan Moore, diventando l'unica creazione di Liefeld a ricevere un plauso unanime da parte della critica.\nAlla fine del 1992, i soci fondatori decidono di separarsi dalla \"Malibu\" per fondare una compagnia indipendente: la \"Image Comics Inc.\" in modo da non dove rinunciare al 10% dei profitti destinati alla Malibu per le funzioni organizzative e di marketing. Tale scelta contribuir\u00e0 alle difficolt\u00e0 da parte dei soci Image nel pianificare le uscite degli albi e gestire i rapporti tra i vari studios. La Malibu ha per\u00f2 acquisito una certa popolarit\u00e0 e accumulato un discreto patrimonio durante il 1992. Nel 1993 decide quindi di lanciare un suo universo fumettistico denominato \"Ultraverse\". Il debutto avviene il 15 giugno 1993 con gli albi \"Hardcase\" n.1 e \"Supreme\" n.1, seguiti da \"The Strangers\" il 22 dello stesso mese. In aperta polemica con gli artisti fondatori della Image, Olbrich e Chris Ulm (redattore capo) decidono di affidare la creazione dei personaggi dell'Ultraverse a scrittori affermati nel panorama fumettistico ponendo in primo piano la trama, scrittura dei dialoghi e l'ideazione delle storie. Non sono quindi i disegnatori (come alla Image) ad avere un ruolo predominante nella realizzazione delle serie ma gli scrittori. Tra i nomi coinvolti vi sono Mike Barr, Steve Gerber, Gerard Jones, James Robinson, il regista Wes Craven e l'autore di fantascienza Larry Niven. Non mancano grandi disegnatori quali Walter Simonson, Norm Breyfogle, Paul Pelletier, Dave Dorman, Darick Robertson e altri. Nonostante l'incredibile roster di autori e la buona accoglienza dei primi mesi, le vendite crollano gi\u00e0 a fine 1993. La strana parabola della Malibu si chiude nel 1994 quando viene acquistata dalla Marvel e i suoi personaggi spariscono in un limbo editoriale.\nAscesa e declino (1993-1998).\nApice delle vendite (1993).\nAl suo secondo anno di vita la \"Image\" raggiunge l'apice assoluto delle vendite della sua storia e sino ad ora non replicher\u00e0 o superer\u00e0 tale risultato. Bisogna per\u00f2 sottolineare che il 1993 \u00e8 l'anno del record di vendite di tutta la storia del fumetto statunitense dal 1935 in poi. In quell'anno tutti gli editori presenti sul mercato hanno un picco di vendite e questo permette una raccolta di circa 850 milioni di dollari di cui il 14,79% \u00e8 preso dalla vendita di albi \"Image\". Nel 1992 il mercato aveva gi\u00e0 raggiunto una strabiliante cifra di 500 milioni di dollari e il suo aumento sembra inarrestabile. Vi comincia ad essere la convinzione che i fumetti saranno un business miliardario e tre grandi compagnie quali la \"Big Entertainment\", la \"Starlog Franchising Corporation\" e la \"Classic International Entertainment\" vogliono creare catene di comic shop in tutto il paese. I meriti di questo successo non sono per\u00f2 ascrivibili ad una reale tendenza del mercato fumettistico o ad un allargamento comprovato di lettori di fumetti. Questo \u00e8 infatti il risultato di una bolla speculativa che ha portato lettori e rivenditori specializzati (che raggiungono la cifra record di 11000 comics shop) a comprare molti numeri di uno stesso albo nella speranza di rivenderlo a prezzo maggiorato. Molti di questi speculatori arrivano dal mercato delle trading cards che \u00e8 da poco collassato ma che non ha dissuaso quegli stessi compratori/collezionisti nell'investire sui comic book intravedendo nei nuovi editori quali la Image e la Valiant le future Marvel e DC. In effetti il febbraio 1993 appare come la scintilla di una rivoluzione, per la prima volta dalla nascita del \"Direct Market\" (quello tramite fumetterie e librerie, non le edicole) i 5 albi pi\u00f9 richiesti dai rivenditori non sono delle Big-Two Marvel e DC. Quattro degli albi maggiormente prenotati sono proprio della Image e uno della Valiant. Il primo della Marvel \u00e8 sesto e l'albo di punta della DC crolla al 24\u00ba posto. Il mercato \u00e8 per\u00f2 altamente inflazionato e bisogna considerare che la stessa Marvel nel triennio precedente (1990-1992) aveva aumentato indiscriminatamente il numero delle serie proposte spesso con un'eccessiva tiratura, il tutto supportato dai due principali distributori presenti cio\u00e8 i \"Diamond Comic Distributors\" e la \"Capital City Distribution\". In questo periodo sembra esserci la reale convinzione che si possano vendere anche milioni di copie di un albo a fumetti. L'illusione cade per\u00f2 gi\u00e0 durante il 1993, tra aprile e novembre il numero degli albi venduti si dimezza, preludio al collasso del mercato fumettistico che avviene tra il 1993 e il 1996, dal quale l'intero settore non si \u00e8 ripreso neppure negli anni duemila. Nel 1993 la \"Image\" sembra per\u00f2 essere il vero motore del mercato e riesce a piazzare al vertice delle vendite 6 albi nei seguenti mesi (con riferimento al distributore \"Diamond Comic\"):\nA questo si aggiunge il successo ottenuto dal lancio di nuove serie tra cui Maxx di Sam Kieth, tre nuove serie dello studios di Rob Liefeld quali \"Youngblood: Strikefile\", Brigade (come serie regolare) e \"Bloodstrike\". A queste si aggiungono \"Tribe\" n.1 e \"1963\" di Alan Moore. Tutte le pubblicazioni sopracitate rientrano tra i cinquanta albi pi\u00f9 venduti nell'arco dell'intero 1993.\nLa \"Image\" ovviamente approfitta del momento e comincia una notevole espansione del suo parco testate che continua inesorabile fino al biennio 1995-1996. Questo apparente successo non \u00e8 per\u00f2 supportato da un reale aumento dei lettori o a particolari meriti della stessa \"Image\" che invece risulta essere co-responsabile del declino del mercato degli anni a venire. Questo \u00e8 dovuto a due fattori quali:\nDeathmate: l'inizio del declino (1994).\nDurante gli anni novanta si diffondono rapidamente i \"crossover\" tra diversi editori, albi nei quali si fanno incontrare personaggi di case editrici differenti come per esempio Batman (DC) che condivide una o pi\u00f9 storie con il \"Punitore\" (Marvel). Questa pratica sembra accentuarsi maggiormente con l'inizio della crisi del mercato ma paradossalmente \u00e8 proprio un \"crossover\" tra due case editrici in espansione come la \"Valiant\" e la \"Image\" a segnare l'inizio della fine del boom del mercato fumettistico dei primi anni novanta.\nIl progetto nasce da un'idea di Jim Lee e Steve Massarsky i quali vogliono creare una miniserie nella quale far incontrare i personaggi delle due neonate case editrici. Il tutto viene pubblicizzato come il pi\u00f9 grande evento fumettistico della storia, un'opera che vedr\u00e0 incontrarsi personaggi che hanno rivaleggiato nelle classifiche di vendita con i personaggi Marvel e DC. Il tutto viene dato in gestione a Bob Layton il quale deve supervisionare la realizzazione di una miniserie che presenta un albo di prologo e uno di epilogo, mentre i quattro numeri centrali sono leggibili singolarmente e ne vengono realizzati 2 da artisti Image e due della Valiant, per un totale di tre ciascuno se si contano l'epilogo e il prologo. Inizialmente l'evento suscita un notevole interesse e gli ordini sono molto alti ed arrivano a superare il mezzo milione di copie ma, mentre gli albi realizzati dalla Valiant sono tutti consegnati pi\u00f9 o meno in tempo entro la fine del 1993, la Image non riesce a finire i suoi. Difatti questi albi usciranno con 5 o 6 mesi di ritardo quando ormai i lettori e gli stessi speculatori di mercato hanno perso interesse alla miniserie. Il danno pi\u00f9 grande viene fatto ai negozi specializzati come i \"comic shop\", che spinti dalle grande attese ne avevano ordinano copie in eccesso e che ora si ritrovano nei magazzini migliaia di fumetti invenduti e senza alcun mercato secondario dove smerciarli. All'improvviso ci si comincia a rendere conto che gli albi \"Image\" potrebbero non avere quel bacino di utenza che ci si aspettava e che soprattutto, senza l'acquisto massiccio di albi da parte di singoli speculatori, le stime di vendita vanno riviste. Il punto \u00e8 che anche il mercato dell'usato \u00e8 ormai saturo e non si riesce pi\u00f9 a guadagnare rivendendo un albo di cui esistono centinaia di migliaia di copie. Il contraccolpo \u00e8 durissimo per i rivenditori e migliaia di \"comic shops\" chiudono tra il 1994 e il 1995. La crisi \u00e8 ormai generale, anche se la miopia dei distributori e degli editori porta il mercato ad una espansione ancora per un paio di anni fino al 1996.\nLa colpa di ci\u00f2 non \u00e8 certo imputabile alla \"Image\" o al nefasto \"Deathmate\" crossover ma gli elementi in gioco sono diversi e colpiscono tutti indifferentemente, portando la stessa \"Marvel\" a dichiarare bancarotta nel 1997. Da questo punto in poi per la \"Image\" inizia un declino irreversibile che porter\u00e0 ad un drastico ridimensionamento nelle aspettative di guadagno per chi decide di realizzare i fumetti sotto tale logo.\nIl caso Rob Liefeld (1995-1997).\nIl successo ottenuto nell'anno del debutto fa presagire una storia di trionfi per il nuovo fumetto indipendente e si comincia a credere alla possibilit\u00e0 di rompere il dominio sul mercato del duopolio Marvel-DC. Le vicende della \"Image\" prendono per\u00f2 una piega per certi versi inaspettata in quanto da un lato viene travolta dal crollo del mercato fumettistico (1995-1996) e dall'altro si ritrova ad affrontare i capricci e l'incapacit\u00e0 gestionale dei suoi artisti e fondatori. L'esempio emblematico si ritrova nella storia del suo fondatore principale e cio\u00e8 Rob Liefeld. Questi sembra perdere progressivamente di vista il suo ruolo di fumettista e comincia a frequentare certi ambienti di \"Hollywood\" dove spera di fare un mucchio di soldi grazie alla trasposizione cinematografica delle sue opere. Nel 1995 per\u00f2 l'interesse per i fumetti Image, e soprattutto i personaggi degli Extreme Studios sembra evaporare, le vendite della casa editrice sono in continua discesa e ormai soltanto Spawn riesce a rimanere nella top 10 degli albi pi\u00f9 venduti, Con una mossa clamorosa e alquanto inaspettata, a fine del 1995 Liefeld acquisisce la licenza per pubblicare i fumetti su una serie televisiva di fine anni settanta quale Battlestar Galactica e le cui royalty sono a buon mercato (siamo in un periodo che precede il reboot di Ronald D. Moore). Ci\u00f2 che sorprende \u00e8 che la prima miniserie viene per\u00f2 distribuita sotto il logo Maximum Press e non Image, la casa editrice da lui stesso co-fondata solo tre anni prima. Nel 1996 viene realizzato un sequel e sono lanciate nuove serie Maximum Press quali \"Avengelyne\", che riprende la moda dei \"bad girls' comics\" dell'epoca, \"Warchild\" di ambientazione fantasy e la serie creator-owned \"Black Flag\" di Dan Fraga. Il progetto apre una frattura con gli altri partner Image e Rob viene accusato dai suoi soci di aver sottratto alla cassa comune della \"Image\" dei soldi poi utilizzati per promuovere delle serie \"Maximum Press\" e per aver risanato dei debiti personali. Rob aveva infatti la facolt\u00e0 di firmare assegni per la \"Image\" dal momento che ricopriva le cariche di direttore esecutivo, direttore finanziario e responsabile di segreteria dell'azienda. Inoltre gli viene imputato di aver usato lo staff in forza alla Image per lavorare al marketing, i logo, i titoli e i poster della sua nuova casa editrice. Marc Silvestri arriva a lasciare la Image (nel giugno 1996) con La sua Top Cow Comics perch\u00e9 sostiene che Rob abbia cercato di sottrarre ai suoi studios artisti di punta quali Michael Turner. Silvestri rientrer\u00e0 solo dopo che Rob avr\u00e0 lasciato la Image. Il 4 settembre 1996 Rob viene infatti cacciato all'unanimit\u00e0 dagli altri partner della casa editrice, anche se tecnicamente consegna le dimissioni pochi minuti prima dell'annuncio della loro decisione. Questo \u00e8 per\u00f2 solo l'inizio di una causa legale che vede la \"Image\" accusare Liefeld di aver rubato e lo stesso Liefeld fare causa per danni alla \"Image\" chiedendo 7.600.000 dollari. Non si \u00e8 mai saputo chi avesse torto o ragione in quanto la causa viene chiusa nel 1997 con un accordo privato i cui dettagli non sono resi pubblici. Liefeld si lamenta di essere stato estromesso dalla casa editrice che lui stesso per primo aveva voluto e accusa i suoi ex-partner di aver cercato di distruggere la sua carriera. Todd McFarlane, suo caro amico e tra i primi ad appoggiarlo nel 1992, arriva a dichiarare:\u00abCredo che nella vita si raccoglie ci\u00f2 che si semina e ora \u00e8 tempo di raccolto per Rob\u00bb. In effetti la Maximum Press \u00e8 un delusione, il titolo pi\u00f9 venduto \"Avengelyne\" non \u00e8 nella top 40 degli albi pi\u00f9 venduti, la miglior posizione per un albo di \"Battlestar Galactica\" \u00e8 al 78\u00ba posto. Dopo neanche due anni di vita la Maximum Press non senza conseguenze per\u00f2 per la posizione editoriale della Image e gli equilibri interni tra i soci fondatori.\nCrisi interna (1997-1999).\nIl caso Rob Liefeld, primo fondatore ad abbandonare, non \u00e8 in ogni caso che la punta dell'iceberg di una situazione interna di difficile gestione. Il primo e pi\u00f9 grande problema rimane l'incapacit\u00e0 degli artisti di rimane focalizzati sui loro progetti di lavoro come fumettisti: a due anni dal debutto solamente \"Erik Larsen\" realizza i disegni della sua serie \"The Savage Dragon\". Gli altri fondatori sono distratti da altri aspetti del business e non riescono a mantenere fede alle date di consegna delle loro serie. Questo fa perdere interesse ai lettori e crea una pericolosa situazione nel mercato che si vede saturato da una quantit\u00e0 sempre maggiore di materiale annunciato dai distributori e poi di fatto distribuito con diversi mesi di ritardo.\n\"Todd McFarlane\" perde presto interesse nella realizzazione dei disegni di Spawn e preferisce dedicarsi alla fondazione e all'ampliamento della sua linea di giocattoli e merchandising incentrata sulle Action Figures. Allo stesso tempo rimane sempre pi\u00f9 coinvolto nei contratti e nella realizzazione dei cartoni animati e di un film cinematografico sulla sua creazione. Marc Silvestri non \u00e8 da meno e comincia a diradare fin dall'inizio la frequenza delle uscite delle serie a fumetti del suo studio, attratto anche lui dalle sirene di \"Hollywood\". Marc arriva a dire che non ha senso produrre una serie a fumetti se poi non riesci a ricavarne un guadagno vendendone i diritti a qualche casa cinematografica.\nJim Valentino riesce a rimanere pi\u00f9 sobrio e cerca di convincere i suoi soci a puntare sulla ricerca di nuovi talenti e nuove idee senza necessariamente inseguire la moda dei supereroi o cercando a tutti costi un'idea che sia vendibile a qualche casa di produzione cinematografica o a qualche network televisivo. Come contrappunto delle sue decisioni arriva a smettere di disegnare il suo personaggio \"Shadowhawk\" e si dedica ad un'opera in bianco e nero dal titolo \"A touch of Silver\", molto lontana dai canoni \"Image\" visti sino ad allora.\nLa situazione interna della \"Image\" \u00e8 alquanto caotica e ormai difficilmente gestibile, anche dopo il crollo delle vendite dell'intero settore a met\u00e0 degli anni novanta. Il colpo pi\u00f9 duro da incassare \u00e8 per\u00f2 quello assestato dalla dipartita di \"Jim Lee\" che nel 1999 vende i suoi \"Wildstorm Studios\" alla DC Comics. Con lui se ne vanno oltre che fumettisti come Warren Ellis e Garth Ennis anche alcuni dei personaggi di maggior successo di pubblico e critica mai prodotti dalla \"Image\" e a queste perdite si aggiunge quella della sotto-etichetta Homage Comics con la sua pluripremiata serie Astro City. Questa mossa sembra contraddire quanto fatto e rivendicato dagli stessi fondatori della \"Image\" appena cinque anni prima. Lo stesso anno vede il direttore esecutivo Larry Mader lasciare la \"Image Central\" per lavorare in esclusiva per Todd McFarlane. La fine degli anni novanta vede quindi una \"Image\" in crisi di vendite e abbandonata da tre dei suoi fondatori (Liefeld, Lee e Portacio). A questo manca un piano di rinascita e la consapevolezza che un universo di supereroi in grado di contrastare quello Marvel e DC non \u00e8 che un'utopia. Inoltre sembra che nessuno voglia prendere il posto di Mader come gestore e amministratore della casa editrice. Jim Valentino si offre volontario per il ruolo assumendo ufficialmente l'incarico di \"publisher\" (o \"editore\"). Il suo obbiettivo \u00e8 chiaro: bisogna provare nuove strade e portare alla Image nuovi autori e artisti. Si apre quindi una nuova epoca dove la Image comincia a diversificare notevolmente i generi dei fumetti proposti (allontanandosi dal mainstream supereroistico), si aumenta la qualit\u00e0 dei testi e, in generale, delle storie proposte. Valentino vuole fortemente dare alla casa editrice un volto pi\u00f9 maturo e una maggiore affidabilit\u00e0 nel rispettare i tempi di distribuzione dei singoli albi, il tutto contrassegnato da scelte pi\u00f9 audaci e alternative a livello di contenuti.\nL'epoca di Jim Valentino (1999-2004).\nNel 1999 Jim Valentino viene scelto come Editore della \"Image\", ruolo che di fatto non \u00e8 mai stato assegnato a nessuno prima. Sostituisce Larry Mader che per\u00f2 \u00e8 stato designato come direttore esecutivo (e non editore) tra il 1993 e il 1999. Tra i suoi incarichi vi \u00e8 la direzione della \"Image Central\", l'organo preposto alla pubblicazione di tutti quei fumetti che non rientrano sotto la produzione-supervisione degli studios dei fondatori rimasti e cio\u00e8 la \"Todd McFarlane Productions\", la \"Top Cow\" di Marc Silvestri e la \"Highbrow\" di Erik Larsen. Secondariamente ha anche il delicato ruolo di mantenere l'armonia tra lui e i tre partner, cercando di ridare credibilit\u00e0 alla \"Image\" attraverso un maggior impegno nel mantenere le date di consegna del materiale sollecitato. Per rispetto e dedizione al suo nuovo incarico Valentino riniuncia a dirigere e pubblicare nuovi albi per la sua etichetta \"Shadowline\" che riprender\u00e0 le pubblicazioni nel 2005.\nLa casa editrice si trova in un momento delicato, il mercato fumettistico \u00e8 ancora in declino dopo la bolla speculativa dei primi anni novanta e l'abbandono di Jim Lee e Rob Liefeld sembra segnare l'inizio della fine per la Image. Il compito di Valentino \u00e8 arduo, ma sia lui sia Todd e Erik sono i pi\u00f9 convinti sostenitori della necessit\u00e0 di mantenere la \"Image\" come il terzo editore del mercato fumettistico statunitense e difatti nel 1999 riescono comunque a distribuire circa trenta titoli ogni mese. Questo \u00e8 da attribuire Jim Valentino e alla sua pronta riorganizzazione della casa editrice cui segue il lancio di nuove proposte editoriali. Ci\u00f2 che \u00e8 singolare \u00e8 il fatto che inizialmente Todd McFarlane si era fortemente opposto a farlo partecipare alla fondazione della \"Image\" nel 1992. Secondo quanto riportato da Rob, Todd riteneva Valentino un artista mediocre, non all'altezza dei nuovi standard richiesti ai disegnatori della \"Image\". Tra l'altro Jim \u00e8 l'unico a non aver lavorato su un titolo Marvel di grande successo, difatti prima di diventare partner \"Image\" realizzava la serie Guardians of the Galaxy, con risultati di vendita non certo eclatanti. Nonostante ci\u00f2 Rob lo aveva voluto tra i fondatori per la sua esperienza nel mercato indipendente dei fumetti e a questo si aggiunge la sua capacit\u00e0 di guardare oltre l'orizzonte del fumetto supereroistico e individuare artisti con nuove idee e progetti che non siano legati ad eroi in calzamaglia. Questo nuovo approccio cambia in pochi anni il volto della casa editrice tanto da arrivare a rivedere completamente l'approccio \"Image Style\". Se negli anni novanta la \"Image\" \u00e8 stata ben riconoscibile per i suoi eroi di nuova generazione e l'approccio grafico innovativo e ipertrofico, ora Valentino mette al centro del suo programma editoriale lo sviluppo di progetti alternativi e la ricerca di nuovi autori. Le sue capacit\u00e0 in questo tipo di selezione fanno s\u00ec che alla \"Image\" arrivi una nuova generazione di autori che si imporranno al grande pubblico negli anni duemila, tra questi Mike Wieringo (con la saga fantasy \"Tellos\"), Joshua Dysart, Tony Daniel, Judd Winnick, ai quali si aggiungono le opere di fumettisti gi\u00e0 affermati quali Matt Wagner e Don McGregor. I due autori emergenti destinati a divenire pi\u00f9 celebri sono Robert Kirkman e Brian Michael Bendis. Il primo lancia tra il 2002 e il 2003 diversi nuovi personaggi e serie regolari quali \"Tech Jacket\", \"Capes\", \"Brit\", \"Invincibile\", e nell'ottobre del 2003 viene pubblicato il primo numero della serie regolare \"The Walking Dead\". Nessuno sembra aspettarsi molto da questa ennesima storia sugli zombie, peraltro disegnata in bianco e nero da Tony Moore, ma nel corso degli anni questa diventa il simbolo della rinascita della \"Image\", diventandone la serie pi\u00f9 venduta e ispirando l'omonima serie televisiva di grande successo trasmessa dal canale statunitense AMC.\nPer quanto riguarda Bendis, la sua importanza nella storia recente del fumetto \u00e8 legata alla \"Marvel\", specialmente per il suo lavoro su Daredevil, la creazione di \"Ultimate Spider-Man\" e l'innumerevole quantit\u00e0 di albi realizzati sugli Avengers e i vari spin-off. La sua ascesa inizia per\u00f2 proprio alla \"Image\" nel 1999 quando realizza i testi per la serie \"Sam and Twitch\", uno spin-off di \"Spawn\". L'anno successivo arriva la serie regolare di sua creazione (insieme a Michael Avon Oeming) dal titolo \"Powers\", pubblicazione che gli garantisce un notevole successo della critica e le attenzioni dei grandi editors tra cui Joe Quesada della \"Marvel\". La serie viene pubblicata per la \"Image\" fino al 2004, ma a partire da quell'anno Bendis firma un contratto in esclusiva con la \"Marvel\" e la serie viene trasferita alla neonata etichetta Icon Comics. Si tratta di un \"Imprint\" con il quale la \"Marvel\" garantisce anche la distribuzione dei fumetti i cui diritti rimangono agli autori. Si tratta evidentemente di una mossa tramite la quale il redattore in capo Quesada vuole assicurarsi le prestazioni lavorative dei migliori scrittori e artisti creandogli uno spazio nel quale possano continuare a pubblicare le opere di loro creazione a patto che poi si cimentino anche sui personaggi dell'Universo Marvel quali i \"Vendicatori\", \"Spider-Man\" e via dicendo.\nNon tutti gli autori e artisti voluti da Valentino riescono ad avere il successo riscosso da Bendis e Kirkman, ma riesce comunque a dare una nuova e definitiva prospettiva alla casa editrice. Nasce infatti la convinzione che la \"Image\" possa dare supporto e visibilit\u00e0 ad una nuova generazione di autori indipendenti, anche se le loro creazioni si rivolgono ad un pubblico di nicchia. Ne \u00e8 esempio l'artista britannico Paul Grist, nominato due volte per il Will Eisner Award, che tramite la \"Image\" lancia negli Stati Uniti il suo personaggio Jack Staff, pubblicato nel Regno Unito dal 2000. La serie debutta nel 2003 e non riesce a riscuotere grande successo nonostante venga rilanciata nel 2010 con il titolo The weird world of Jack Staff. Nel 2011 Paul Grist lancia la nuova serie regolare Mud Man, sempre per la \"Image\", incentrata sulle avventure di un improbabile supereroe i cui poteri sono quelli di trasformarsi in fango. Le opere pubblicate da \"Publisher Image\" di cui Valentino si sente pi\u00f9 orgoglioso sono: \"Ministry of Space\", \"The Pro\" (di Garth Ennis e Amanda Conner), le ristampe in \"Hardcover\" (o \"edizione cartonatata\") di Leave it to chance (di James Robinson), Invincible (di Robert Kirkman), \"Noble Causes\", il formato unico e innovativo del \"Cloak Maker\" di Jim Krueger, quello altrettanto inusuale del Liberty Meadows di Frank Cho (pubblicato in origine come striscia a fumetti), e la volont\u00e0 editoriale di portare a termine la serie \"Distant Soil\" e la saga epico-storica del fumetto \"Age of Bronze\".\nErik Larsen come editore (2004-2008).\nNonostante gli sforzi e le iniziative di Jim Valentino, l'Image subisce un crollo delle vendite e della sua posizione di mercato. Nel 1999 poteva ancora contare sul 10,22% di quota di mercato calcolata sulle vendite totali espresse in dollari, mentre nel 2004 la quota si riduce intorno ad un misero 3,94%. Esemplificativa \u00e8 la situazione del titolo \"Spawn\", il pi\u00f9 longevo e continuativo dalla fondazione della casa editrice, che si ritrova a raccogliere 30.000 copie vendute mentre nel 1999 era pi\u00f9 o meno stabile sulle 100.000. Larsen dovrebbe rappresentare il tentativo di ritornare alle origini e aumentare una quota di mercato che \u00e8 ai minimi storici per la \"Image\". Nonostante le aspettative il nuovo editore si limita a portare avanti i progetti gi\u00e0 avviati dalla gestione precedente e non si distingue per una convincente ristrutturazione della casa editrice e un rinnovamento a livello artistico e creativo. L'unica serie regolare di un certo interesse iniziata in tale periodo e che dura tuttora \u00e8 Godland dell'autore Joe Casey, opera di ispirazione Kirbyana. A questa si aggiunge la miniserie \"Fell\" di Warren Ellis e il ritorno a \"crossover\" con altri editori, moda esplosa durante la crisi degli anni novanta. Particolarmente attivo su questo fronte \u00e8 la \"Top Cow\" di Marc Silvestri che vede la pubblicazione di \"The Darkness/Superman\", \"The Darkness/Vampirella\", \"Magdalena/Daredevil\", \"Cyberforce/X-Men\", \"Withcblade/Wolverine\", \"Witchblade/Punisher\" e altri ancora.\nAnche se con meno successo di Jim Valentino, Larsen cerca di lanciare nuovi autori e tra questi quello che si distingue maggiormente per le sue storie e il successo riscosso \u00e8 Jonathan Hickman. Questi debutta come autore di fumetti nel 2006 con la miniserie \"The Nightly News\", seguita nel 2007 da un'altra miniserie dal titolo \"Pax Romana\". L'abilit\u00e0 di Hickman viene subito notata dalla \"Marvel Comics\" che dal 2009 gli affida i testi di una nuova serie regolare \"Secret Warriors\" e il prestigioso ruolo di scrittore della serie storica \"Fantastic Four\". Tutto questo a meno di tre anni dal suo debutto nel campo dei fumetti. Hickman rimane sempre fedele all'editore che lo ha lanciato e tuttora realizza per la \"Image\" le opere con personaggi da lui creati non percorrendo la strada di altri autori \"Marvel\" che invece decidono di pubblicare le loro creazioni per l'imprint Icon Comics, di propriet\u00e0 della stessa \"Marvel\".\nUno degli obiettivi principali di Larsen sembra essere quello di riunire i soci fondatori della \"Image\". Ormai \u00e8 impossibile convincere \"Jim Lee\" a tornare visto che i suoi studios sono di propriet\u00e0 della \"DC Comics\", ma Erik si adopera per il ritorno del principale ispiratore della \"Image\" e cio\u00e8 \"Rob Liefeld\". Il ribelle Rob \u00e8 ormai una stella cadente del panorama fumettistico americano, soprattutto dopo i numerosi fallimenti delle etichette da lui create quali \"Maximum Press\", \"Awesome Entertainment\" e \"Arcade Comics\". Nei primi anni novanta era il disegnatore di riferimento di un'intera generazione, ma ora i suoi albi non fanno pi\u00f9 presa sul pubblico degli anni duemila e i tempi sembrano maturi per una riconciliazione con McFarlane e Silvestri. Larsen riesce a mediare e i personaggi degli \"Extreme Studios\" rientrano sotto l'ombrello della \"Image\" anche se Rob deve accettare un ruolo subalterno, difatti le sue serie saranno pubblicate per l\"'Image Central\" e non potr\u00e0 pi\u00f9 essere \"Partner\" della casa editrice. Il ritorno, dopo quasi 12 anni dalla rottura, avviene con il lancio di \"Youngblood (Vol.3/terza serie)\" i cui testi vengono affidati per\u00f2 a \"Joe Casey\" e i disegni a \"Derec Donovan\", Liefeld realizza delle \"variant cover\" (o copertine alternative) per la serie. Il suo primo lavoro ai disegni avviene con il n.8 (marzo 2009), si tratta di un albo che vede la copertina dedicata al neoeletto presidente Barack Obama. Con \"Youngblood (Vol.3)\" n.9 (luglio 2009) Rob realizza testi e disegni togliendo la serie a Casey, ma si tratta dell'ultimo albo dell'ennesima serie fallita sul rilancio dei suoi personaggi. Difatti \"Youngblood (Vol.3)\" n.1 si piazza solo al 140\u00ba posto della classifica di vendite dei distributori Diamond con appena 14361 copie vendute e non ottengono pi\u00f9 successo gli albi seguenti. Al debutto nel 1992 \"Youngblood\" era stato l'albo di un editore a fumetti indipendente pi\u00f9 venduto nella storia sino a quel momento.\n\"Larsen\" nella sua posizione di editore non riesce a risollevare la quota di mercato della \"Image\", che si indebolisce ulteriormente portandosi al 3,73% calcolato sulle vendite di mercato espresse in dollari. Non riesce quindi a sfruttare la crescita del mercato fumettistico che tra il 2004 e il 2008 passa da 450 milioni di dollari circa a oltre 700 milioni. Di fatto questa espansione \u00e8 soprattutto spinta dalle vendite della \"Marvel Comics\" che supera il 40% di quota del mercato. Tra gli editori indipendenti ne esce vincitore la \"Dark Horse Comics\" che sale quasi al 6,50%, davanti alla \"Image\" e terza dopo il duopolio Marvel-DC, e la \"IDW\" che si porta a ridosso della stessa \"Image\". In termini di fatturato, la \"Image\" riesce ad aumentare gli introiti rispetto alla gestione precedente, ma continua il declino in termini di proposte vincenti e rinnovo delle serie storiche della casa editrice. In questi anni non riesce infatti a pubblicare nessuna serie che riesca ad entrare stabilmente tra i cento albi pi\u00f9 venduti secondo il distributore unico \"Diamond Comic Distributors\".\nNuovo assetto editoriale (dal 2008).\nL'attuale struttura della \"Image\" e un nuovo rilancio editoriale prende corpo nel 2008 quando viene nominato Editore \"Eric Stephenson\", mentre viene preso come nuovo partner artistico e direttore creativo lo scrittore Robert Kirkman. Questi affianca a livello creativo e manageriale i quattro fondatori tra quelli rimasti e cio\u00e8 T.McFarlane, J.Valentino, E.Larsen e M.Silvestri. Percorrendo la strada gi\u00e0 inaugurata durante la gestione di \"Jim Valentino\", la \"Image\" cerca di sfidare il duopolio DC-Marvel puntando sulla qualit\u00e0 artistica, i fumetti indipendenti con idee originali e la ricerca di nuovi autori da proporre sul mercato, anche andandoli a \"rubare\" alle due major. Accade per esempio nel caso di Brian K. Vaughan che per la \"Image\" pubblica con successo il fumetto Saga o precedentemente con Mark Millar che per la Top Cow ha realizzato la miniserie Wanted da cui \u00e8 stato tratto l'omonimo film. A questo si aggiunge anche la possibilit\u00e0 offerta ad autori gi\u00e0 affermati di pubblicare opere che difficilmente sarebbero distribuite da editori interessati prevalentemente al genere mainstream dei comics, e quindi a storie di supereroi, avendo al contempo la sicurezza sulla propriet\u00e0 delle proprie opere cosa da sempre offerta dalla Image. La linea editoriale differisce marcatamente da quella che si era impostata nei primi anni novanta. All'epoca l'Image era nata creando decine di nuovi supereroi da contrapporre a quelli dell'Universo Marvel e dell'Universo DC, ma ora le testate dedicate a questo genere divengono la minoranza e si punta invece su progetti alternativi e pi\u00f9 vicini al mercato del fumetto indipendente americano (o indie comics in originale) curando maggiormente la qualit\u00e0 delle opere. Questo indirizzo lo si vede anche nelle vendite dove le serie di \"Invincible\" e \"The Walking Dead\" scritte dallo stesso Kirkman divengono le pubblicazioni Image pi\u00f9 vendute tra il 2010 e il 2011. La seconda si tratta di una serie horror in bianco e nero alla quale viene dedicata una serie televisiva. L'importanza acquisita dall'autore lo porta a creare un nuovo studio creativo che si va ad affiancare a quelli diretti dai creatori storici della casa editrice. Di fatto \u00e8 la prima volta che la Image acquisisce un nuovo \"partner\" dai tempi della sua fondazione nella prima met\u00e0 degli anni novanta. Il nuovo studio si chiama Skybound e diviene attivo nel 2010. Di conseguenza a partire da quell'anno si ha uno nuovo organigramma che vede la funzione di Editore e supervisore generale che rimane a \"Eric Stephenson\". Questi dirige le operazioni editoriali della casa editrice e insieme a \"Erik Larsen\" e in parte anche agli altri tre partner opera le scelte editoriali che cadono sotto il controllo della \"Image Central\". Questo organo editoriale supervisiona di fatto tutte quelle pubblicazioni che non rientrano sotto la direzione dei singoli studi creativi e che sono quindi semplicemente distribuiti come albi \"Image\". A sua volta intorno alla \"Image Central\" orbitano i seguenti studi creativi formati dai quattro partner ufficiali che con Kirkman formano la seguente base della \"Image\":\nNel 2017 la sede della casa editrice viene spostata da Berkeley nella Bay Area a Portland. Era dal 2004 che la Image non cambiava sede e prima era stata a Fullerton, ad Anaheim e poi a City of Orange. Il 21 febbraio 2018 si tiene proprio a Portland l'Image Expo 2018 ed il Presidente Eric Stephenson si ritiene soddisfatto del trasferimento in quanto considera Portland una citt\u00e0 fantastica e, come gli ha suggerito Mike Richardson, la definisce la \"Comic Book City\" degli Stati Uniti. Nell'area vi sono infatti le sedi di altre due case editrici di fumetti quali la Dark Horse Comics (pi\u00f9 a sud a Milwaukie) e la Oni Press, a cui si aggiunge la prestigiosa sede della Comic Book Legal Defense fund. Durante il discorso tenutosi all'Image Expo, Stephenson sottolinea che il 2017 non solo \u00e8 il 25\u00ba anno di attivit\u00e0 della Image ma \u00e8 anche stato per lei l'anno economicamente pi\u00f9 florido dall'inizio del nuovo secolo, e il migliore da quando si \u00e8 insediato nel 2008. In quell'anno la quota di mercato relativa agli albi venduti era il 3,32% mentre la quota espressa in dollari il 3,73%. Nel 2017 le quote sono arrivate rispettivamente al 10,12% e al 9,80% e questo significa che la Image \u00e8 cresciuta di due terzi tra il 2008 e il 2017. Il tutto \u00e8 stato ottenuto grazie alla capacit\u00e0 di osare nei momenti pi\u00f9 difficili, cercando di dare fiducia a nuovi autori e artisti, soprattutto coloro che cercano di proporre nuove storie e innovativi approcci allo storytelling del fumetto stesso \nStephenson cita l'inaspettato successo di una serie outsider quale \"God Country\" di Donny Cates e Geoff Shaw, un esempio raro di fumetto che aumenta il numero di prenotazioni, e quindi di vendite, di numero in numero. Non manca l'applauso al popolarissimo \"The Walking Dead\" di Kirkman (titolo simbolo della rinascita Image), un fumetto su cui pochi credevano quando l'autore era ancora sconosciuto e proponeva un fumetto in bianco e nero sul genere zombie. Genere e scelta grafica sembravano fuori mercato (dominato dai \"coloratissimi\" supereroi) ma la scommessa \u00e8 stata vinta e il n.163 della serie \u00e8 stato il fumetto Image pi\u00f9 venduto degli ultimi vent'anni. Questo risultato non viene per\u00f2 riconosciuto dal distributore unico \"Diamond Comic Distrbutors\" in quanto il prezzo di copertina \u00e8 stato eccezionalmente abbassato a 25 centesimi di dollaro per questo singolo albo. Tra le serie citate da Stephenson vi sono inoltre \"Chew\", \"Sex Criminals\", \"Bitch Planet\", \"Monstress\". Tali opere si basano su presupposti originali, spaziano in diversi generi e trattano temi per un pubblico adulto, rappresentando l'esempio di proposte diversificate al centro della politica editoriale Image. Una menzione particolare va alla serie regolare Sage di Brian K. Vaughan e Fiona Staples, proposta inizialmente come una grandiosa space opera, un genere che non aveva mai ottenuto molto consenso nella storia recente del fumetto. Nonostante questo la serie diventa un best seller dei comic, superando nelle vendite diversi albi dei pi\u00f9 famosi e blasonati supereroi della DC e Marvel Comics.\nTra il 2017 e il 2018 si concretizza l'interesse per l'adattamento a serie televisive o lungometraggi dei fumetti Image. Nel 2017 viene infatti annunciato un contratto in esclusiva tra la piattaforma streaming Amazon Video con l'etichetta Skybound di Robert Kirkman. Reso famoso dalla sua serie \"The Walking Dead\" (adattata da AMC in una serie record di ascolti), Kirkman ora collaborer\u00e0 in esclusiva con Amazon per la creazione di serie televisive ispirate ai fumetti Skybound (pubblicati da Image). I progetti sviluppati per Amazon Video sono supervisionati da Brian and Sean Furst, oltre che dallo stesso Kirkman e da David Alpert (co-fondatore dell'imprint). L'espansione dell'etichetta Image nel campo dell'entertainment multimediatico \u00e8 confermato dall'apertura della Skybound North a Vancouver, diretta da Catherine Winder (ex animation executive della Lucasfilm). Anche Netflix, piattaforma streaming concorrente di Amazon Video, annuncia che si \u00e8 assicurata i diritti per l'adattamento di alcuni personaggi dell'Extreme Universe di Rob Liefeld. Il contratto prevede la produzione di film originali Netflix che vedranno come produttori lo stesso Liefeld, Brooklyn Weaver e Akiva Goldsman. Il primo titolo prodotto dall'Extreme Studios di Rob Liefeld \u00e8 lo storico \"Youngblood\" n.1 (del 1992) che segna anche la nascita della Image Comics ed andr\u00e0 a comporre un universo fumettistico, noto come Extreme Universe, composto (al 2018) da oltre 50 personaggi originali. Di questi, per\u00f2, Netflix ha i diritti solo su quelli delle serie: Brigade, Bloodstrike, Cybrid, Re-Gex, Bloodwulf e Kaboom. Paradossalmente rimene escluso il team della serie principale ovvero \"Youngblood\" e alcuni dei titoli pi\u00f9 acclamati dalla critica quali \"Glory\", \"Prophet\" e Supreme, quest'ultimo reso celebre da un memorabile ciclo di storie degli anni novanta scritte da Alan Moore e vincitrici di un Eisner Award.\nA partire dal 2018, la Image diviene partner della piattaforma in streaming Netflix in quanto quest'ultima ha acquisito l'etichetta Millarworld ideata da Mark Millar e che debutt\u00f2 proprio sotto l'egida della Image nel 2003 con la miniserie Wanted. Netflix acquisisce gran parte delle opere finora pubblicate dal Millarworld e diviene proprietaria dei diritti su tutti i futuri progetti realizzati da Mark Millar. Restano escluse quelle serie gi\u00e0 opzionate da altri studios e che hanno gi\u00e0 avuto una trasposizione cinematografica. Queste riguardano il franchise legato ai fumetti di Kick-Ass, Wanted, e The Secret Service. Per quanto riguarda il resto della libreria Millarworld ha invece l'intenzione di usufruirne attraverso adattamenti in serie televisive, film e serie d'animazione da rendere disponibile in esclusiva sulla piattaforma streaming a pagamento. Per quanto riguarda la distribuzione e il marketing delle nuove serie e di quelle gi\u00e0 disponibili in catalogo si appoggia alla Image Comics che diviene quindi la casa editrice per la linea editoriale di Netflix. Tra l'altro l'Image distribuir\u00e0 anche le nuove serie riguardanti Kick-Ass, Hit-Girl (spin-off di Kick-Ass) e \"The Secret Service\". La prima nuova serie ad essere distribuita sotto la partnership Netflix/Image \u00e8 The Secret Service creta da Mark Millar e Oliver Coipel e distribuita a partire dal 13 giugno 2018. Per quanto riguarda i titoli Millarwold non gestiti da Netflix, la Image distribuisce la nuova serie \"Kick-Ass\" a partire dal 14 febbraio 2018 mentre la serie su \"Hit-Girl\" debutta il 21 febbraio. Si tratta di serie regolari mensili, le prime di questo tipo ad essere pubblicate per il Millarwold, le cui pubblicazioni avevano finora adottato il formato delle limited-series (o \"miniserie\").\nIl 2019 porta la Image a stabilire un record nella storia del fumetto indipendente statunitense. Il 28 agosto viene infatti distribuito il n.300 della regolare \"Spawn\" creata da Todd McFarlane nel 1992, divenendo il pi\u00f9 longevo fumetto regolare prodotto da una casa editrice indipendente nella storia dei comic book. Di fatto con il trecentesimo albo eguaglia il Cerebus the Aardvark di Dave Sim, di cui l'albo #300 era stato pubblicato nel 2004, numero conclusivo di quella storica serie. Tale record viene per\u00f2 battuto il 9 ottobre 2019 con la distribuzione del n.301 di \"Spawn\" che continua la sua marcia e migliora le sue vendite anche grazie alla risonanza data al nuovo record per una \"ongoing series\" del mercato indie. McFarlane sfrutta al meglio il suo nuovo primato sottolineando la validit\u00e0 di un personaggio che entra di diritto nella storia del fumetto, definito \"Historic Landmark\" dalla stampa specializzata (e non solo). Inoltre rende lo stesso albo un numero speciale e celebrativo (di 72 pagine). Per l'occasione la storia viene scritta a quattro mani da Todd e il top writer Scott Snyder e ai disegni collaborano una pletora di grandi artisti quali Greg Capullo (al ritorno su Spawn dopo 18 anni), Jason Shawn Alexander, J.Scott Campbell e Jerome Opena. Non mancano le edizioni con copertine alternative (o \"variant cover\") di cui ne vengono annunciate 10. La Image pu\u00f2 vantare anche un'altra serie regolare pubblicata ininterrottamente dal 1993 e il cui personaggio debutta nel suo anno di fondazione (il 1992). Si tratta di \"Savage Dragon\" di Erik Larsen che nel mese in cui \"Spawn\" raggiunge il n. 300, si vede avviato a celebrare il 250\u00b0 numero. Ad agosto 2019 esce infatti il numero 248. Bisogna sottolineare che, a differenza di McFarlane, Larsen si \u00e8 sempre occupato (testi e disegni) della suo \"dragone selvaggio\", iconico personaggio pubblicato dall'anno della fondazione della Image (nel 1992 come limited-seris). In questo aspetto \u00e8 riuscito a mantenere un impegno verso la sua opera molto simile a quello si Dave Sim per Cerebus, totale controllo creativo, continuit\u00e0 stilistica e una storia che non ha subito reboot/rilanci dal n.1/interruzioni-sequel/reimagining. Per quanto riguarda le creazioni iniziali degli altri sette fondatori, vi \u00e8 da segnalare che anche Marc Silvestri ha sempre cercato di mantenere in vita il suo universo narrativo (che ruota intorno a Cyberforce) ma in maniera discontinua e affidandosi a molteplici autori e artisti. Tra il 2018 e il 2019 \u00e8 uscita l'ennesima rivisitazione della serie (o \"reimagining\") ormai arrivata alla quinta serie (reboot/sequel) e affidata a Bryan Hill e Matt Hawkins per i testi, Atilio Rojo ai disegni.\nGli anni duemila e venti (dal 2020).\nDa 12 anni il nuovo organigramma della casa editrice vede Eric Stephenson come Publisher, Todd McFarlane Presidente, con al centro la \"Image Central\" intorno alla quale sussistono i 5 studios formati dai partner Erik Larsen, Marc Silvestri, Jim Valentino, Robert Kirkman e lo stesso McFarlane. Si tratta del periodo pi\u00f9 lungo nel quale la Image ha saputo strutturarsi e organizzarsi senza polemiche e separazioni tra i soci fondatori o cambi sostanziali a livello dirigenziale. Questo ha permesso di dare una grande affidabilit\u00e0 alla casa editrice, divenuta de facto il punto di riferimento per il mercato fumettistico indipendente e le opere \"creator-owned\". Ci\u00f2 ha contribuito ad aumentare l'afflusso di molti grandi autori verso la Image, considerata uno sbocco editoriale ideale per pubblicare le loro opere originali. Fattore che \u00e8 stato anche favorito dalla chiusura nel 2019 dell'imprint Vertigo (della DC Comics), che permetteva agli autori \"DC\" di pubblicare i fumetti \"creator-owned\". La stessa Marvel ha interrotto le pubblicazioni della Icon Comics, etichetta autonoma preposta allo stesso obiettivo, agevolando quindi un esodo di nuove idee e produzioni originali verso la \"Image\" (terzo polo del mercato) ma anche verso la \"Dark Horse Comics\", Boom!Studios e altri autori indipendenti. Nonostante il dominio del duopolio Marvel/DC sia ancora incontrastato per quanto riguarda le vendite degli albi delle serie regolari, l'espansione del mercato dei volumi brossurati (o \"Trade Paperback\") e cartonati (o \"Hardcover\") sta premiando in misura sempre maggiore le raccolte delle serie Image. Si tratta di volumi che raccolgono serie o limited-series con una loro continuity interna e non ruotano intorno ai supereroi o a complicati universi narrativi quali quello Marvel e DC. Le storie narrate sono realizzate da grandi autori e artisti e i volumi in cui sono raccolte (disponibili anche nelle librerie) sono di alta qualit\u00e0 e vengono solitamente ristampati permettendo anche al lettore casuale di poter iniziare un'opera dal primo arco narrativo e poi procedere. Non vi \u00e8 bisogno di ricercare singoli albi esauriti o conoscere una continuity pregressa come spesso accade per molti albi DC e Marvel con i loro super eroi che hanno alle spalle decenni di materiale. A questo si aggiunge la politica vincente iniziata durante la presidenza di Jim Valentino (1999-2004) che ha voluto diversificare i generi proposti spaziando dalla fantascienza all'horror e arrivando a pubblicare fumetti di autori sconosciuti e/o provenienti dal fumetto underground e dalle autoproduzioni.\nAdattamenti in altri Media.\nSerie TV.\nL'unica miniserie a fumetti pubblicata su \"Happy!\" \u00e8 gi\u00e0 stata adattata con la prima stagione. La casa di produzione della serie televisiva \u00e8 la \"Universal Content Production\" (UCP).\nIn Italia.\nL'edizione italiana dei fumetti Image parte da novembre 1993 con l'uscita della serie mensile dal titolo \"Image\", pubblicata da Edizioni Star Comics Srl di Perugia. La serie \u00e8 inizialmente supervisionata e curata da Marco Marcello Lupoi e \"Luca Scatasta\" e raccoglie le prime serie Image Comics a distanza di poco pi\u00f9 di un anno dal loro debutto negli Stati Uniti. Bisogna sottolineare che l'edizione italiana proposta dalla Star Comics \u00e8 la prima edizione al di fuori degli USA degli albi \"Image\". Questo primo albo presenta in copertina la \"cover\" originale di Spawn n.1 mentre il contenuto raccoglie i seguenti numeri delle serie originali:\nIl periodo Star Comics (1993-1999).\nIl debutto italiano della \"Image\" lo si deve quindi alla Star Comics di Perugia. Questa casa editrice si \u00e8 gi\u00e0 fatta un nome presso gli appassionati di fumetti americani per aver avuto il merito di riprendere la pubblicazione italiana di buona parte delle serie Marvel Comics, a cavallo degli anni ottanta e anni novanta. La lungimiranza del suo editore la porta anche ad acquisire i diritti dei principali personaggi di Liefeld, McFarlane e soci. Questa mossa si rivela vincente dal momento che nel 1994 viene fondata la Marvel Italia, che porta sotto un unico editore tutti i diritti dei personaggi Marvel. La Star Comics perde quindi i suoi personaggi pi\u00f9 popolari, tra i quali l'Uomo Ragno e i Fantastici Quattro, per non dimenticare l'abbandono del suo storico redattore Marco M. Lupoi, fautore del progetto \"Marvel Italia\" e quindi passato a quella concorrenza che ha svuotato il parco testate Star Comics. La casa editrice di Perugia punta per forza e necessit\u00e0 sul nuovo terzo polo del mercato dei comics statunitensi cio\u00e8 la \"Image\" (ma anche sui manga). La prima serie si intitola proprio \"Image\" e (come gi\u00e0 visto sopra) raduna inizialmente le creazioni di Liefeld, McFarlane e Lee alle quali si aggiunge dal terzo numero la \"Cyberforce\" di Silvestri. Si affiancano al mensile quattro albi fuori serie intitolati \"Speciale Image\" e numerati da 0 a 3. Da segnalare il debutto di \"Pitt\" di Dale Keown su \"Image\" n.7 (maggio 1994), sul n.9 (Luglio 1994) quello di un nuovo supergruppo di mercenari denominati \"Brigade\", ennesima creazione degli \"Extreme Studios\" di Liefeld qui coadiuvato alla parte grafica dal suo assistente \"Marat Mychaels\", sul n. 10 sbarcano in Italia gli \"Stormwatch\" della \"Wildstorm\", sul 14 \"Codemane: Strykeforce\" della Top Cow e sul 18 i Wetworks di Whilce Portacio inglobati nella Wildstorm di Jim Lee. \"Image\" chiude con il numero 32, con il team-up Cyblade-Shi dove fa il suo debutto Witchblade, per ripartire come Cyberforce n. 1, e pubblicando esclusivamente materiale Top Cow di Marc Silvestri, tra cui la serie regolare della Lama Stregata. Nel n. 13 viene pubblicato il n. 10 della collana Witchblade in cui appare per la prima volta Jackie Estacado, alias The Darkness.\nNell'aprile 1994 nasce Spawn &amp; Savage Dragon dove si spostano la serie di Spawn (a partire dal n.6 della collana originale) e la miniserie e poi la serie \"The savage Dragon\" di Erik Larsen, diventando la serie pi\u00f9 venduta dell'intero parco testate Star Comics/Image. All'interno appaiono la prima miniserie di \"Union\" della Wildstorm e i vari spin-off del Drago come \"Vanguard\" e la divertente \"Freak Force\".\nSempre nell'aprile 1994 la rivista Star Magazine Oro, dal n. 8, diventa un contenitore per miniserie Image che non trovano posto nei vari mensili o per archi narrativi necessari per allineare le varie serie. Su Star Oro vengono cos\u00ec pubblicati \"Shadowhawk\" di Jim Valentino, \"Wildstar\" di Jerry Ordway, \"Team 7\" della Wildstorm, un ciclo dei \"Wetworks\" e uno di \"Stormwatch\", l'esordio di \"Backlash\", il secondo ciclo di \"Union\", \"Hellshock\" di Jae Lee, il prologo e l'epilogo del secondo cross-over della Wildstorm dal titolo \"Fuoco dal Cielo\" e vari team-up tra WIldstorm e Marvel come Spiderma/Backlash, Wolverine/Deathblow e X-Men/Wildcats. Chiude con il n. 43 del dicembre 1998.\nL'interesse per i personaggi dello \"Extreme Studios\" di Leifeld \u00e8 notevole anche in Italia e questo porta la Star Comics a lanciare la serie \"Extreme\" (gennaio 1995) curata da Paolo Accolti Gil e che vede qui confluire le creazioni dell'irrefrenabile Liefeld quali \"Youngblood\" (e vari spin-off quali \"Team Youngblood\"), \"Prophet\" e \"Supreme\". Ma la serie ha vita corta chiudendo con il n. 12.\nNel marzo del 1995, nell'ennesimo tentativo di rilanciare la rivista Star Magazine, dopo il flop dell'Ultraverse, la Star fa esordire in Italia Maxx di Sam Keith nel n. 54. Purtroppo sono pubblicati sono la corta storia apparsa di Darker Image 1 e i primi 4 episodi dato che con il n. 57 la Star Magazine chiude definitivamente.\nUn'ulteriore espansione delle testate \"Image\" della Star comics avviene nel biennio 1995-1996, in seguito al successo negli Stati Uniti delle pubblicazioni \"Wildstorm\" di Jim Lee, tra le quali non spicca solo la serie \"WildC.A.T.s\" ma anche la rivelazione \"Gen 13\", serie incentrata su un supergruppo di teenager. A questi viene intitolata una serie italiana che dura 32 numeri (in cui vengono pubblicati come comprimari Backlash e Wetworks), dal giugno 1996 al gennaio 1999, la quale \u00e8 stata preceduta da tre albi speciali: Star Oro Magazine n. 12 (con la prima miniserie del team), \"Gen 13 n. 0\" (contiene il n. 0) e \"Gen 13 Extra\" (che contiene in n. 1 della serie americana). La serie americana parte cos\u00ec dal n. 3 nel proprio mensile, dato che il secondo albo originale \u00e8 stato pubblicato su Wilcats come parte del crossover \"Tempesta in arrivo\". Lo studio di Jim Lee si vede anche intitolata la serie \"Wildstorm\" di 12 numeri (dal settembre 1997 all'agosto 1998) con all'interno \"Gen 13 Bootleg\" e \"DV8\", che poi confluiranno nel mensile Star dedicato a Gen 13. Ovviamente la Star Comics ha anche lanciato una serie mensile dal titolo \"WildC.A.T.s\" (con Stormwatch, Deathblow e le varie miniserie dedicate a Rapace/Grifter, Veggente/Savant, Zelota/Zealot, ecc.) a partire dal maggio 1995 e che vede chiudere la sua pubblicazione nel gennaio 1999 con il numero 44. Da sottolineare che questo numero segna la fine delle pubblicazioni \"Image\" da parte della Star Comics che ne ha curato l'edizione italiana per 6 anni, contribuendo a far conoscere per prima questi nuovi personaggi al di fuori del mercato statunitense.\nInfine, per festeggiare i 10 anni della sua esistenza la casa editrice lancia un albo speciale dove vengono inserite tre storie, ciascuna per ogni tipo di pubblicazione dell'editore. L'albo \u00e8 composto da una storia dedicata ai manga, una a Lazarus Ledd per le pubblicazioni italiane e una storia di Majestic di Alan Moore, a rappresentare i comics, dal titolo \"Il grande freddo\" dove si assiste alla fine dell'universo Wildstorm.\nPubblicazioni Star Comics relative a serie Image:\nDalla seconda met\u00e0 degli anni novanta i diritti per la pubblicazione dei fumetti Image si suddivide tra diversi editori quali:"}
{"id": "1483491", "revid": "729019", "url": "https://it.wikipedia.org/wiki?curid=1483491", "title": "Tour della Nazionale di rugby a 15 della Nuova Zelanda 1962", "text": "Il Tour della Nazionale di rugby a 15 della Nuova Zelanda 1962 fu una serie di incontri di rugby a 15 che vide protagonista la nazionale neozelandese in tourn\u00e9e in Australia.\nPer la prima volta la Bledisloe Cup viene assegnata con incontri in entrambi i paesi: due in Nuova Zelanda e tre in Australia.\nI Neozelandesi la manterranno con 4 vittorie e un pareggio."}
{"id": "1483493", "revid": "38120", "url": "https://it.wikipedia.org/wiki?curid=1483493", "title": "Image comics", "text": ""}
{"id": "1483494", "revid": "1573940", "url": "https://it.wikipedia.org/wiki?curid=1483494", "title": "Distretto di Nishikanbara", "text": "Il \u00e8 uno dei distretti della prefettura di Niigata, in Giappone.\nAttualmente fa parte del distretto solo il comune di Yahiko."}
{"id": "1483495", "revid": "33751", "url": "https://it.wikipedia.org/wiki?curid=1483495", "title": "Campionato mondiale di calcio FIFA Under-20", "text": ""}
{"id": "1483498", "revid": "1305772", "url": "https://it.wikipedia.org/wiki?curid=1483498", "title": "Sadova (Dolj)", "text": "Sadova \u00e8 un comune della Romania di 8.492 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 2 villaggi: Piscu Sadovei e Sadova."}
{"id": "1483500", "revid": "1272592", "url": "https://it.wikipedia.org/wiki?curid=1483500", "title": "East Boston", "text": "East Boston (in italiano: Boston Est) \u00e8 una zona storica di Boston (Stati Uniti). East Boston, specificamente il colline di nome \"Orient Heights\", fu la destinazione dei primi immigranti italiani (gli anni 1860), abruzzesi ed avellinesi che indubbiamente furono attratti al familiare terreno montanaro. Il centro statunitense dell'ordine Don Orione si trova ad Orient Heights, con un santuario ed una statua famosa della Madonna. Anche oggi Orient Heights \u00e8 la zona di Boston pi\u00f9 ricca di italofoni."}
{"id": "1483506", "revid": "287204", "url": "https://it.wikipedia.org/wiki?curid=1483506", "title": "Serie A1 1983-1984 (pallacanestro femminile)", "text": "Il campionato di Serie A1 di pallacanestro femminile 1983-1984 \u00e8 stato il cinquantatreesimo organizzato in Italia.\nLa formula varia di poco: le sedici societ\u00e0 vengono divise in due gironi da otto, con partite di andata e ritorno. Le prime quattro di ogni girone si classificano per la Poule finale, le ultime quattro per la Poule recupero. Nella seconda fase, vengono conteggiati anche i risultati della prima, ma non si ripetono gli scontri gi\u00e0 disputati. Dopo la stagione regolare, le ultime tre della Poule recupero retrocedono in Serie A2, mentre la prima si gioca il titolo ai play-off contro le prime sette della Poule finale, con quarti, semifinali e finali al meglio di tre gare.\nLo Zolu Vicenza vince il suo ottavo titolo, terzo consecutivo, battendo per 2-1 il GBC Milano, esattamente com'era successo al termine del campionato precedente."}
{"id": "1483507", "revid": "110157", "url": "https://it.wikipedia.org/wiki?curid=1483507", "title": "S\u0103lcu\u021ba (Dolj)", "text": "S\u0103lcu\u0163a (in ungherese \"F\u0171zk\u00fat\", in tedesco \"Feisket\") \u00e8 un comune della Romania di 2.354 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 4 villaggi: M\u00e2rza, Plop\u0219or, S\u0103lcu\u021ba, Tenc\u0103n\u0103u."}
{"id": "1483508", "revid": "585241", "url": "https://it.wikipedia.org/wiki?curid=1483508", "title": "Gefidi Trieste", "text": ""}
{"id": "1483509", "revid": "44638", "url": "https://it.wikipedia.org/wiki?curid=1483509", "title": "Welding Parma", "text": ""}
{"id": "1483510", "revid": "181699", "url": "https://it.wikipedia.org/wiki?curid=1483510", "title": "Haribo Sesto San Giovanni", "text": ""}
{"id": "1483511", "revid": "339392", "url": "https://it.wikipedia.org/wiki?curid=1483511", "title": "Idris al-Sanusi", "text": ""}
{"id": "1483512", "revid": "767487", "url": "https://it.wikipedia.org/wiki?curid=1483512", "title": "Sc\u0103e\u0219ti", "text": "Sc\u0103e\u0219ti \u00e8 un comune della Romania di 2.173 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 2 villaggi: Sc\u0103e\u0219ti e Valea lui P\u0103tru."}
{"id": "1483513", "revid": "287204", "url": "https://it.wikipedia.org/wiki?curid=1483513", "title": "Scaesti", "text": ""}
{"id": "1483517", "revid": "767487", "url": "https://it.wikipedia.org/wiki?curid=1483517", "title": "Seaca de C\u00e2mp", "text": "Seaca de C\u00e2mp \u00e8 un comune della Romania di 2.045 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 2 villaggi: Piscu Nou e Seaca de C\u00e2mp."}
{"id": "1483518", "revid": "287204", "url": "https://it.wikipedia.org/wiki?curid=1483518", "title": "Seaca de Camp", "text": ""}
{"id": "1483519", "revid": "599013", "url": "https://it.wikipedia.org/wiki?curid=1483519", "title": "Yahiko (disambigua)", "text": ""}
{"id": "1483521", "revid": "73843", "url": "https://it.wikipedia.org/wiki?curid=1483521", "title": "Massimiliano Massimo", "text": "Biografia.\nMassimiliano Massimo apparteneva all'omonima famiglia romana la cui origine una tradizione leggendaria fa risalire alla \"Gens Fabia\" dell'antica Roma. Massimo entr\u00f2 nella Compagnia di Ges\u00f9, l'ordine fondato da Ignazio di Loyola che in Italia era impegnato soprattutto in campo educativo; fu ordinato sacerdote nel 1876 ed entr\u00f2 nel Convitto gesuita di Villa Mondragone come insegnante.\nNel 1873 Massimiliano Massimo aveva ereditato il palazzo detto \"Alle Terme\" o \"Palazzo di Termini\", un'opera di Domenico Fontana che faceva parte della \"Villa Peretti-Montalto\". Nel 1879 mise a disposizione dell'Ordine il \"Palazzo di Termini\" per fondare una scuola secondaria che continuasse, sul modello di Mondragone, l'opera educativa del Collegio Romano, la cui sede era stata confiscata dallo stato italiano nel 1870. L'istituto ospitava le scuole elementari, il ginnasio-liceo e le scuole tecniche; fu intitolato dapprima a \"Maria Immacolata\", ma fu chiamato ufficiosamente, fin dagli inizi, \"Istituto Massimo\".\nDopo la demolizione dell'antico \"Palazzo di Termini\" per permettere la costruzione della vicina Stazione di Roma Termini, nel periodo 1883-87 venne costruito, su progetto dell'architetto Camillo Pistrucci, Palazzo Massimo alle Terme che ha ospitato il Collegio Massimo fino al 1960, quando la scuola si trasfer\u00ec nella sua attuale sede all'EUR. Il precedente Palazzo Massimo alle Terme fu acquistato nel 1983 dallo Stato italiano, che ne fece la sede principale del Museo nazionale romano. Una lapide commemorativa all'ingresso del Museo ricorda la precedente funzione dell'edificio."}
{"id": "1483522", "revid": "1305772", "url": "https://it.wikipedia.org/wiki?curid=1483522", "title": "Seaca de P\u0103dure", "text": "Seaca de P\u0103dure \u00e8 un comune della Romania di 1.243 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 3 villaggi: R\u0103chita de Sus, Seaca de P\u0103dure, Veleni."}
{"id": "1483524", "revid": "203463", "url": "https://it.wikipedia.org/wiki?curid=1483524", "title": "Criterio di Rankine", "text": "Il criterio di Rankine o criterio di Galileo-Rankine \u00e8 un criterio di resistenza relativo a materiali fragili (\u00e8 quindi un criterio di rottura), isotropi, con resistenza a trazione marcatamente inferiore di quella a compressione. \u00c8 il criterio pi\u00f9 semplice e antico, implicitamente adottato da Galilei. \u00c8 associato ai nomi di William Rankine e Claude-Louis Navier.\nDescrizione.\nSecondo tale criterio, la condizione di rottura del materiale viene raggiunta quando la tensione normale massima o minima raggiunge i valori limite formula_1 a trazione e compressione rispettivamente:\nCon riferimento alle tensioni principali non ordinate formula_3 , osservando che\nla condizione limite si traduce nelle seguenti relazioni\nI valori limiti formula_1 sono ricavabili da semplici prove monoassiali. \nNello spazio tridimensionale delle tensioni principali non ordinate formula_3, la superficie limite di rottura corrisponde ad un cubo orientato secondo gli assi. La proiezione di tale superficie nel piano formula_8 descrive un quadrato non centrato sull'origine, essendo tipicamente la tensione di rottura a compressione superiore alla tensione di rottura a trazione."}
{"id": "1483527", "revid": "15756", "url": "https://it.wikipedia.org/wiki?curid=1483527", "title": "Gioiosa Milano", "text": "La Societ\u00e0 Sportiva Gioiosa \u00e8 stata una squadra di pallacanestro femminile di Milano.\nHa vinto il campionato italiano nel 1932: \u00e8 stata la seconda societ\u00e0 ad entrare nell'albo d'oro, dopo la Ginnastica Triestina, e la prima milanese.\nAttualmente, non \u00e8 pi\u00f9 in attivit\u00e0."}
{"id": "1483528", "revid": "287204", "url": "https://it.wikipedia.org/wiki?curid=1483528", "title": "Seaca de Padure", "text": ""}
{"id": "1483530", "revid": "287204", "url": "https://it.wikipedia.org/wiki?curid=1483530", "title": "Provincia di Cotabambas", "text": "La provincia di Cotabambas \u00e8 una provincia del Per\u00f9, sita nella regione di Apur\u00edmac. Il capoluogo della provincia \u00e8 Tambobamba. \nGeografia antropica.\nSuddivisioni amministrative.\nLa provincia \u00e8 suddivisa in 6 distretti: "}
{"id": "1483533", "revid": "62748", "url": "https://it.wikipedia.org/wiki?curid=1483533", "title": "HaikuOS", "text": ""}
{"id": "1483535", "revid": "1884099", "url": "https://it.wikipedia.org/wiki?curid=1483535", "title": "Distretto di Sant\u014d", "text": "Il \u00e8 uno dei distretti della prefettura di Niigata, in Giappone.\nAttualmente fa' parte del distretto solo il comune di Izumozaki."}
{"id": "1483539", "revid": "599013", "url": "https://it.wikipedia.org/wiki?curid=1483539", "title": "Duncan Goodhew", "text": "Specializzato nella rana ha vinto la medaglia d'oro nei 100\u00a0m rana e il bronzo nella staffetta 4x100\u00a0m misti ai Giochi olimpici di Mosca 1980."}
{"id": "1483541", "revid": "1305772", "url": "https://it.wikipedia.org/wiki?curid=1483541", "title": "Secu", "text": "Secu \u00e8 un comune della Romania di 1.213 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 4 villaggi: Com\u0103nicea, Secu, Smadovicioara de Secu, \u0218umandra."}
{"id": "1483545", "revid": "1305772", "url": "https://it.wikipedia.org/wiki?curid=1483545", "title": "Sili\u0219tea Crucii", "text": "Sili\u0219tea Crucii \u00e8 un comune della Romania di 1.764 abitanti, ubicato nel distretto di Dolj, nella regione storica dell'Oltenia."}
{"id": "1483546", "revid": "287204", "url": "https://it.wikipedia.org/wiki?curid=1483546", "title": "Silistea Crucii", "text": ""}
{"id": "1483547", "revid": "1573940", "url": "https://it.wikipedia.org/wiki?curid=1483547", "title": "Eupleurus", "text": "Il genere Eupleurus , appartiene alla Sottofamiglia Aphodiinae della Famiglia degli Scarabaeidae dell'Ordine dei Coleotteri.\nDescrizione.\nPe maggiori particolari sulle caratteristiche fisiche, l'anatomia, il comportamento, l'habitat e la fenologia si rimanda alla voce Aphodiinae.\nI coleotteri appartenenti al genere Eupleurus condividono i seguenti caratteri diagnostici: \nDistribuzione.\n\u00c8 un genere diffuso nella regione olartica.\nTassonomia.\nAttualmente (anno 2006) il genere comprende 2 specie di cui 1 reperita in territorio italiano:"}
{"id": "1483548", "revid": "112182746", "url": "https://it.wikipedia.org/wiki?curid=1483548", "title": "Robertas \u017dulpa", "text": "Specializzato nella rana, ha vinto la medaglia d'oro nei 200\u00a0m rana alle olimpiadi di Mosca 1980 e la medaglia d'argento ai Campionati mondiali di Guayaquil 1982 nella stessa gara."}
{"id": "1483549", "revid": "2194936", "url": "https://it.wikipedia.org/wiki?curid=1483549", "title": "La Sinistra (Svizzera)", "text": "La Sinistra, in tedesco \"Alternative Linke\" (AL) e in francese \"La Gauche\" (LG), \u00e8 un partito politico svizzero di sinistra.\nIl partito cerca di unire i movimenti e le forze politiche pi\u00f9 a sinistra del Partito Socialista Svizzero e dei Partito Ecologista Svizzero.\nJosef Zisyadis \u00e8 l'unico rappresentante del partito al Consiglio Nazionale Svizzero, \u00e8 stato eletto con il Partito svizzero del lavoro a cui \u00e8 ancora iscritto, ma attualmente \u00e8 anche membro de La Sinistra.\nStoria.\nDopo un congresso d'apertura del partito il 21 novembre 2009 a Sciaffusa, il partito \u00e8 stato fondato ufficialmente sei mesi dopo con il congresso di Losanna il 29 maggio 2010. In questo congresso il partito ha presentato un programma politico composto da 9 punti.\nIl terzo congresso si \u00e8 svolto a Zurigo il 5 marzo 2011, in questa occasione i membri hanno votato per il lancio di un referendum nazionale per bloccare la proposta di una tassa sulle case favorevole ai milionari stranieri, che le lobby finanziari hanno cercato di far passare come un emendamento costituzionale. Lo stesso referendum nel Cantone di Zurigo, originario de La Sinistra, \u00e8 stato approvato con una maggioranza del 52,9% nel febbraio del 2009.\nSezioni.\nIn tutto \"La Sinistra\" conta attualmente sei sezioni officiali:\nNella parte francofona della Svizzera i membri del partito provengono principalmente dal Partito svizzero del lavoro, solidarit\u00e9S, Les Communistes e altri indipendenti. La sezione di Berna \u00e8 stata creata recentemente, quella di Valais \u00e8 stata gi\u00e0 fondata nel 2007.\nEsistono altri gruppi che hanno adottato le sigle del partito, ma non sono iscritti:"}
{"id": "1483550", "revid": "110157", "url": "https://it.wikipedia.org/wiki?curid=1483550", "title": "Sopot (Dolj)", "text": "Sopot \u00e8 un comune della Romania di 1.817 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 7 villaggi: Ba\u0219cov, Belo\u021b, Cernat, Pereni, Pietroaia, S\u00e2rsca, Sopot."}
{"id": "1483552", "revid": "287204", "url": "https://it.wikipedia.org/wiki?curid=1483552", "title": "OpenBeOS", "text": ""}
{"id": "1483556", "revid": "767487", "url": "https://it.wikipedia.org/wiki?curid=1483556", "title": "Alex Sandro da Silva", "text": "\u00c8 il fratello minore di Luis\u00e3o, anch'egli calciatore nel ruolo di difensore.\nCarriera.\nHa partecipato alla Copa Am\u00e9rica 2007 con la Nazionale brasiliana, vincendola. A fine agosto 2008 passa dal San Paolo all'Amburgo."}
{"id": "1483558", "revid": "767487", "url": "https://it.wikipedia.org/wiki?curid=1483558", "title": "\u0218imnicu de Sus", "text": "\u0218imnicu de Sus \u00e8 un comune della Romania di 4.217 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 12 villaggi: Albe\u0219ti, Cornetu, Deleni, Dudovice\u0219ti, Du\u021bule\u0219ti, Flore\u0219ti, Izvor, Jieni, Le\u0219ile, Mile\u0219ti, Rom\u00e2ne\u0219ti, \u0218imnicu de Sus."}
{"id": "1483560", "revid": "287204", "url": "https://it.wikipedia.org/wiki?curid=1483560", "title": "Simnicu de Sus", "text": ""}
{"id": "1483561", "revid": "320578", "url": "https://it.wikipedia.org/wiki?curid=1483561", "title": "Sempre Volley", "text": ""}
{"id": "1483563", "revid": "110157", "url": "https://it.wikipedia.org/wiki?curid=1483563", "title": "T\u0103lpa\u0219", "text": "T\u0103lpa\u0219 \u00e8 un comune della Romania di 1.480 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 5 villaggi: Mofle\u0219ti, Nistoi, Pu\u021binei, Soceni, T\u0103lpa\u0219."}
{"id": "1483564", "revid": "287204", "url": "https://it.wikipedia.org/wiki?curid=1483564", "title": "Talpas", "text": ""}
{"id": "1483566", "revid": "641453", "url": "https://it.wikipedia.org/wiki?curid=1483566", "title": "Brescia Calcio 1999-2000", "text": "Questa voce raccoglie le informazioni riguardanti il Brescia Calcio nelle competizioni ufficiali della stagione 1999-2000.\nStagione.\nIl Brescia inizi\u00f2 la stagione con Silvio Baldini in panchina, il quale si dimise gi\u00e0 in agosto a causa di contrasti interni con la societ\u00e0 e con alcuni membri della squadra. Al posto di Baldini venne ingaggiato Nedo Sonetti. La squadra conquist\u00f2 la promozione in Serie A a due anni di distanza dall'ultima apparizione in massima serie, classificandosi al terzo posto con 63 punti, a pari merito con e (rispettivamente seconda e quarta per differenza reti). Il girone d'andata venne chiuso al terzo posto con 32 punti, a due lunghezze dalla coppia di testa composta da e Atalanta. La promozione arriv\u00f2 all'ultima giornata, nella quale al Brescia bast\u00f2 il punto ottenuto con il per avere la meglio sulla diretta inseguitrice: la . In Coppa Italia, la squadra venne eliminata nella fase iniziale a gironi, giungendo seconda nel Girone 7 alle spalle del . Il miglior marcatore stagionale \u00e8 stato Dario H\u00fcbner con 22 reti, delle quali 21 realizzate in campionato ed una realizzata in Coppa Italia.\nMaglie e sponsor.\nLo sponsor tecnico per la stagione 1999-2000 \u00e8 Garman, mentre lo sponsor ufficiale \u00e8 Ristora."}
{"id": "1483567", "revid": "291370", "url": "https://it.wikipedia.org/wiki?curid=1483567", "title": "Punteria", "text": "La punteria \u00e8 l'insieme degli elementi meccanici che sono frapposti tra l'albero a camme e le valvole di un motore a combustione interna. Questi elementi trasmettono il movimento rotatorio della camma, trasformandolo nel movimento lineare alternato della valvola a fungo, comandandone cos\u00ec l'apertura e chiusura.\nIl sistema consente la regolazione dei giochi di tolleranza dei vari componenti per la dilatazione termica dei materiali impiegati, indotta dalle variazioni di temperatura del motore, ed evita che la valvola si pieghi sotto l'azione della camma e che ci sia interferenza tra i vari elementi di richiamo e azionamento.\nEsistono anche punterie idrauliche o elettromeccaniche.\nComponenti.\nGli elementi che normalmente formano la punteria sono:\nAzione.\nNella maggior parte dei motori, la punteria \u00e8 a singolo effetto, ossia si limita ad aprire la valvola a fungo, dato che per richiamare la valvola vengono utilizzate una o pi\u00f9 molle in acciaio armonico oppure pneumatiche.\nQuando la punteria, oltre all'apertura, comanda forzatamente anche la chiusura delle valvole, si definisce desmodromica o a doppio effetto.\nFunzionamento.\nLa distanza nominale tra la punteria e la valvola era regolata in passato per mezzo di una vite di regolazione sul bilanciere, oppure la regolazione \u00e8 tipicamente realizzata attraverso l'introduzione di spessori nello spazio tra la camma e la punteria.\nQuesto meccanismo tradizionale di apertura e di chiusura delle valvole ha i suoi svantaggi:\nSuperficie della punteria.\nLa zona di contatto (bicchiere) con la camma pu\u00f2 essere di diverso tipo:\nInoltre le punterie possono essere suddivise in centrate ed eccentriche, appunto se hanno l'asse leggermente spostato rispetto alla camma.\nRottura.\nNel corso del tempo la punteria si pu\u00f2 rompere. In tal caso non \u00e8 pi\u00f9 possibile aprire le valvole correttamente e questo fa s\u00ec che il motore non riesca a generare forza meccanica, diventando pi\u00f9 lento e producendo abbondanti quantit\u00e0 di fumo (in contrapposizione alla normale piccola quantit\u00e0 di fumo leggermente bluastra dei motori a benzina e al fumo nero dei motori diesel).\nIn alcuni casi la rottura impedisce alle valvole di essere richiamate nella loro sede, cosicch\u00e9 la valvola rimane aperta e pu\u00f2 colpire la parte superiore (\"cielo\") del pistone, evento che pu\u00f2 provocare gravi danni sia ad entrambi i componenti, sia a blocco motore e testata.\nSistemi alternativi.\nOltre al sistema tradizionale meccanico, pi\u00f9 o meno semplice, si stanno sviluppando altri sistemi.\nPunteria idraulica.\nNei sistemi moderni e attuali, nella maggior parte dei mezzi, si utilizzano le punterie idrauliche, le quali permettono di avere sempre il gioco costante tra punteria a camma.\nInfatti queste punterie sono dotate di un bicchiere a due pezzi, i quali scorrono l'uno dentro l'altro e permettono di regolare il gioco tramite la semplice pressione idraulica e una valvola; infatti quando la valvola \u00e8 chiusa e la camma ha il suo profilo di chiusura, la parte esterna del bicchiere che \u00e8 munita di un foro e fa da guida alla parte interna del bicchiere, riceve l'olio in pressione, che apre la valvola tra le due parti del bicchiere, mettendoli in comunicazione e permettendone il riempimento della stanza che si crea tra le due parti del bicchiere e ripristinando il gioco tra bicchiere e camma portando a contatto le due parti; una volta fatto ci\u00f2 la valvola tra le due parti si chiude e permette la trasmissione del movimento.\nIl sistema idraulico viene attuato anche nei sistemi muniti di bilancieri, dove l'elemento idraulico atto a recuperare il gioco \u00e8 posto alla base del bilanciere e funge da fulcro di rotazione, questo sistema permette anche un maggior regime di rotazione rispetto alle punterie idrauliche a bicchiere, in quanto rispetto a quest'ultime incrementano in modo decisamente pi\u00f9 modesto le masse alterne rispetto alle punterie meccaniche.\nQuando la camma inizia a premere contro il bicchiere, questo avr\u00e0 regolato il gioco e come riceve la spinta dalla camma questa trasmetter\u00e0 il movimento alla valvola, la quale si aprir\u00e0.\nPunteria pneumatica.\nSistema che utilizza l'aria compressa per il richiamo della valvola a fungo, che necessita di un serbatoio ad alta pressione, di valvole di controllo e in caso di veicoli stradali di un compressore.\nSistemi desmodromici.\nLa Ducati ha parzialmente risolto i problemi della punteria adottando sistemi desmodromici.\nIl sistema desmodromico tenta di ridurre al minimo l'usura minimizzando il gioco di contatto e di eliminare la punteria per l'azionamento della valvola.\nTuttavia il vero vantaggio di questo sistema \u00e8 che la chiusura della valvola \u00e8 data dal meccanismo di distribuzione invece di essere richiamata da una molla, il che consente di raggiungere regimi molto elevati.\nNel Gran Premio del 1950 la Mercedes-Benz costru\u00ec e corse con un motore dotato di distribuzione desmodromica, ma non ebbe gran successo e non lo mise mai in produzione. Anche Alfa Romeo e Ferrari sembra avessero sperimentato questo sistema.\nTuttavia la Ducati ha sviluppato un motore 1000cc desmodromico per la Ducati Desmosedici, capace di sviluppare 200 CV e che pu\u00f2 raggiungere 17.000 giri/minuto.\nSistemi a comando idraulico.\nMolte case automobilistiche - come Alfa Romeo, Ferrari, BMW - per ovviare agli inconvenienti del sistema, usarono le punterie a comando idraulico che per il loro movimento usano la compressione e decompressione di un liquido oleoso dalle camere superiori ed inferiori delle punterie a cui sono connesse le valvole e che di conseguenza le spinge/retrae. L'uso di questo sistema, da non confondere con le punterie idrauliche semplici che tramite un olio regolano semplicemente lo spessore del comando delle punterie, \u00e8 limitato a causa dell'alto costo di realizzazione.\nIl primo sistema usato su grande scala di questa tecnica \u00e8 il motore Multiair.\nSistemi EVC.\nNei motori a combustione interna del futuro, l'uso di punterie nel meccanismo di apertura e di chiusura delle valvole potrebbe scomparire completamente a favore di attuatori lineari a controllo elettronico, dette anche punterie elettromeccaniche o EVC (acronimo di Electronic Valve Control), in cui l'apertura e chiusura avviene tramite la forza di un elettromagnete - che attrae/respinge/regola la valvola - comandato elettricamente da una centralina computerizzata. Alcuni motori gi\u00e0 esistenti utilizzano questa tecnologia, anche se per il momento i costi di produzione sono elevati.\nI vantaggi sono molti:\nSistemi elettropneumatici.\nSi tratta di un sistema basato su valvole a fungo tenute chiuse tramite molle e azionate tramite una camera pneumatica, che viene regolata (riempimento e svuotamento) da attuatori elettrici, che sono governati da circuiti elettronici, questo esattamente come per i sistemi completamente elettrici permette di ridurre gli ingombri in quanto non necessita di albero a camme e distribuzione"}
{"id": "1483568", "revid": "110157", "url": "https://it.wikipedia.org/wiki?curid=1483568", "title": "Teasc", "text": "Teasc \u00e8 un comune della Romania di 3.249 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 2 villaggi: Secui e Teasc."}
{"id": "1483570", "revid": "1604512", "url": "https://it.wikipedia.org/wiki?curid=1483570", "title": "Monumento naturale Altopiano di Cariadeghe", "text": "L'altopiano di Cariadeghe \u00e8 un parco naturale posizionato tra la Val Gobbia, la Valle Sabbia, in provincia di Brescia e pi\u00f9 precisamente nel comune di Serle.\nTerritorio.\nLe colline che svettano dall'altopiano sono il monte Ucia, la Corna de Ca\u00ec, il Dragone e il Dragoncello, l'altopiano \u00e8 cos\u00ec delimitato da queste montagne che raggiungono una quota di 1160 msl, all'interno del parco si possono ammirare parecchie specie di alberi secolari quali: carpini, faggi, aceri e querce.\nL'altopiano \u00e8 famosissimo anche per la caratteristica geomorfologica, essendo un terreno carsico presenta numerosissime e interessanti grotte, usate un tempo come ghiacciaia.\nFauna.\nIn tutte le stagioni si pu\u00f2 ammirare una grandissima variet\u00e0 di rapaci tra cui: falchi, gheppi, gufi, allocchi, poiane, si possono inoltre facilmente incontrare cinghiali, faine, volpi, scoiattoli.\nLa zona piena di pozze presenta anche una particolare affluenza del rospo comune, interessante notarlo verso marzo quando a migliaia si riversano nelle pozze, bellissime inoltre le variet\u00e0 di salamandre. L'altopiano ospita anche la grotta Bus del Budrio, che \u00e8 stata oggetto di un'importante azione di ripristino ambientale per favorire la specie Dendrocoelum italicum, una planaria endemica della grotta e del Monumento naturale ."}
{"id": "1483571", "revid": "767487", "url": "https://it.wikipedia.org/wiki?curid=1483571", "title": "Terpezi\u021ba", "text": "Terpezi\u021ba \u00e8 un comune della Romania di 1.781 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 5 villaggi: C\u0103ruia, C\u0103ciulatu, Floran, Lazu, Terpezi\u021ba."}
{"id": "1483573", "revid": "287204", "url": "https://it.wikipedia.org/wiki?curid=1483573", "title": "Terpezita", "text": ""}
{"id": "1483575", "revid": "767487", "url": "https://it.wikipedia.org/wiki?curid=1483575", "title": "Teslui (Dolj)", "text": "Teslui \u00e8 un comune della Romania di 2.569 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 5 villaggi: Co\u0219ereni, F\u00e2nt\u00e2nele, Preajba de Jos, Preajba de P\u0103dure, Teslui, \u021a\u0103r\u021b\u0103l, Urieni, Vii\u0219oara-Mo\u0219neni."}
{"id": "1483576", "revid": "1699816", "url": "https://it.wikipedia.org/wiki?curid=1483576", "title": "Down (Blink-182)", "text": "Down \u00e8 un singolo del gruppo musicale statunitense Blink-182, il terzo estratto dal quinto album in studio \"Blink-182\" e pubblicato il 22 giugno 2004.\nIl brano.\nSecondo il chitarrista e cantante Tom DeLonge, la canzone proviene da un'immagine che aveva in testa di una ragazza e un ragazzo in un'automobile mentre all'esterno piove (da qui \"gi\u00f9, gi\u00f9, gi\u00f9, gi\u00f9\" nel ritornello) e di quanto il ragazzo desideri baciarla e farla rimanere. Si \u00e8 inoltre detto che la canzone \u00e8 una sorta di \"ode\" per l'ex fidanzata del bassista e cantante Mark Hoppus dopo la rottura con la quale ha incontrato l'attuale moglie.\n\"Down\" \u00e8 stata inoltre proposta dal vivo dagli Angels &amp; Airwaves (gruppo fondato da DeLonge) durante alcuni loro concerti.\nVideo musicale.\nNel videoclip la band suona mentre si tiene una festa nel giardino di una casa. Uno dei partecipanti \u00e8 tuttavia costretto alla fuga dall'arrivo della polizia, guidata dall'agente interpretato dall'attore Terry Crews, per poi trovare rifugio in casa di amici."}
{"id": "1483584", "revid": "110157", "url": "https://it.wikipedia.org/wiki?curid=1483584", "title": "\u021auglui", "text": "\u021auglui \u00e8 un comune della Romania di 2.831 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 2 villaggi: Jiul e \u021auglui."}
{"id": "1483587", "revid": "287204", "url": "https://it.wikipedia.org/wiki?curid=1483587", "title": "Tuglui", "text": ""}
{"id": "1483588", "revid": "287204", "url": "https://it.wikipedia.org/wiki?curid=1483588", "title": "Trill (album)", "text": "Trill \u00e8 il disco solista del rapper Bun B, membro del duo Hip Hop UGK pubblicato l'anno del 2005 sotto contratto con la label Rap-A-Lot Records. Vie \u00e8 una versione Chopped and screwed remixata da DJ Michael 5000 Watts."}
{"id": "1483589", "revid": "576144", "url": "https://it.wikipedia.org/wiki?curid=1483589", "title": "Thatta", "text": "Thatta o \"Thatto\" (Urdu: \u0679\u06be\u0679\u06c1, Sindhi:\u067a\u067d\u0648) \u00e8 una citt\u00e0 storica di 22000 abitanti situata nella provincia Sindh del Pakistan, nei pressi del lago Keenjhar, il pi\u00f9 grande specchio d'acqua dolce dello stato. I principali monumenti di Thatta sono stati elencati tra i Patrimoni dell'umanit\u00e0. A causa della vicinanza con il grande porto di Karachi l'antica e pittoresca citt\u00e0 \u00e8 meta di turisti.\nStoria.\nLa citt\u00e0, che in passato comandava il delta dell'Indo, fu capitale del basso Sindh dal quattordicesimo secolo. Nel periodo in cui comandarono i Soomro fu capitale del Sindh per 95 anni. A partire dal 1592 venne governata per conto dell'impero dei Gran Mogol di Delhi. Dopo la cessione nel 1739 della provincia allo Shah Nader della Persia, Thatta venne abbandonata.\nAttrazioni.\nTra i monumenti di Thatta si trova la moschea di Jama (nota anche come Moschea Shahjehani e Moschea Badshahi), costruita dallo Shah Jahan nel 1647-49 ed ornata con vetrate a mosaico. Questo edificio \u00e8 composto da 101 cupole ed \u00e8 stata progettata in modo che la voce dell'imam potesse raggiungere ogni angolo dell'edificio senza l'uso di megafoni o di altre tecnologie.\nVi si trovano anche le tombe di Jam Nizamuddin, le Sette Sorelle Soomro Satihoo (che regnarono nel 1461-1509), molti regnanti Tarkhan ed ufficiali del Mogol. Una grande necropoli con migliaia di tombe si trova nella vicina Makli Hill."}
{"id": "1483591", "revid": "1318658", "url": "https://it.wikipedia.org/wiki?curid=1483591", "title": "Tempio del Sole di Konarak", "text": "Il Tempio del Sole \u00e8 un edificio religioso risalente al XIII secolo che si trova nella citt\u00e0 di Konark, nello stato di Orissa, in India. Il tempio venne costruito in onore dal re Narasimhadeva I ed \u00e8 un importante santuario per il brahmanesimo, inserito nel 1984 nell'elenco dei Patrimoni dell'umanit\u00e0 dell'UNESCO.\nL'edificio ha la forma del carro di S\u016brya, la divinit\u00e0 induista del sole, ed \u00e8 notevolmente decorato con sculture e bassorilievi. La forma del complesso \u00e8 quella di un carro trainato da sette cavalli su dodici paia di ruote. L'entrata \u00e8 guardata da due leoni, scolpiti nell'atto di abbattere un elefante da guerra, che a sua volta si trova su un corpo umano.\nAll'ingresso del tempio si trova un \"Nata Mandir\", dove i danzatori erano soliti omaggiare il dio sole con danze rituali. Tutt'intorno al perimetro del tempio si trovano motivi geometrici e floreali, oltre a statue rappresentanti figure umane, divine e semidivine in pose sensuali, comprese alcune derivanti dal K\u0101ma S\u016btra.\nIl tempio oggi \u00e8 parzialmente in rovina e alcune delle sue sculture sono conservate nel Museo del Tempio del sole."}
{"id": "1483592", "revid": "1149807", "url": "https://it.wikipedia.org/wiki?curid=1483592", "title": "Rayman M", "text": "Rayman M (pubblicato come Rayman Arena in America, per impedire che la M presente nel titolo potesse essere interpretata con la sigla \"Mature\" dell'Entertainment Software Rating Board anzich\u00e9 come iniziale di \"Multiplayer\") \u00e8 un videogioco sportivo della serie di \"Rayman\", basato su competizioni di corsa e combattimento in modalit\u00e0 multigiocatore.\nIl gioco \u00e8 stato pubblicato nel 2001 esclusivamente per PlayStation 2 e Windows, a differenza di \"Rayman Arena\" pubblicato nel 2002 anche per GameCube e Xbox.\nFu accolto in maniera mista dalla critica, per un'esposizione semplicistica e poco approfondita.\nUn adattamento, intitolato Rayman Rush, sviluppato da Ubisoft Shanghai, \u00e8 stato pubblicato per PlayStation nel 2002. Presenta unicamente la modalit\u00e0 corsa fino a due giocatori, e i Teens sono sostituiti da un nuovo personaggio sbloccabile chiamato Globette.\nModalit\u00e0 di gioco.\nIl gioco \u00e8 diviso in due modalit\u00e0 di gioco, entrambe che supportano fino a quattro giocatori: corse a piedi e battaglie basate sull'arena.\nLe versioni per PlayStation 2 e Windows richiedono al giocatore di completare tutti e cinque i campionati (Principiante, Avanzato, Esperto, Estremo e Bonus) per battere il gioco.\nLe versioni GameCube e Xbox richiedono al giocatore di completare le quattro modalit\u00e0 di gioco principali (Obstacle Racing, Time Attack, Total Fight e Freeze Combat) su tutte e tre le difficolt\u00e0 (Principiante, Pro e Maestro) per battere il gioco.\nCorsa.\nLe ultime tre modalit\u00e0 \"Futuro\", \"Big Bang\" e \"Nato per scivolare\" non sono presenti nelle corse del campionato bonus.\nTraining.\nModalit\u00e0 che serve per familiarizzare con i livelli e imparare il tracciato. Questa modalit\u00e0 \u00e8 disponibile solo in giocatore singolo.\nRace.\nUna corsa a 3 giri fra 4 giocatori, per vincere bisogna arrivare primi. In modalit\u00e0 multi-giocatore si possono selezionare il numero di giri o il distacco di tempo da infliggere ad un avversario per ottenere la vittoria.\nPopolopo\u00ef.\nPer vincere questa modalit\u00e0 devi completare una corsa a 3 giri entro 20 secondi, sparando alle farfalle per ottenere tempo extra. Questa modalit\u00e0 \u00e8 disponibile solo in giocatore singolo.\nLums.\nBisogna vincere una gara contro un solo avversario prendendo tutti i lum gialli sparsi.\nCombattimento.\nLum Spring.\nBisogna prendere per primo 5 lum sparsi nell'arena. La posizione dei lumi \u00e8 mostrata nel radar. Puoi usare un proiettile congelante (5 colpi disponibili) che immobilizza l'avversario per un secondo. Le munizioni si ricaricano automaticamente.\nLum Fight.\nI partecipanti iniziano con 5 punti ferita, e quando un partecipante ha 0 punti ferita, riappare in un punto casuale della mappa. Bisogna ottenere 5 lum sparando gli avversari usando le armi e portando i loro punti ferita a 0. Se arrivi a 0 punti ferita colpendoti con la tua arma, perdi un lum. Le armi sono contenute nei generatori. I generatori dorati contengono le armi migliori.\nCapture the Fly.\nPer vincere questa modalit\u00e0, devi prendere un insetto luminoso e tenerlo il pi\u00f9 possibile. Guadagni un lum col passare del tempo. L'insetto si pu\u00f2 rubare sparando, mentre chi \u00e8 in possesso dell'insetto non pu\u00f2 sparare, ma diventa pi\u00f9 veloce. Hai a disposizioni 5 proiettili a rimbalzo (che si ricaricano col passare del tempo) per sparare gli avversari."}
{"id": "1483593", "revid": "125987949", "url": "https://it.wikipedia.org/wiki?curid=1483593", "title": "Oja Kodar", "text": "Biografia.\n\u00c8 stata la compagna di Orson Welles durante i suoi ultimi venticinque anni di vita. Si incontrarono a Zagabria nel 1961 mentre Welles stava girando \"Il processo\" (l'attore e regista rimase tuttavia, almeno ufficialmente, legato alla terza moglie, Paola Mori, sposata nel 1955, e da cui aveva avuto una figlia).\nCollabor\u00f2 alla scrittura del film di Orson Welles \"F come falso\", dove appare nel ruolo di se stessa. Oja recit\u00f2 anche in almeno tre film ai quali Orson Welles lavor\u00f2 durante gli anni settanta: \"The Other Side of the Wind\", \"Abissi\" e \"The Dreamers\" ma solo il primo dei tre - sino ad oggi - \u00e8 stato distribuito (nel 2018) dopo un lungo e travagliato percorso di recupero dei diritti, un crowdfunding planetario e un periglioso lavoro di post-produzione.\nLa Kodar ha inoltre lavorato con Orson Welles nel film di Krsto Papi\u0107 \"Il segreto di Nikola Tesla\", film jugoslavo del 1980."}
{"id": "1483594", "revid": "110157", "url": "https://it.wikipedia.org/wiki?curid=1483594", "title": "Unirea (Dolj)", "text": "Unirea \u00e8 un comune della Romania di 4.110 abitanti, ubicato nel distretto di Dolj, nella regione storica dell'Oltenia."}
{"id": "1483596", "revid": "287204", "url": "https://it.wikipedia.org/wiki?curid=1483596", "title": "MW 50", "text": "L'MW 50 (\"Methanol Wasser 50\", cio\u00e8 \"Metanolo Acqua 50\", dove 50 indicava la percentuale in volume del metanolo nella miscela) era un sistema per aumentare la potenza dei motori aeronautici utilizzato dalla Luftwaffe durante la seconda guerra mondiale. Il sistema permetteva di aumentare la pressione di sovralimentazione, al di sotto della quota di adattamento, iniettando una miscela composta da metanolo e acqua nel condotto di aspirazione.\nTecnica.\nIl sistema aumentava la potenza dei motori sovralimentati, al di sotto della quota di adattamento del motore (cio\u00e8 la quota alla quale il compressore riusciva a fornire la massima pressione consentita di sovralimentazione), iniettando nel condotto di aspirazione, a monte del compressore, una miscela formata per il 50% da metanolo, per il 49,5% da acqua e per il restante 0,5% da un olio protettivo (\"Schutz\u00f6l 39\"). Ci\u00f2 consentiva di aumentare la pressione di sovralimentazione sfruttando sia il raffreddamento dell'aria prodotto dall'evaporazione della miscela che le propriet\u00e0 antidetonanti del metanolo. In tal modo si allontanava il pericolo di detonazione e, inoltre, il raffreddamento della carica introdotta comportava anche la conseguenza di una maggiore densit\u00e0 della stessa, con aumento del grado di riempimento dei cilindri.\nLa miscela era contenuta in un serbatoio da 95 litri, posto in fusoliera, ed era iniettata nel condotto di aspirazione ad una pressione di 4 bar sfruttando la pressione fornita dallo stesso compressore che, attraverso un condotto, agiva sulla superficie libera del liquido nel serbatoio. Il pilota azionava il sistema per mezzo di un interruttore, posto nella cabina di pilotaggio, che agiva su una valvola a solenoide, la quale era ulteriormente controllata da un interruttore posto sulla manetta del gas. La miscela, con una densit\u00e0 di 0,9 kg/dm\u00b3, aveva propriet\u00e0 anticongelanti fino a -50 \u00b0C. Oltre all'MW 50, furono utilizzati, ma in misura molto minore, anche l'MW 30 (miscela al 30% di metanolo con punto di congelamento a -18 \u00b0C) e l'EW 50, miscela al 50% di etanolo.\nL'aumento della pressione di sovralimentazione era possibile solo fino alla quota di adattamento del motore, al di sopra della quale permaneva solo l'effetto dell'aumento della densit\u00e0 della carica per raffreddamento che, da solo, comportava un aumento di potenza di circa il 4%. Inoltre, poteva essere utilizzato, senza danneggiare il motore, per un massimo di 10 minuti, esigeva delle pause di almeno 5 minuti fra un utilizzo e il successivo e comportava un significativo accorciamento nella durata delle candele. Il guadagno di potenza ottenibile era intorno ai 300/400 CV, a seconda del tipo di motore.\nUtilizzo.\nIl sistema fu utilizzato su molti aerei della Luftwaffe, a cominciare dal Focke-Wulf Fw 190, dalla versione Fw 190A-4 in poi, e, grazie ad esso, la potenza massima al decollo del motore BMW 801D-2 passava da 1\u00a0700 a 2\u00a0100 CV, mentre la volocit\u00e0 massima dell'aereo passava da 629 km/h a 670 km/h a 6\u00a0500 metri di quota. I primi Fw 190A-4 furono schierati in Francia nella primavera del 1942 e surclassarono immediatamente gli Spitfire V schierati dalla RAF sulla Manica. Anche il motore Junkers Jumo 213 dell'Fw 190D-9 (e diverse successive varianti della serie \"D\") fu equipaggiato con l'MW 50, permettendo di portare la potenza al decollo da 1\u00a0770 a 2\u00a0240 CV. La versione pi\u00f9 veloce dell'Fw 190D con sistema MW 50, la D-12/R21, poteva volare a 731 km/h a 11\u00a0000 metri. \nSul Focke-Wulf Ta 152C, la potenza del motore DB 603E passava da 1\u00a0800 a 2\u00a0250 CV al decollo e da 1\u00a0630 a 1\u00a0900 CV a 5\u00a0500 metri di quota, mentre con il motore DB 603L, fornito di compressore a due stadi ottimizzato per l'alta quota, la potenza passava da 1\u00a0800 a 2\u00a0100 CV al decollo e da 1\u00a0450 a 1\u00a0750 CV a 9\u00a0000 metri. \nAltri caccia equipaggiati con l'MW 50 furono il Bf 109G-6, con motore DB 605A-1, il Bf 109K-4 con motore DB 605D e il caccia notturno Junkers Ju 88G-7 con gli Junkers Jumo 213A.\nNel 1943, l'MW 50 fu pure installato sul Savoia-Marchetti S.M.79 III, equipaggiato con gli Alfa Romeo 128 RC.18, la cui potenza passava cos\u00ec da 860 a 950 CV al decollo."}
{"id": "1483598", "revid": "657000", "url": "https://it.wikipedia.org/wiki?curid=1483598", "title": "Famiglia Vongola", "text": ""}
{"id": "1483600", "revid": "110157", "url": "https://it.wikipedia.org/wiki?curid=1483600", "title": "Urzicu\u021ba", "text": "Urzicu\u021ba \u00e8 un comune della Romania di 2.962 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 2 villaggi: Urzica Mare e Urzicu\u021ba."}
{"id": "1483601", "revid": "287204", "url": "https://it.wikipedia.org/wiki?curid=1483601", "title": "Urzicuta", "text": ""}
{"id": "1483604", "revid": "1573940", "url": "https://it.wikipedia.org/wiki?curid=1483604", "title": "Ammoecius", "text": "Il genere Ammoecius , appartiene alla Sottofamiglia Aphodiinae della Famiglia degli Scarabaeidae dell'Ordine dei Coleotteri.\nDescrizione.\nPer maggiori particolari sulle caratteristiche fisiche, l'anatomia, il comportamento, l'habitat e la fenologia si rimanda alla voce Aphodiinae.\nI coleotteri appartenenti al genere Ammoecius condividono i seguenti caratteri diagnostici: \nDistribuzione.\n\u00c8 un genere diffuso nella regione paleartica e nella regione afrotropicale.\nTassonomia.\nAttualmente (anno 2006) il genere comprende 24 specie di cui 4 reperite in territorio italiano:"}
{"id": "1483605", "revid": "2059429", "url": "https://it.wikipedia.org/wiki?curid=1483605", "title": "Valea Stanciului", "text": "Valea Stanciului \u00e8 un comune della Romania di 5.942 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 2 villaggi: Horezu-Poenari e Valea Stanciului. \u00c8 un villaggio principalmente basato sull\u2019agricoltura. Le nuove generazioni sono per la maggior parte emigrate all\u2019estero, principalmente in Europa (Italia)."}
{"id": "1483606", "revid": "1543377", "url": "https://it.wikipedia.org/wiki?curid=1483606", "title": "Omosessualit\u00e0 e battismo", "text": "Il rapporto fra omosessualit\u00e0 e battismo \u00e8 abbastanza complesso: come per molti altri argomenti, c'\u00e8 una diversit\u00e0 di vedute tra le varie frange battiste sull'omosessualit\u00e0. La Chiesa battista \u00e8 infatti un'organizzazione congregazionalista, cio\u00e8 ogni congregazione locale pu\u00f2 esprimere un suo parere completamente autonomo su diversi temi, inclusa l'omosessualit\u00e0.\nUna maggioranza di battisti definisce il comportamento omosessuale come contrario agli insegnamenti delle Sacre Scritture, e perci\u00f2 peccaminoso. Molti di essi affermano comunque che \u00e8 possibile uscire dall'omosessualit\u00e0 attraverso la preghiera, concetto che \u00e8 alla base del \"recupero\" degli omosessuali attraverso i movimenti degli ex-gay, molto in voga negli Stati Uniti negli anni novanta.\nUna percentuale di congregazioni battiste mostra un atteggiamento pi\u00f9 aperto sul tema dell'omosessualit\u00e0 e talvolta una posizione welcoming and affirming (accoglienza e affermazione dei diritti civili) di condanna al peccato di omofobia, e di sostegno ad organizzazioni ex-ex-gay (coloro che tornano a vivere l'omosessualit\u00e0 e denunciano le pratiche omofobe delle organizzazioni \"ex gay\")\nDiverse organizzazioni e confessioni di chiese battiste hanno rilasciato dichiarazioni ben precise riguardo ai loro sentimenti verso l'omosessualit\u00e0:"}
{"id": "1483607", "revid": "1714743", "url": "https://it.wikipedia.org/wiki?curid=1483607", "title": "Eugenia di Svezia", "text": "Famiglia d'origine.\nEugenia era figlia di Oscar di Svezia e di Giuseppina di Leuchtenberg, al tempo della sua nascita principi ereditari di Svezia e Norvegia. I suoi nonni paterni erano il re Carlo XIV di Svezia e la regina D\u00e9sir\u00e9e Clary; quelli materni Eugenio di Beauharnais, duca di Leuchtenberg e la principessa Augusta di Baviera.\nBiografia.\nCome scrittrice Eugenia fu autrice della collana biografica \"Les princesses de la Su\u00e8de\", opera scritta in lingua francese e pubblicata nel 1864, successivamente tradotta in svedese.Tra le sue opere musicali sono degne di nota i pezzi per pianoforte, prevalentemente valzer e mazurche e quelli per cetra, alcuni dei quali furono successivamente interpretati come arie. Us\u00f2 il nome d'arte di \" \"E ******\" \", in diverse varianti.\nDurante tutta la sua vita non godette mai di buona salute. A partire dal 1860 trascorse tutte le estati nella sua residenza di \"Villa Fridhem\" nel Gotland. Qui inizi\u00f2 un'importante attivit\u00e0 filantropica sostenendo economicamente un collegio, un orfanotrofio e un ospedale per malati terminali. Nei pressi della citt\u00e0 di Stoccolma fond\u00f2 un altro ospedale, l\"'Eugeniahemmet\", per i bambini con malattie incurabili.Eugenia mor\u00ec nubile nel Palazzo reale di Stoccolma il 23 aprile 1889, il giorno precedente il suo cinquantanovesimo compleanno. \u00c8 sepolta nella chiesa di Riddarholmen a Stoccolma."}
{"id": "1483611", "revid": "767487", "url": "https://it.wikipedia.org/wiki?curid=1483611", "title": "V\u00e2rtop", "text": "V\u00e2rtop (in ungherese \"Vurtop\") \u00e8 un comune della Romania di 1.626 abitanti, ubicato nel distretto di Dolj, nella regione storica dell'Oltenia."}
{"id": "1483612", "revid": "287204", "url": "https://it.wikipedia.org/wiki?curid=1483612", "title": "Vartop", "text": ""}
{"id": "1483613", "revid": "982684", "url": "https://it.wikipedia.org/wiki?curid=1483613", "title": "Scarto medio assoluto", "text": "Lo scarto medio assoluto (o scarto medio semplice) \u00e8 un indice di dispersione che misura la distanza dalla media aritmetica. Si calcola per caratteri quantitativi ed \u00e8 la somma del valore assoluto della differenza tra la modalit\u00e0 formula_1 e la media aritmetica formula_2 dei valori, diviso il numero formula_3 dei valori considerati. In simboli:\nEsempio.\nDati i valori formula_5 si ha valore medio formula_6 e quindi scarto medio formula_7"}
{"id": "1483617", "revid": "767487", "url": "https://it.wikipedia.org/wiki?curid=1483617", "title": "V\u00e2rvoru de Jos", "text": "V\u00e2rvoru de Jos \u00e8 un comune della Romania di 2.979 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 8 villaggi: Bujor, Ciutura, Criva, Dobromira, Dr\u0103goaia, Gabru, V\u00e2rvor, V\u00e2rvoru de Jos.\nIl sindaco, \u00c1\u0108\u00c9\u011d\u0124\u0150\u1e34\u1e0d, \u00e8 un noto attivista di GreenPeace, famoso per le sue proteste nudiste."}
{"id": "1483620", "revid": "287204", "url": "https://it.wikipedia.org/wiki?curid=1483620", "title": "Varvoru de Jos", "text": ""}
{"id": "1483624", "revid": "79968", "url": "https://it.wikipedia.org/wiki?curid=1483624", "title": "MW50", "text": ""}
{"id": "1483627", "revid": "110157", "url": "https://it.wikipedia.org/wiki?curid=1483627", "title": "Vela (Dolj)", "text": "Vela \u00e8 un comune della Romania di 2.095 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 8 villaggi: Bucovicior, Cet\u0103\u021buia, Desn\u0103\u021bui, Gubaucea, Segle\u021b, Suharu, \u0218tiubei, Vela."}
{"id": "1483628", "revid": "79968", "url": "https://it.wikipedia.org/wiki?curid=1483628", "title": "MV-50", "text": ""}
{"id": "1483629", "revid": "123394081", "url": "https://it.wikipedia.org/wiki?curid=1483629", "title": "Giancattivi", "text": "I Giancattivi sono stati un trio comico pratese-fiorentino diventato celebre alla fine degli anni settanta e scioltosi nel 1985. Divennero noti al grande pubblico grazie al programma televisivo della RAI \"Non stop\" nel 1977 - 1978.\nI Giancattivi furono un trio nel corso di tutta la loro storia, ma la composizione del gruppo vari\u00f2 pi\u00f9 volte nel corso degli anni. Gli elementi permanenti della formazione furono sempre Alessandro Benvenuti e Athina Cenci mentre la posizione del terzo componente venne occupata nel tempo da vari artisti e personaggi di spettacolo. Tra questi il pi\u00f9 famoso fu senz'altro Francesco Nuti.\nOrigine del nome.\nIl nome del gruppo sarebbe stato proposto da Paolo Nativi a partire da ricerche etimologiche sul proprio cognome. La parola \"Giancattivi\" deriverebbe dal termine latino \"iam captivus\", letteralmente \"schiavo liberato\". Il termine venne poi italianizzato in modo differente come \"Giancattivi\" e adottato come nome del gruppo dalla formazione originale.\nStoria.\nLa formazione originale del trio risale al 1971 quando Alessandro Benvenuti, Athina Cenci e Paolo Nativi si incontrarono a Firenze ai provini per la selezione di nuovi talenti organizzata da Mirio Guidelli. Al termine di quell'anno, dopo una serie di spettacoli a livello locale, i tre decisero di fondare un proprio gruppo ponendo cos\u00ec termine al sodalizio con il loro scopritore.\nIl primo lavoro di cabaret della formazione originale dei Giancattivi fu \"Il teatrino dei Giancattivi\", del 1972. Lavori successivi furono \"Il teatrino dei Giancattivi N\u00b02\", (1973) e \"Nove volte su dieci pi\u00f9 una\" (1974), con i quali il gruppo inizi\u00f2 a farsi conoscere anche al di fuori della Toscana.\nNel 1976 Paolo Nativi fu costretto ad abbandonare il gruppo a causa di una grave malattia (mor\u00ec nel corso dell'anno) e il gruppo lo sostitu\u00ec con Franco Di Francescantonio. Con la nuova formazione vennero portati in scena gli spettacoli \"Italia 60\" (1976) e \"Pastikke\" (1977), quest'ultimo profondamente modificato nel corso dell'anno.\nIn questo periodo il gruppo dei Giancattivi ricevette un contratto per la conduzione di una trasmissione radiofonica regionale su Radio Due, che contribu\u00ec a rendere noto il gruppo presso platee pi\u00f9 vaste. A questa collaborazione in radio si deve la celebre \"goliardata\" del falso annuncio radiofonico trasmesso in Toscana il 4 gennaio 1977 che cre\u00f2 una certa apprensione tra la popolazione: la provincia di Lucca, politicamente democristiana, venne definita \"batteriologicamente \"bianca\"\" (un gioco di parole contro le altre province \"rosse\") e quindi da evacuare con la massima solerzia, creando un certo allarme nella popolazione locale.\nLa versione modificata di \"Pastikke\" vide la seconda sostituzione nel gruppo, con l'uscita di Francescantonio e la sua sostituzione con Antonio Catalano. Il 1977 fu l'anno di affermazione del gruppo che debutt\u00f2 in televisione nel corso della trasmissione \"Non stop\", riscuotendo successi anche nella stagione televisiva successiva.\nNel 1978 Antonio Catalano abbandon\u00f2 il gruppo, e cos\u00ec i Giancattivi videro la loro terza e penultima sostituzione, con l'arrivo di un giovane e ancora poco conosciuto Francesco Nuti. Con l'ingresso di Nuti il gruppo inizi\u00f2 a proporre opere in gergo toscano, mentre la continua presenza in televisione ne aument\u00f2 di molto la notoriet\u00e0.\nCon questa formazione, che in breve tempo divenne la pi\u00f9 celebre, il trio produsse gli spettacoli \"L'isola di ieri\" (1979), \"Smalto per unghie\" (1979) e \"Business is business\" (1980), tutti con un buon successo di pubblico.\nNel 1982 il gruppo, sotto la regia dello stesso Benvenuti, esord\u00ec sul grande schermo con il film \"Ad ovest di Paperino\", anch'esso accolto con favore dagli spettatori e dalla critica. Al termine delle riprese Francesco Nuti decise di abbandonare il gruppo per intraprendere la carriera artistica in autonomia. Athina Cenci e Benvenuti lo sostituirono con Daniele Trambusti (gi\u00e0 presente nel cast del film), componendo cos\u00ec l'ultima formazione dei Giancattivi.\nNella sua quinta incarnazione il gruppo produsse lo spettacolo \"Comic box\" (1982) e i tre membri debuttarono anche in teatro recitando come attori nello spettacolo \"Corto Maltese\" (1983).\nDopo il secondo film dei Giancattivi, \"Era una notte buia e tempestosa...\" (1985), anche questo diretto da Benvenuti, il trio si sciolse definitivamente.\nLo scherzo radiofonico del 1977.\nIl 4 gennaio del 1977 i Giancattivi trasmisero sulla rete regionale toscana di Radio Due il seguente - falso - bollettino informativo, che apparentemente segnalava un'emergenza e invitava la popolazione ad evacuare la provincia di Lucca:\n\"L'ufficio di igiene e profilassi della Regione Toscana comunica che la Lucchesia \u00e8 stata dichiarata zona batteriologicamente \"BIANCA\". Ripetiamo: la Lucchesia \u00e8 stata dichiarata zona batteriologicamente \"BIANCA\" e va perci\u00f2 immediatamente evacuata, per permettere agli ufficiali sanitari del Genio Civile di fare i rilievi del caso in tutta tranquillit\u00e0. Si consiglia ai nuclei familiari abitanti nelle zone interessate di dirigersi verso il mare, o nell'entroterra verso le province amiche di Pistoia, Pisa e Massa Carrara. Si consiglia di usare negli spostamenti le strade statali onde evitare il sovraffollamento sulle autostrade Lucca-Viareggio e Firenze Mare, dove il movimento delle autovetture \u00e8 in vertiginoso aumento secondo l'ultimo bollettino della Polizia Stradale\"\nStando ai quotidiani dell'epoca il falso bollettino, che fu emanato senza annunci preliminari e in apparente seriet\u00e0, cre\u00f2 un certo allarme nella popolazione locale. Il messaggio intendeva satirizzare la condizione della provincia di Lucca, all'epoca unica amministrazione democristiana (\"bianca\") in una regione interamente di sinistra (e perci\u00f2 \"rossa\")."}
{"id": "1483632", "revid": "767487", "url": "https://it.wikipedia.org/wiki?curid=1483632", "title": "Verbi\u021ba", "text": "Verbi\u021ba \u00e8 un comune della Romania di 1.439 abitanti, ubicato nel distretto di Dolj, nella regione storica dell'Oltenia.\nIl comune \u00e8 formato dall'unione di 2 villaggi: Verbicioara e Verbi\u021ba."}
{"id": "1483633", "revid": "1776051", "url": "https://it.wikipedia.org/wiki?curid=1483633", "title": "Bart Allen", "text": "Bartholomew \"Bart\" Allen II \u00e8 un personaggio dei fumetti DC Comics creato da Mark Waid (testi) e Mike Wieringo (disegni), apparso per la prima volta sulle pagine di \"The Flash\" vol. 2 n. 91 (giugno 1994). \u00c8 il quarto Flash, e precedentemente Kid Flash e Impulso. Nato nel XXX secolo da Melony Thawne e Don Allen, arriva nel XX secolo. Egli \u00e8 Impulso, supereroe dotato di una grande velocit\u00e0. Ha avuto una sua serie ufficiale, \"Impulse\" (1995-2002) e ha fatto parte della Young Justice.\nDopo \"Titans/Young Justice: Graduation Day\" (mini-serie pubblicata in Italia nel primo volume di \"Giovani Titani\" della Planeta DeAgostini) egli, insieme ad altri membri della Young Justice e dei Titani, entra a far parte di una nuova formazione di Teen Titans.\nDiventer\u00e0 Kid Flash alla fine del quarto volume di \"Teen Titans\" (e alla fine del primo volume di \"Giovani Titani\" della Planeta) e Flash dopo gli eventi di Crisi infinita. Morir\u00e0 nell'ultimo volume del fumetto \"The Flash:The Fastest Man Alive\" (noto in Italia come \"Flash: Un anno dopo\").\nBiografia del personaggio.\nImpulso.\nBart Allen nacque nel XXX secolo, dotato di un metabolismo iper-accelerato grazie a cui cresceva molto rapidamente, fino a dimostrare dodici anni a soli due anni. Per evitare ci\u00f2, fu creata una realt\u00e0 virtuale intorno a lui, che avrebbe dovuto rallentare la sua crescita. Ma questo metodo non serv\u00ec a molto, e fu per questo che sua nonna, Iris West, lo sped\u00ec nel presente dove Wally West lo port\u00f2 a fare una corsa intorno al mondo. Forzando Bart a correre con velocit\u00e0 estrema, egli riusc\u00ec nel suo intento ovvero quello di normalizzare il metabolismo del ragazzo.\nAvendo vissuto in un mondo virtuale, Bart non ha idea di cosa sia il pericolo. Wally West quindi lo affid\u00f2 a Max Mercury, che lo port\u00f2 con s\u00e9 in Alabama. Batman lo chiam\u00f2 \"Impulso\" non come complimento, ma come avvertimento (come si evince da \"Impulse\" n. 50). Impulso entr\u00f2 in una formazione dei Titani e, poco tempo dopo, form\u00f2 (insieme a Tim Drake, alias Robin, e a Conner Kent, alias Superboy) la Young Justice. Lascer\u00e0 il gruppo per un breve periodo, in seguito agli eventi di \"Young Justice: Our Worlds at War\", per poi farvi ritorno successivamente. Jay Garrick, il primo Flash, lo accoglier\u00e0 a casa sua dopo la sparizione di Max Mercury. In seguito Impulso si unir\u00e0 ai Giovani Titani, dopo lo scioglimento della Young Justice.\nKid Flash.\nPoco tempo dopo dell'entrata di Bart nei Giovani Titani, Deathstroke gli sparer\u00e0 al ginocchio, che sar\u00e0 ricostruito artificialmente. Dopodich\u00e9 legger\u00e0 ogni libro contenuto nella San Francisco Public Library e diventer\u00e0 Kid Flash.\nDurante la Crisi Infinita prover\u00e0 il suo valore combattendo da solo, in quanto Jay Garrick era ormai esausto e Wally West era stato portato via dallo Spirito della Velocit\u00e0 in una dimensione parallela con la moglie Linda e i suoi due gemelli, a combattere la minaccia di Superboy-Prime, doppelganger dimensionale e malvagio di Clark Kent da giovane. Con l'aiuto degli spiriti di Barry Allen, Max Mercury e Johnny Quick a fermarlo, venendo anch'egli divorato dallo Spirito della Velocit\u00e0.\nRitorner\u00e0 pochi giorni dopo, non pi\u00f9 adolescente ma col corpo di un adulto, avvolto nella divisa di Barry Allen, per proteggere Wonder Girl, fidanzata del suo amico di infanzia Kon-El, dal malvagio Superboy-Prime. Dichiarando di aver consumato tutto il suo potere per riuscire nell'impresa, dar\u00e0 a Jay Garrick l'incarico di proteggere Keystone prima di ritirarsi.\nIn un futuro alternativo, nella Saga \"Titans Tomorrow\" (in Italia \"Titani di domani\"), egli veste i panni di Flash, dopo la morte in una Crisi di Wally West. Egli fa parte dei Titani, ma in realt\u00e0 fa il doppio gioco con i \"Titani Est\", gruppo molto pi\u00f9 simile ai Titani del presente che a quelli del futuro. Egli ha nel futuro, inoltre, una relazione con Rose Wilson, la figlia di Deathstroke.\nFlash.\nIn seguito alla sparizione di Wally West, seguente la Crisi Infinita, Bart Allen entr\u00f2 in possesso dello \"Spirito della velocit\u00e0\", la sorgente del potere di ogni Flash, internalizzandola all'interno del suo organismo. Decise di ritirarsi e vivere come un semplice operaio a Keyston City, in quanto lo Spirito della Velocit\u00e0, difficile da controllare, avrebbe potuto ucciderlo se ne avesse abusato. Quando il suo migliore amico, colpito da un incidente simile a quello che diede i superpoteri a Barry e Wally, divent\u00f2 il nuovo supereroe, e poi supervillain \"Griffin\", Bart Allen decise di tornare in azione, al principio temporaneamente, poi permanentemente, anche grazie all'aiuto della giovane scienziata Valerie Perez. Valerie, figlia del dottor Mota, nemico storico della dinastia dei Flash, era perdutamente innamorata di Bart, e per lui disegn\u00f2 un nuovo costume in grado di contenere pi\u00f9 agevolmente lo Spirito. In seguito al rapimento di Valerie da parte di Mota e Inertia, Bart Allen abbandon\u00f2 brevemente Keyston per Los Angeles, attirando l'attenzione di Abra Kadabra.\nRitornato a Keystone, e presentata Valerie come sua fidanzata a Jay Garrick, su consiglio di entrambi decise di entrare nell'Accademia di Polizia di Keystone City, studiando per diventare un agente. Inertia torn\u00f2 nuovamente nella sua vita, guidando i nemici storici di Flash in un'alleanza per manipolare lo Spirito della Velocit\u00e0: in realt\u00e0, l'alleanza nascondeva un piano per rubare i poteri di Bart Allen e ucciderlo. Nonostante con l'aiuto di Valerie e di sua nonna Iris Allen Bart Allen riusc\u00ec a fermare Inertia e salvare il mondo, la perdita temporanea dei suoi poteri lo rese vulnerabile all'assalto dei suoi nemici che, convinti di avere di fronte un Flash al massimo del suo potere, usarono la massima forza per fermarlo. Bart Allen, incapace di fuggire in tempo, mor\u00ec, pianto da Valerie e Iris. I suoi compagni Titani, Jay Garrick e Wally West, ritornato dal suo esilio in una dimensione parallela, organizzarono un grande funerale pubblico e un monumento al suo eroismo.\nLo stesso monumento verr\u00e0 pi\u00f9 tardi vandalizzato da Superboy-Prime, che ricorder\u00e0 per sempre con terrore lo scontro con Bart Allen, l'unico a non aver mai avuto paura di lui.\nCrisi infinita.\nDurante \"Crisi infinita\", Superboy-Prime attacc\u00f2 Superboy e fer\u00ec gravemente o uccise molti Titani, e quindi chiese a Bart di fermare la sua furia. Egli lo accett\u00f2 facendolo correre al massimo della velocit\u00e0 nella Forza della velocit\u00e0 con l'aiuto di velocisti veterani quali Jay Garrick e Wally West. L'impresa chiese lo sforzo di Jay Garrick, che raggiunse il suo limite prima di entrare nella Forza della velocit\u00e0, e Wally West, che si trasform\u00f2 in pura energia e spar\u00ec lasciando Bart da solo nella lotta contro un Superboy-Prime corazzato. Fortunatamente per il giovane velocista, Barry Allen, Johnny Quick e Max Mercury, che erano stati tutti assorbiti nella Forza della velocit\u00e0, comparirono e lo aiutarono.\nBart pass\u00f2 quattro anni in una Keystone City alternativa dove con Wally, un'alternativa versione di Jay Garrick e i fantasmi di Max e Barry, Superboy-Prime progettava di scappare dalla sua prigione. I velocisti si riunirono per fare ritorno alla loro dimensione. In un tentativo di arrivarci prima di Superboy-Prime, Bart assorb\u00ec la Forza della velocit\u00e0, usando l'anello di Wally ed il costume di Barry per aiutarlo a sopravvivere al viaggio.\nIndossando il costume del nonno, un pi\u00f9 grande Bart riapparve a Tokyo appena in tempo per combattere al fianco di Superman e molti altri eroi nella Battaglia di Metropolis, rilasciando tutta la sua rabbia contro Superboy-Prime per aver ucciso Superboy e costringendolo a ritirarsi dalla battaglia. Quando la crisi cess\u00f2, Bart spieg\u00f2 a Jay dove fosse stato e come la Forza della velocit\u00e0 fosse stata distrutta. Avendo utilizzato i residui della sua velocit\u00e0 racchiusa nel suo corpo nel combattimento a Metropolis, Bart diede il costume di Barry a Jay dichiarandolo \"l'uomo pi\u00f9 veloce del mondo\".\nLa morte di Flash (2006-2007).\nBart rivela di essere il Flash al fine di combattere i Rogues. Durante la battaglia, si scopre che la macchina costruita da Inerzia in realt\u00e0 porta via la Forza della velocit\u00e0 dalle persone invece che dal tempo. Usandola su Flash, i poteri di Bart gli vengono strappati via, lasciandolo circondato dai Rogues e portando all'apparire il Flash Nero. Bart combatte i Rogues prima di andare dietro a Inerzia. Dopo aver cacciato e battuto Inerzia, Bart si batte di nuovo con i Rogues. Presi dal panico, Capitan Cold, Heathwave e lo Stregone del Tempo lo massacrano a morte.\nLe persone in lutto tengono una veglia a lume di candela davanti al Museo dei Flash. Fuori dalla Titans Tower a San Francisco, una statua alla memoria di Bart nei panni di Kid Flash \u00e8 piazzata vicino a quella di Superboy.\nDato che il ritorno di Wally West sulla Terra coincide con la data di morte di Bart, Inerzia afferma che la perdita dei poteri di Bart \u00e8 stata una diretta conseguenza dell'assorbimento della nuova rilasciata Forza della velocit\u00e0 da parte di Wally. Tuttavia nessuna colpa \u00e8 stata addossata a Wally, che vendica il suo protetto congelando il corpo di Inerzia ma mantenendone la mente attiva. Inerzia \u00e8 per sempre tenuto in mostra in una nuova area nel Museo dei Flash, dedicata alla vita di Bart dove passer\u00e0 per sempre il tempo a fissare le statue raffiguranti il lascito delle gesta di Bart come Impulso e Kid Flash.\nIl funerale.\nKeystone City tiene il funerale di Bart in cui Jay Garrick (Flash I), Robin, Cyborg e Wonder Girl fanno gli elogi funebri. Alla fine del proprio discorso, Robin manda in onda un video che Bart aveva fatto poco dopo aver preso il Costume di Kid Flash. In questo video, Bart dice ai suoi amici che non gli importa ci\u00f2 che potrebbe accadergli, perch\u00e9 sarebbe sempre stato orgoglioso di essere un discendente dei Flash, e contento di essere un membro dei Teen Titans. Poco dopo il funerale pubblico, i Teen Titans tengono un funerale privato in cui erigono una statua d'oro di Bart come Kid Flash, accanto alla statua di Superboy.\nDurante l'attacco del Corpo di Sinestro alla Terra, il primo atto di Superman-Prime \u00e8 quello di visitare e dissacrare la tomba di Bart cancellando la scritta \"Uomo pi\u00f9 Veloce del Mondo\" con \"Il pi\u00f9 Stupido Ragazzo Morto\" per vendicarsi del fatto che Bart era stato l'unico ad affrontarlo senza avere paura di lui. Tuttavia nelle edizioni successive nell'ombra di un vicolo adiacente alla tomba di Bart si nota la sagoma di una persona con le vesti lacere e in stato confusionale che ha una certa somiglianza con lo stesso, ma che con sguardo perso si domanda chi sia o perch\u00e9 riconosca la persona ritratta sulla \"sua\" tomba. Non \u00e8 dato sapere per\u00f2 come lo spirito di Bart sia sopravvissuto al suo assassinio ed al Flash Nero.\nPoteri e abilit\u00e0.\nFin dalla nascita Bart ha acquisito una connessione alla Forza della velocit\u00e0, che gli conferisce la capacit\u00e0 di correre sia a velocit\u00e0 supersonica che a una velocit\u00e0 che supera sette volte quella della luce (con la quale pu\u00f2 anche viaggiare nel tempo), dei super riflessi e un'aura che protegge lui e i suoi vestiti dalla frizione dell'aria.\nCome tutte le abilit\u00e0 comuni a tutti i velocisti della DC, quali creare turbini, correre sull'acqua e vibrare attraverso la materia. Bart possiede anche un'aura che lo protegge dall'attrito con l'aria mentre corre. Prima che gli sparassero alla gamba, era molto pi\u00f9 veloce di quanto il Flash corrente fosse stato alla sua et\u00e0.\nBart \u00e8 resistente alle alterazioni nella corrente del tempo e ha l'abilit\u00e0 di ricordare tutto ci\u00f2 che legge, sente o vede (anche a super velocit\u00e0), permettendogli di ricevere informazioni enciclopediche in tempo di bisogno.\nDurante il periodo da Impulso, ha chiesto a Nightwing (Dick Grayson) come fece tempo prima Wally West, di addestrarlo nel combattimento corpo a corpo, conseguendo anche lui ottimi risultati nel giro di pochissimo tempo."}
{"id": "1483634", "revid": "287204", "url": "https://it.wikipedia.org/wiki?curid=1483634", "title": "Verbita", "text": ""}
{"id": "1483635", "revid": "1272592", "url": "https://it.wikipedia.org/wiki?curid=1483635", "title": "Via dei Coronari", "text": "Via dei Coronari \u00e8 una famosa strada di Roma, lunga circa 500 metri, che parte da vicolo del Curato e termina a via di Sant'Agostino nel rione Ponte. Nella via \u00e8 presente anche l'omonimo teatro.\nAppare in numerose opere del cinema italiano, fra cui ad esempio Identificazione di una donna di Michelangelo Antonioni.\nDeve il nome ai venditori di oggetti sacri, in particolare corone del rosario, che qui vendevano la loro merce ai pellegrini in transito sulla via per la Basilica di San Pietro.\nStoria.\nL'origine della strada risale al Medioevo ed era allora denominata \"Via Recta\", dato che essa era una delle poche strade di andamento regolare presenti a Roma in quel tempo; inoltre, era la via pi\u00f9 veloce per raggiungere San Pietro dal Porto di Ripetta. Per questo motivo, la via era molto frequentata dai pellegrini e, di conseguenza, dai venditori di \"corone\" (appunto i \"coronari\", che danno il nome alla strada) e di immagini sacre che qui stabilirono le loro botteghe.\nA partire dall'inizio del XVI secolo la strada e le aree limitrofe erano abitate da alcune tra le principali cortigiane (meretrici di alto bordo) dell'epoca, tra cui le celebri Imperia e Fiammetta.\nSempre in questo periodo la strada viene convenzionalmente divisa in due parti: la prima denominata \"Scorticlaria\", per via dei numerosi venditori di cuoio presenti, e la seconda \"Immagine di Ponte\", per via dell'edicola sacra qui realizzata nel 1523 da Antonio da Sangallo il Giovane sul palazzo del cardinale Serra di Monserrato. L'immagine, che rappresenta una \"Incoronazione della Vergine\"- oggi mal leggibile, ma ancora nella collocazione originaria - fu commissionata da Antonio da Sangallo il Giovane a Perin del Vaga.\nLa via era nota sino agli anni sessanta del Novecento per i numerosi negozi di rigattieri che la caratterizzavano, trasformatisi poi in negozi di antiquariato. Negli anni recenti, il numero di questi ultimi \u00e8 in costante riduzione, man mano che l'antiquariato viene sostituito da generi merceologici di minor pregio (abbigliamento, chincaglierie).\nEdifici notevoli.\nNella via si aprono altre edicole sacre e molte case rinascimentali, fra cui ad esempio la cosiddetta \"casa di Raffaello\" ai numeri 122 e 123. Da ricordare \u00e8 al numero 157 la casa appunto di Fiammetta, amante di Cesare Borgia.\nNotevoli i palazzi sulla via: Palazzo Mancini Lucci all\u201911; Palazzo Bonaventura al 28; Palazzo Salimei al numero 32; Palazzetto Sala Fioravanti al 45; Palazzo Mazzei Del Drago al 147; Palazzetto Mochi al 148.\nDi grande impatto in particolare \u00e8 Palazzo del Drago al numero 44: esso costitu\u00ec la prima residenza a Roma della famiglia principesca di origine viterbese Del Drago e venne costruito nel 1557 su alcune case acquistate. Esso presenta una facciata a bugnato in stucco; al piano terra vi \u00e8 il portale decentrato con bugne a raggiera ed una serie di botteghe; al primo e al secondo piano vi sono nove finestre ravvicinate a due a due, con architrave sorretto da mensole quelle del primo, ad arco sormontato da architrave quelle del secondo piano. Il cornicione sorretto da modiglioni \u00e8 ornato da rosette.\nNell\u2019attigua piazza San Simeone si affaccia infine Palazzo Lancellotti ai Coronari, davanti alla fontana di piazza san Simeone."}
{"id": "1483636", "revid": "1543377", "url": "https://it.wikipedia.org/wiki?curid=1483636", "title": "Contea di Wheatland", "text": "La contea di Wheatland (in inglese Wheatland County) \u00e8 una contea del Montana, negli Stati Uniti. Il suo capoluogo amministrativo \u00e8 Harlowton.\nStoria.\nLa contea fu creata il 22 febbraio 1917.\nGeografia fisica.\nLa contea di Wheatland ha un'area di 3.699 km\u00b2 di cui lo 0,36% \u00e8 coperto d'acqua. Confina con le seguenti contee:"}
{"id": "1483641", "revid": "228587", "url": "https://it.wikipedia.org/wiki?curid=1483641", "title": "Guido Visconti (fisico)", "text": "Biografia.\nLaureatosi in fisica all'Universit\u00e0 dell'Aquila sotto Renato Ricamo nel 1966, ha iniziato e continuato la sua carriera accademica, di docente e ricercatore, interamente all'Aquila, fino al collocamento a riposo, nel 2014.\nHa comunque trascorso periodi di ricerca all'estero, presso l'Universit\u00e0 del Maryland, il Massachusetts Institute of Technology (MIT) ed il National Center for Atmospheric Research (NCAR) nel Colorado. \nDal 1994, \u00e8 ordinario di fisica terrestre all'Universit\u00e0 dell'Aquila, e la sua attivit\u00e0 di ricerca ha riguardato prevalentemente la fisica dell'atmosfera e la meteorologia.\nSocio corrispondente dell'Accademia Nazionale dei Lincei dal 2005, nel 2012 ne \u00e8 divenuto socio nazionale. \nNel 2001, ha fondato e poi diretto il CETEMPS, centro di eccellenza per le tecniche di telerilevamento e modellistica numerica per la previsione di eventi meteorologici severi. \nCollaboratore e consulente per diversi enti statali ed agenzie italiane di ricerca, \u00e8 stato \"principal investigator\" per alcuni progetti della NASA e \"associate investigator\" per il progetto Venus Express. Dal 2007, fa parte del comitato tecnico-scientifico dell'Agenzia Spaziale Italiana, del cui progetto \"Quitsat\" ne \u00e8 partecipe.\nRicerca.\nI suoi principali interessi scientifici riguardano lo studio del clima per mezzo di satelliti, la meteorologia (in particolare, quella ad alta risoluzione) e la chimica dell'atmosfera, concretizzati in pi\u00f9 di 150 pubblicazioni in riviste internazionali, monografie di ricerca, testi universitari, collectanee, libri divulgativi."}
{"id": "1483642", "revid": "729019", "url": "https://it.wikipedia.org/wiki?curid=1483642", "title": "Autocesta A1", "text": "L'autostrada A1 (in croato autocesta A1) \u00e8 un'autostrada della Croazia. Attualmente \u00e8 lunga 483\u00a0km da Zagabria (uscita Lu\u010dko), via Spalato, fino a Porto Tolero. Inizialmente era previsto anche il prolungamento verso sud fino a Ragusa e al confine montenegrino.\nL'A1 \u00e8 generalmente considerata la principale autostrada della Croazia, in quanto connette la parte continentale dello Stato e la sua capitale Zagabria con la parte costiera della Dalmazia e Spalato, la seconda pi\u00f9 grande citt\u00e0 della Repubblica. \u00c8 la prima autostrada moderna del genere che passa attraverso le montagne per buona parte del suo percorso.\nCaratteristiche.\nL'autostrada consta di due corsie e una corsia di emergenza per ogni senso di marcia per tutta la sua lunghezza. Nella galleria Mala Kapela e nella galleria di San Rocco, le seconde canne sono state completate solamente nel 2009.\nOgnuno dei due tunnel connette due zone climatiche: il Mala Kapela connette la zona climatica continentale della Croazia centrale con la zona climatica alpina delle montagne, mentre la galleria di San Rocco connette la zona climatica alpina con quella mediterranea della Dalmazia.\nStoria.\nIl primo tratto da Zagabria a Karlovac fu costruito negli anni settanta. Venne poi in parte ripresa la sua costruzione negli anni novanta quando ebbe inizio lo scavo della galleria di San Rocco. La maggior parte della sua costruzione inizi\u00f2 per\u00f2 nei primi anni 2000, culminando nella grande apertura del 26 giugno 2005 della sezione Karlovac-Spalato. La sezione tra Spalato e \u0160estanovac \u00e8 stata aperta il 27 giugno 2007 e l'anno dopo \u00e8 stata la volta della tratta fino a Rav\u010da, un insediamento del comune di Vergoraz, il 30 giugno 2011 \u00e8 stata aperta la tratta tra Rav\u010da e Vergoraz.\nIl tratto tra Vergoraz e lo snodo di Porto Tolero-Karamati\u0107i (di 16,1 chilometri), nonch\u00e9 il tratto dell'A10 tra il valico di confine con la Bosnia ed Erzegovina e Metkovi\u0107 (di 7,5 chilometri), sono stati aperti al traffico il 20 dicembre 2013.\nSviluppi futuri.\nLa costruzione della sede stradale continuer\u00e0 verso Ragusa.\nSe e come l'A1 continuer\u00e0 oltre Porto Tolero \u00e8 ancora oggetto di dibattito:"}
{"id": "1483651", "revid": "1529788", "url": "https://it.wikipedia.org/wiki?curid=1483651", "title": "Gentrificazione", "text": "Gentrificazione () \u00e8 un concetto sociologico che indica il progressivo cambiamento socioculturale di un'area urbana da proletaria a borghese a seguito dell'acquisto di immobili, e loro conseguente rivalutazione sul mercato, da parte di soggetti abbienti.\nSinteticamente, pu\u00f2 essere definita come processo di imborghesimento di aree urbane un tempo appannaggio della classe operaia, la quale \u00e8 progressivamente rimpiazzata non potendo pi\u00f9 economicamente sostenere i nuovi standard qualitativi del luogo di residenza.\nDescrizione.\nIl termine \"gentrification\" \u00e8 stato introdotto in ambito accademico dalla sociologa inglese Ruth Glass nel 1964 per descrivere i cambiamenti fisici e sociali di un quartiere di Londra seguiti all'insediamento di un nuovo gruppo sociale di classe media. A tal proposito C. Hamnett ha scritto:\nQuesti cambiamenti non si verificano tanto nelle periferie urbane, quanto e soprattutto nei centri storici e nei quartieri centrali, nelle zone con un certo degrado da un punto di vista edilizio e con costi abitativi bassi. Nel momento in cui queste zone vengono sottoposte a restauro e miglioramento urbano, tendono a far affluire nuovi abitanti ad alto reddito e ad espellere i vecchi abitanti a basso reddito, i quali non possono pi\u00f9 permettersi di risiedervi."}
{"id": "1483670", "revid": "1983214", "url": "https://it.wikipedia.org/wiki?curid=1483670", "title": "Autostrada A1", "text": ""}
{"id": "1483672", "revid": "1305772", "url": "https://it.wikipedia.org/wiki?curid=1483672", "title": "Vito Bonventre", "text": "Biografia.\nVito Bonventre, cugino di secondo grado di Joseph Bonanno, divenne un contrabbandiere di successo a New York negli anni del proibizionismo; aiut\u00f2 Bonanno e il clan Magaddino nell'eliminazione della famiglia Buccellato, loro rivale. Successivamente rese i propri servizi di gangster alla famiglia mafiosa di Salvatore Maranzano durante la guerra castellammarese divenendo presto un target della fazione avversaria.\nBonventre viene ucciso dai sicari di Joe Masseria fuori dal proprio garage il 15 luglio del 1930."}
{"id": "1483676", "revid": "599013", "url": "https://it.wikipedia.org/wiki?curid=1483676", "title": "R\u0103de\u0219ti", "text": "Il toponimo R\u0103de\u015fti pu\u00f2 riferirsi a diverse localit\u00e0 della Romania:"}
{"id": "1483677", "revid": "641453", "url": "https://it.wikipedia.org/wiki?curid=1483677", "title": "Brescia Calcio 1998-1999", "text": "Questa pagina raccoglie le informazioni riguardanti il Brescia Calcio nelle competizioni ufficiali della stagione 1998-1999.\nStagione.\nNella stagione 1998-99 il Brescia ha disputato il campionato di Serie B. Come nuovo allenatore viene ingaggiato Silvio Baldini. La squadra chiude il girone d'andata al quinto posto con 32 punti, ad un solo punto dal quarto posto. Nel girone di ritorno, la squadra non riesce a tenere il passo delle prime e termina la stagione al settimo posto con 56 punti, frutto di 14 vittorie, 14 pareggi e 10 sconfitte, lontana 8 punti dal quarto posto. In Coppa Italia, il Brescia viene eliminato al secondo turno dal , dopo avere eliminato l' al primo turno. Il miglior marcatore stagionale \u00e8 stato Dario H\u00fcbner con 23 reti, delle quali 21 segnate in campionato e 2 segnate in Coppa Italia.\nMaglie e sponsor.\nLo sponsor tecnico per la stagione 1998-1999 \u00e8 Garman, mentre lo sponsor ufficiale \u00e8 Ristora."}
{"id": "1483688", "revid": "187109", "url": "https://it.wikipedia.org/wiki?curid=1483688", "title": "Ciclo di krebs", "text": ""}
{"id": "1483689", "revid": "287204", "url": "https://it.wikipedia.org/wiki?curid=1483689", "title": "Balabanesti", "text": ""}
{"id": "1483693", "revid": "1543377", "url": "https://it.wikipedia.org/wiki?curid=1483693", "title": "Eight Miles High", "text": "Eight Miles High \u00e8 un brano musicale composto da Gene Clark, Roger McGuinn e David Crosby, pubblicato come singolo nel marzo del 1966 e inserito poi nell'album \"Fifth Dimension\" del gruppo folk rock statunitense The Byrds.\nIl singolo raggiunse la posizione numero 14 della classifica statunitense \"Billboard Hot 100\" e la numero 24 in Gran Bretagna.\nNel 2004, la rivista \"Rolling Stone\" ha inserito \"Eight Miles High\" alla posizione numero 151 nella lista delle 500 migliori canzoni di sempre da loro redatta.\nIl brano.\nMusicalmente influenzata da Ravi Shankar e John Coltrane, \"Eight Miles High\", insieme alla B-side \"Why\", fu determinante nello sviluppo di stili musicali come il rock psichedelico, il raga rock e lo psychedelic pop. Inoltre, il brano viene spesso citato dai critici come la prima canzone di rock psichedelico in assoluto.\nComposizione.\nIl testo del brano fa riferimento, per la maggior parte, al viaggio in aereo verso Londra fatto dal gruppo nell'agosto 1965 in occasione del loro primo tour britannico. Nonostante gli aerei di linea volino solitamente ad altitudini di non pi\u00f9 di 6 o 7 miglia, la band pens\u00f2 che \"eight miles high\" suonasse meglio come titolo ed in pi\u00f9 ricordasse quello della canzone dei Beatles \"Eight Days a Week\".\nSecondo quanto affermato da Clark, il testo fu principalmente opera sua, con un contributo minore da parte di David Crosby (nello specifico la strofa: \"\u00abRain grey town, known for its sound\u00bb\", un riferimento a Londra come citt\u00e0 simbolo della British invasion che aveva conquistato le classifiche americane dell'epoca).\nAnche se l'idea di base per la canzone era stata discussa durante il volo in Inghilterra, non si materializz\u00f2 che fino al novembre del 1966 quando i Byrds erano in tourn\u00e9e negli Stati Uniti. Cercando di alleviare la noia dei viaggi in pullman tra un concerto e l'altro durante il tour, Crosby aveva comprato delle cassette di musica indiana di Ravi Shankar e gli album jazz di John Coltrane \"Impressions\" e \"Africa/Brass\", che furono ripetutamente suonati sul tour bus. L'influenza di queste registrazioni sulla band si sarebbe manifestata proprio nella musica di \"Eight Miles High\" e della sua B-side \"Why\". \nClark inizi\u00f2 la composizione del testo il 24 novembre 1965, buttando gi\u00f9 qualche idea che poi avrebbe sviluppato successivamente, a seguito di una chiacchierata con Brian Jones, prima di un concerto dei Byrds in supporto ai Rolling Stones. Nei giorni seguenti, Clark svilupp\u00f2 la bozza del testo ampliandola, adattando le parole alla musica e fornendo loro una melodia. Poi Clark mostr\u00f2 la canzone a McGuinn e Crosby, e quest'ultimo sugger\u00ec di arrangiare il brano in modo da incorporare le influenze jazzistiche di Coltrane.\nRegistrazione.\nLa registrazione di \"Eight Miles High\" ebbe luogo il 24 e 25 gennaio 1966, ai Columbia Studios di Hollywood, sotto la guida del produttore Allen Stanton. Lo scrittore John Einarson ha fatto notare che l'influenza del sax di Coltrane e, in particolare, della traccia \"India\" presente sull'album \"Impressions\", pu\u00f2 essere chiaramente rintracciata in \"Eight Miles High\", soprattutto durante l'assolo di McGuinn alla chitarra a dodici corde. In aggiunta, la canzone contiene un'ipnotica linea di basso suonata da Chris Hillman, la chitarra ritmica di Crosby, e le eteree armonie vocali del gruppo.\n\"Eight Miles High\" esibisce anche l'influenza del suonatore di sitar Ravi Shankar, per quel che riguarda la melodia vocale del brano e il suono \"orientale\" della chitarra di McGuinn. Tuttavia, la traccia non contiene il suono del sitar, nonostante i Byrds si fossero portati dietro lo strumento nel corso di una conferenza stampa per promuovere il singolo.\nUna prima versione di \"Eight Miles High\" era stata incisa agli RCA Studios di Los Angeles il 22 dicembre 1965, ma la Columbia Records, l'etichetta dei Byrds, si era rifiutata di pubblicarla perch\u00e9 non era stata registrata in uno studio di propriet\u00e0 della compagnia, e si dovette procedere ad una seconda incisione. Questa primigenia versione originale di \"Eight Miles High\", ritenuta superiore dagli stessi membri dei Byrds rispetto a quella pubblicata, vide la luce nel 1987 sull'album compilation \"Never Before\" e in seguito fu inclusa come bonus track nella ristampa in CD del 1996 dell'album \"Fifth Dimension\".\nPubblicazione e accoglienza.\nCensura USA.\n\"Eight Miles High\" fu pubblicata su singolo il 14 marzo 1966 negli Stati Uniti e il 29 maggio 1966 in Gran Bretagna, raggiungendo la posizione numero 14 della classifica \"Billboard\" Hot 100, e la numero 24 della Official Singles Chart. Dopo la pubblicazione del singolo, la band fu accusata di aver voluto promuovere l'uso di sostanze stupefacenti attraverso il testo del brano e il singolo venne immediatamente messo al bando nelle stazioni radio americane di numerosi Stati e non pi\u00f9 mandata in onda (causando la non entrata della canzone nella top 10 americana). I Byrds e il loro addetto stampa Derek Taylor, continuarono ripetutamente a negare qualsiasi intento provocatorio o inneggiante alla droghe nel testo di \"Eight Miles High\", ma senza troppo successo. Gli strani riferimenti al \"volare alti otto miglia\", furono scambiati per la descrizione metaforica di un viaggio in acido. A posteriori, nei primi anni ottanta, sia Crosby che Clark ammisero che la tematica della canzone non era poi cos\u00ec innocente come avevano originariamente dichiarato all'epoca, e che era stata scritta sotto l'effetto di varie droghe.\nCover.\nIl brano \u00e8 stato soggetto di cover da parte di numerosi artisti tra i quali: The Ventures, Leo Kottke, Emerson, Berry &amp; Palmer sotto il nome di \"3\", Roxy Music, Crowded House, e Ride.\nIl gruppo hardcore punk H\u00fcsker D\u00fc ne fece una versione nel 1984 pubblicata su singolo."}
{"id": "1483697", "revid": "345405", "url": "https://it.wikipedia.org/wiki?curid=1483697", "title": "B\u0103l\u0103b\u0103ne\u0219ti", "text": ""}
{"id": "1483699", "revid": "287204", "url": "https://it.wikipedia.org/wiki?curid=1483699", "title": "Balasesti", "text": ""}
{"id": "1483700", "revid": "19933", "url": "https://it.wikipedia.org/wiki?curid=1483700", "title": "Schult Macmahone", "text": ""}
{"id": "1483704", "revid": "268111", "url": "https://it.wikipedia.org/wiki?curid=1483704", "title": "B\u0103l\u0103\u0219e\u0219ti", "text": ""}
{"id": "1483713", "revid": "17654", "url": "https://it.wikipedia.org/wiki?curid=1483713", "title": "Sanpaolo Banco di Napoli", "text": ""}
{"id": "1483718", "revid": "110157", "url": "https://it.wikipedia.org/wiki?curid=1483718", "title": "Regione del Centro-Sud", "text": "La Regione del Centro-Sud (ufficialmente Centre-Sud, in francese) \u00e8 una delle 13 regioni del Burkina Faso. La capitale della regione \u00e8 Manga.\nProvince.\nLa regione \u00e8 suddivisa in 3 province:"}
{"id": "1483722", "revid": "1272592", "url": "https://it.wikipedia.org/wiki?curid=1483722", "title": "Ylenia Carrisi", "text": "Nota soprattutto in quanto figlia di Al Bano e Romina Power, \u00e8 venuta alla ribalta delle cronache per la sua misteriosa scomparsa. Televisivamente pu\u00f2 essere ricordata anche nel ruolo di valletta della prima edizione del celebre game-show \"La ruota della fortuna\", condotto da Mike Bongiorno su Canale 5, andata in onda dal 5 marzo al 25 giugno del 1989. Nel 1983 recit\u00f2 una parte nel film \"Champagne in paradiso\" di Aldo Grimaldi che vedeva come protagonisti i suoi genitori. Nel 1987 esord\u00ec come cantante in duetto con la madre nel brano \"Abbi fede\", tratto dall'album \"Libert\u00e0!\".\nBiografia.\nParentele.\nYlenia Carrisi era la figlia primogenita di Al Bano e Romina Power. I nonni materni erano l'attore statunitense Tyrone Power e la consorte messicana Linda Christian. Aveva tre fratelli minori: Yari Marco (nato nel 1973), Crist\u00e8l (nata nel 1985), Romina Jr. Jolanda (nata nel 1987) e due fratellastri, che per\u00f2 non ha mai conosciuto in quanto nati molti anni dopo la sua scomparsa, frutto della relazione del padre con Loredana Lecciso: Jasmine (nata nel 2001) e Albano Jr. detto Bido (nato nel 2002).\nLa partenza dall'Italia.\nMentre frequentava il corso di letteratura presso il King's College London inizi\u00f2 a nutrire il proposito di girare il mondo in solitaria, munita solo di uno zaino e del suo diario. Nel luglio del 1993, appena atterrata a Roma di ritorno dal primo viaggio in famiglia a New Orleans, disse al padre che a ottobre sarebbe partita per il Belize perch\u00e9 voleva scrivere un libro sugli artisti di strada e i senzatetto e - come racconta Al Bano - quella era la zona da dove partivano gli artisti di strada per andare proprio a New Orleans. Decise cos\u00ec di prendere una pausa dagli studi e vendette alcuni oggetti per autofinanziarsi il viaggio sognato, iniziando con il Sudamerica. Dopo qualche settimana dalla sua partenza, nel periodo natalizio, Yari, fratello minore di Ylenia, decise di raggiungerla per farle una sorpresa. Arriv\u00f2 in Belize, dove la sorella alloggiava, ma scopr\u00ec di essere arrivato con \"24 ore di ritardo\", in quanto la ragazza si era gi\u00e0 diretta a New Orleans, citt\u00e0 in cui poi sarebbe misteriosamente scomparsa pochi giorni dopo.\nLa misteriosa scomparsa.\nL'ultimo dialogo di Ylenia con la famiglia risale al 1\u00ba gennaio 1994 (31 dicembre 1993 in Louisiana a causa del fuso orario), con una chiamata partita dal telefono del LeDale Hotel di New Orleans, presso il quale era arrivata il giorno precedente, diretta a casa. Tale telefonata sembra essersi svolta in modo del tutto tranquillo con la madre Romina e forse con altri membri della famiglia, a differenza della chiamata del giorno precedente, conclusasi bruscamente dopo una discussione con il padre Al Bano, contrariato dal fatto che la figlia si trovasse nuovamente a New Orleans, citt\u00e0 nella quale circa sei mesi prima Ylenia aveva conosciuto il trombettista di strada Alexander Masakela; proprio Masakela lasci\u00f2 sempre forti sospetti nei genitori della ragazza, e difatti fu il primo accusato della sua scomparsa.\nAl di l\u00e0 del viscerale astio della celebre coppia nei confronti dell'uomo, ci sono molti motivi per considerare Masakela implicato nella scomparsa di Ylenia. I due alloggiarono nella stessa stanza del LeDale Hotel, ma Masakela non denunci\u00f2 mai la sua assenza; in seguito dichiar\u00f2 che avevano dormito in letti separati durante il pernottamento in hotel e che Ylenia rifiut\u00f2 di avere rapporti sessuali con lui, nonostante le sue insistenze. Masakela aveva infatti gi\u00e0 avuto precedenti per droga e abusi sessuali ed era conosciuto come un guru. Ylenia sembrava essere affascinata da lui, tanto da chiamarlo \u00abil mio maestro\u00bb e da affermare che lui le aveva aperto\u00ab orizzonti intellettuali completamente nuovi\u00bb. Fu vista per l'ultima volta in hotel il 6 gennaio 1994: la proprietaria dell'albergo, Cindee Dale, dichiar\u00f2 che Ylenia usc\u00ec verso mezzogiorno, lasciando quasi tutti i suoi effetti personali (zaino, appunti, passaporto, macchina fotografica, bagagli e vestiti) e non torn\u00f2 mai pi\u00f9. Masakela invece rimase fino al 14 gennaio, quando mostr\u00f2 al personale dell'hotel il passaporto della Carrisi e tent\u00f2 di saldare il conto della stanza utilizzando i suoi assegni turistici.\nFu a quel punto che i responsabili dell'hotel chiamarono la polizia: Masakela inizialmente dichiar\u00f2 di non sapere dove si trovasse la ragazza, ma di credere che stesse bene. Tuttavia, poche settimane dopo, una sua ex fidanzata denunci\u00f2 l'uomo per stupro e la polizia ebbe cos\u00ec il permesso giuridico di indagare maggiormente nella sua vita. Masakela venne arrestato il 31 gennaio, salvo essere rilasciato dopo meno di due settimane per mancanza di prove. Romina sostenne sempre che Masakela aveva fatto sparire sua figlia facendola entrare in un giro sporco simile alla \"tratta delle bianche\", probabilmente dapprima drogandola e segregandola da qualche parte.\nLa testimonianza considerata pi\u00f9 attendibile \u00e8 quella di Albert Cordova, guardiano notturno dell'Audubon Aquarium of the Americas, il quale rifer\u00ec di aver visto il 6 gennaio 1994 alle 23:30 circa una ragazza bionda gettarsi nel Mississippi: \u00abEra seduta sulla banchina di legno con le gambe penzoloni. Bionda, carina, di et\u00e0 fra i 18 e i 24 anni. Indossava una giacchetta scura e un vestito con dei disegni, forse dei fiori, che le arrivava fin sotto il ginocchio. Aveva un\u2019espressione molto triste, depressa. Guardava il fiume. In quella striscia di parco che corre lungo il fiume \u00e8 proibito fermarsi di notte: la si pu\u00f2 solo attraversare. Cos\u00ec appena l'ho vista da lontano mi sono avvicinato fino a uno, due metri. Tutto \u00e8 durato non pi\u00f9 di 30-60 secondi. Le ho detto: 'Non puoi stare l\u00ec, devi muoverti'. 'Non importa - mi ha risposto - tanto io appartengo comunque alle acque' e con un balzo si \u00e8 tuffata nel Mississippi. Le ho gridato di tornare indietro, ma \u00e8 come se non volesse sentirmi. Continuava a nuotare sicura verso il centro del fiume, senza paura. Quando ho visto che si allontanava sempre di pi\u00f9 sono corso a chiamare un agente della polizia fluviale. Insieme abbiamo continuato a urlare, inutilmente. Poi d'improvviso, forse per un crampo provocato dal freddo, ha cominciato a dibattersi, a chiedere aiuto: \u00e8 andata gi\u00f9 una prima volta, una seconda. Un barcone di passaggio ha creato una specie di mulinello. La ragazza \u00e8 andata gi\u00f9 di nuovo, ma questa volta non \u00e8 riemersa. L'abbiamo cercata per ore, con tre motoscafi della polizia e due elicotteri. Non c'\u00e8 stato niente da fare\u00bb.\nIn un primo momento Albert Cordova riconobbe come somigliante alla ragazza annegata la quindicenne Brooke Susanne Javins di Morgantown (nella Virginia Occidentale). Questa versione rimase credibile fino al 28 gennaio seguente, quando si scopr\u00ec che questa ragazza era viva; allora il detective Ronald Brink del New Orleans Police Department mostr\u00f2 a Cordova delle foto recenti di Ylenia e a quel punto l'uomo disse che la giovane che aveva visto secondo lui era proprio la figlia di Al Bano Carrisi e Romina Power. Non \u00e8 mai stato provato che si trattasse effettivamente di Ylenia e nessuno dei corpi ritrovati nel Mississippi nei mesi seguenti fu identificato come il suo. Ci\u00f2 nonostante, le autorit\u00e0 di New Orleans credono che fosse lei e anche Al Bano ha sempre dichiarato di credere al racconto del guardiano. In particolare, sarebbe stata una frase, \u00ab\"io appartengo alle acque\u00bb\", a convincere Al Bano che la ragazza vista da Cordova fosse proprio Ylenia perch\u00e9, come racconta lui stesso, quella era la stessa frase che pronunciava sempre da bambina quando si tuffava.\nAnche la dinamica dell'incidente descritta da Cordova suon\u00f2 subito familiare ad Al Bano: nella sua autobiografia dichiar\u00f2 infatti che qualche mese prima aveva gi\u00e0 rischiato la vita per colpa di Masakela, gettandosi nel Mississippi sotto l'effetto della marijuana, ma in quell'occasione riusc\u00ec a salvarsi. Sempre secondo Al Bano fu proprio la droga a trascinarla nell'abisso che avrebbe portato alla sua scomparsa: durante il loro primo soggiorno a New Orleans improvvisamente Ylenia scapp\u00f2 via dall'hotel dove erano alloggiati, fermando i tassisti e gridando \"Quell'uomo vuole farmi del male!\", indicando proprio Al Bano. Fu in quel momento che il cantante cap\u00ec che la figlia si drogava, aggiungendo che quella sera aveva un appuntamento proprio con Masakela, conosciuto la sera prima. In un'altra occasione, sempre secondo Al Bano, Ylenia gli confess\u00f2 di aver fumato marijuana, nonostante avesse sempre detestato il fumo.\nLe ricerche.\nLe rivelazioni nel 2011 e 2013 grazie a \"Chi l'ha visto?\".\nNell'autunno del 2011 la trasmissione \"Chi l'ha visto?\" ha rivelato per la prima volta la testimonianza di una ragazza di New Orleans che per anni fu vittima di violenze psicofisiche da parte di Masakela, che la tenne rinchiusa e lontana dalla famiglia. Riguardo all'esperienza disse che non era in grado di intendere e di volere, che era come stregata, sotto l'effetto di un incantesimo, che sapeva di stare facendo del male alla propria famiglia, ma nonostante ci\u00f2 non riusciva ad allontanarsi da lui. Alla domanda dell'inviato: \u00abTi drogava?\u00bb, la donna, di nome Sharon, rispose: \u00abNon lo so, \u00e8 probabile. Lui mi passava sempre da bere, nei bicchieri, nelle bottiglie...\u00bb e riguardo a Ylenia ha detto: \u00abNon so niente della ragazza italiana, tranne quello che ho letto sui giornali, ma crederei che sia rimasta vittima di lui anche solo per il fatto di aver semplicemente parlato con lui!\u00bb.\nQuesta testimonianza arrivava di seguito a quella di un uomo, anch'egli musicista, che ha conosciuto di vista Masakela e che lo descrisse ripetutamente come \u00abun violento e un vigliacco, uno che tratta malissimo le donne. Le usa, le violenta, le attira con i suoi discorsi, offre loro da bere e mette droga nei loro bicchieri, poi una volta stordite le violenta. A una ha fatto del male per anni, le spegneva anche le sigarette addosso\u00bb. L'avvocato che nel 1994 difese Masakela, negli stessi servizi del programma, riguardo alle frequenti e numerosissime scomparse di giovani donne avvenute in citt\u00e0, in particolare a quella di Ylenia, afferm\u00f2: \u00abLa polizia di New Orleans non era in grado, come non lo \u00e8 tuttora, di occuparsi della situazione. Se se ne fosse occupata l'FBI, le cose sarebbero andate in modo diverso\u00bb.\nAlbert Cordova \u00e8 morto nel 2006. Masakela invece, come appurato da \"Chi l'ha visto?\", nel 2013 era ancora vivo e facilmente rintracciabile telefonicamente. Usa dal 2009 dei documenti falsi, diversi da quelli dell'epoca della scomparsa di Ylenia, che riportano una data di nascita spostata dieci anni pi\u00f9 avanti (nel 1951), oltre a un diverso nome e cognome.\nLe opinioni contrastanti e opposte dei genitori.\nLa madre Romina, insieme a gran parte della famiglia, a tutto il 2011 riteneva Ylenia ancora in vita, o che comunque non sia morta nel Mississippi. Al Bano gi\u00e0 nel 2005, come riportato anche nel libro autobiografico \"\u00c8 la mia vita\", si \u00e8 dichiarato convinto del racconto della guardia giurata, poich\u00e9 \"non ci sono altre piste da seguire\", attribuendo la scomparsa a un presunto uso di stupefacenti; uso che la madre Romina dubita fortemente essere mai esistito, non escludendo per\u00f2 la possibilit\u00e0 che la figlia sia stata drogata.\nNel 2011 il settimanale tedesco \"Freizeit Revue\" pubblic\u00f2 un'intervista al capo della polizia di New Orleans, secondo cui Ylenia sarebbe viva e si troverebbe a Saint Anthony, un convento greco-ortodosso di Phoenix, in Arizona. Questa rivelazione \u00e8 stata prontamente bocciata da Al Bano come una \"vergognosa speculazione\", in quanto non \u00e8 la prima volta che giornali e televisioni montano delle bufale sull'argomento in modo tale da vendere copie e acquisire ascolti.\nIl 19 giugno 2011 il fratello di Ylenia, Yari, intervistato dal giornalista Fabio Marchese Ragona per Canale 5, ha ipotizzato che la sorella potesse essere ancora viva dicendo: \u00abNon credo alle storie raccontate dai giornali, ma sono aperto, credo ancora che Ylenia possa essere in giro. Non credo per niente a quella storia che si sono inventati del fiume che fa buchi da tutte le parti\u00bb.\nDichiarazioni di Keith Hunter Jesperson.\nSecondo quanto riferito da un detective esperto di \"cold case\", Dennis Haley, l'assassino seriale Keith Hunter Jesperson (noto come \"Happy Face Killer\"), canadese, condannato a tre ergastoli in Oregon, avrebbe riconosciuto la foto di Ylenia, sostenendo che fosse una delle sue vittime, una giovane donna mai identificata e che si faceva chiamare Suzanne (stesso nome usato da Ylenia), Suzy o Susan; egli l'avrebbe aggredita e uccisa mentre Ylenia faceva l'autostop nei pressi di una stazione di servizio a Tampa. Le autorit\u00e0 della Florida hanno disposto il test del DNA sui resti; a tal fine il DNA del padre Al Bano \u00e8 stato prelevato e inviato negli Stati Uniti, per verificare se si trattasse dell'italiana oppure di un'altra ragazza bionda, una quindicenne statunitense scomparsa nello stesso periodo. I profili sono stati confrontati con le ossa di una donna, ritrovate ad Holt il 15 settembre 1994. La confessione di Jesperson risaliva al 1996, ma solo con la realizzazione di un identikit mostrato all'uomo, molto simile a quello di Ylenia, lo sceriffo di Palm Beach sarebbe riuscito a riaprire l'indagine, in quanto l'assassino ricordava molto vagamente l'aspetto della vittima. Romina Power ha invece chiesto il silenzio stampa sulla vicenda. Il test del DNA ha dato per\u00f2 esito negativo.\nLa richiesta di dichiarazione di morte presunta.\nNel gennaio 2013 Al Bano ha presentato istanza di dichiarazione di morte presunta della figlia Ylenia al tribunale di Brindisi. Romina Power si \u00e8 dichiarata \u00abprofondamente amareggiata\u00bb da questa decisione dell'ex marito. La morte presunta di Ylenia in data 31 dicembre 1993 \u00e8 stata infine dichiarata il 1\u00ba dicembre 2014 con sentenza da parte del tribunale di Brindisi."}
{"id": "1483723", "revid": "266224", "url": "https://it.wikipedia.org/wiki?curid=1483723", "title": "Treno rapido", "text": "Il treno rapido (individuato dalla sigla R sull'orario ferroviario) \u00e8 stato un treno delle Ferrovie dello Stato italiane che effettuava servizio diurno veloce su medie e lunghe distanze e con poche fermate intermedie anche attraversando pi\u00f9 regioni contigue della penisola italiana; non ha niente a che vedere con la sigla R oggi usata per i treni regionali.\nStoria.\nLa categoria di \"treno rapido\" nacque nel 1931 per venire incontro alle categorie di viaggiatori pi\u00f9 abbienti che intendevano recarsi nelle localit\u00e0 di lavoro o trasferirsi per affari nelle capitali o nelle citt\u00e0 pi\u00f9 importanti. Nelle linee a traffico pi\u00f9 intenso i treni rapidi erano spesso costituiti da convogli di carrozze di 1\u00aa classe e vetture ristorante. In seguito venne aggiunta anche la seconda classe. Su alcune linee ferroviarie vennero realizzati anche con automotrici singole o a comando multiplo e a tale scopo, nel dopoguerra, vennero usate soprattutto ALn 990 e in seguito ALn 773 ed 873.\nL'immissione in servizio degli elettrotreni ETR 200 alla fine degli anni trenta e degli ETR 300 nonch\u00e9 del Binato Breda negli anni cinquanta e successivamente delle elettromotrici ALe 601 forn\u00ec per la categoria materiale rotabile di prim'ordine.\nPer la trazione dei treni rapidi vennero di massima utilizzate le migliori e pi\u00f9 veloci locomotive a vapore ed elettriche.\nI treni Rapidi di maggior lusso e comodit\u00e0 sono stati i Trans Europ Express che hanno effettuato servizio per 30 anni (dal 1957 al 1987) in sette paesi europei, tra cui l'Italia. Erano treni di sola prima classe, con servizio ristorante e aria condizionata, per i quali fu costruito materiale rotabile apposito, con livrea unificata (rosso/giallo) e velocit\u00e0 di 200\u00a0km/h.\nLa categorizzazione di \"rapido\" rimase in uso fino alla fine degli anni ottanta quando venne gradualmente sostituita dalla categoria pi\u00f9 internazionale di InterCity. Dalla fine degli anni '90 la categoria di treni pi\u00f9 veloci si chiama Eurocity in Europa ed Eurostar Italia in Italia e dal 1997 la categoria tecnica di maggior valore su Rete Ferroviaria Italiana (RFI) \u00e8 chiamata EuroStar (sigla: ES*) cui appartengono i treni commerciali Frecciarossa, Frecciargento e Frecciabianca di Trenitalia e Italo di Nuovo Trasporto Viaggiatori; il nome InterCity resta, ma \u00e8 attribuito a categoria di treni inferiore come qualit\u00e0 del materiale rotabile, velocit\u00e0 e con maggior numero di fermate."}
{"id": "1483724", "revid": "256896", "url": "https://it.wikipedia.org/wiki?curid=1483724", "title": "Regione dell'Est (Burkina Faso)", "text": "La regione dell'Est (ufficialmente Est, in francese) \u00e8 una delle 13 regioni del Burkina Faso. La capitale della regione \u00e8 Fada N'gourma. La regione si trova all'estremit\u00e0 sudorientale del Paese, al confine con Togo, Benin e Mali.\nProvince.\nLa regione \u00e8 suddivisa in 5 province:"}
{"id": "1483726", "revid": "2008491", "url": "https://it.wikipedia.org/wiki?curid=1483726", "title": "Super-rock Rettore - Le sue pi\u00f9 belle canzoni", "text": "Super-rock Rettore - Le sue pi\u00f9 belle canzoni \u00e8 la prima raccolta della cantante Donatella Rettore, pubblicata nel 1982, dall'etichetta Ariston, con cui l'artista chiuder\u00e0 qualche mese pi\u00f9 tardi.\nDescrizione.\nLa raccolta del 1982, distribuita dalla Ricordi, il cui copyright SIAE per le edizioni musicali appartiene quasi per intero proprio alla partnership Ariston/Senso Unico (tranne i due pezzi in inglese, di cui sono responsabili Intersong e RCA), si colloca, all'interno della discografia di Rettore, tra il 6\u00ba e il 7\u00ba album, esattamente tra l'ultimo LP edito dalla Ariston, \"Kamikaze Rock 'n' Roll Suicide\", e \"Far West\", il primo lavoro pubblicato dalla nuova etichetta CGD.\nLa raccolta, arrangiata e diretta da Pinuccio Pirazzoli e prodotta da Roberto Dan\u00e8, comprende 10 brani, di cui 2 inediti, usciti anche in formato 45 giri, e 8 del periodo 1979 - 1981.\nI due nuovi brani, \"This time\" e \"M'\u00e8 scoppiata la testa\" costituiscono, rispettivamente, il lato A e il lato B del singolo, che \u00e8 anche la colonna sonora del film \"\"Cicciabomba\", interpretato dalla stessa Rettore). Mentre \"M'\u00e8 scoppiata la testa\" viene scritto dalla coppia Rettore/Rego, che firma 8 dei 10 brani inseriti nella compilation, la canzone del lato A, \"This time\", \u00e8 scritta da Kerr e Osborne e viene collocata come primo brano della raccolta.\nGli 8 altri brani sono tratti dai tre album Ariston del triennio 1979-1981: tre da Brivido Divino (\"Splendido splendente\", \"Eroe\" e \"Brivido\"), due da Magnifico Delirio (\"Benvenuto\" e \"Kobra)\" e tre da Estasi Clamorosa del 1981 (\"Remember,\" \"Estasi\" e \"Donatella).\"\nTracce.\nLato A\nLato B"}
{"id": "1483730", "revid": "228587", "url": "https://it.wikipedia.org/wiki?curid=1483730", "title": "Corni", "text": ""}
{"id": "1483732", "revid": "729019", "url": "https://it.wikipedia.org/wiki?curid=1483732", "title": "Raml\u00f6sa", "text": "Raml\u00f6sa \u00e8 una marca di acque minerali, parte del gruppo Carlsberg. Sgorga da una sorgente all'interno del Raml\u00f6sa Brunnspark, localizzato nella parte meridionale dell'area svedese di Helsingborg. Le fonti Raml\u00f6sa sono utilizzate dal 1707. Acqua molto diffusa nell'Europa settentrionale, \u00e8 considerata un'acqua minerale di qualit\u00e0 esportata in tutto il mondo. Oltre alla classica acqua naturale o gassata, Raml\u00f6sa ha introdotto una serie di acque aromatizzate a diversi gusti: pera, limone, melograno, cactus, caco/pompelmo ed altre."}
{"id": "1483733", "revid": "287204", "url": "https://it.wikipedia.org/wiki?curid=1483733", "title": "Ramlosa", "text": ""}
{"id": "1483737", "revid": "287204", "url": "https://it.wikipedia.org/wiki?curid=1483737", "title": "Cosmesti", "text": ""}
{"id": "1483740", "revid": "1924342", "url": "https://it.wikipedia.org/wiki?curid=1483740", "title": "Love Don't Live Here Anymore", "text": "Love Don't Live Here Anymore \u00e8 un singolo del gruppo musicale Rose Royce, pubblicato nel 1978.\nCover di Madonna.\nNel 1984 Madonna ha realizzato una cover della canzone, all'interno dell'album \"Like a Virgin\".\nNel 1995 la canzone viene inserita nella raccolta di ballate \"Something to Remember\" in una versione definita \"Piano mix\". Viene perci\u00f2 lanciato in quell'anno, 10 anni dopo la sua incisione, il singolo del brano a livello mondiale. Viene realizzato anche un video per la canzone che vede Madonna muoversi in una stanza.\nIl singolo.\nIl singolo del brano \u00e8 stato lanciato solo per il mercato giapponese nel 1986, raggiungendo la\nposizione n.2."}
{"id": "1483741", "revid": "1873140", "url": "https://it.wikipedia.org/wiki?curid=1483741", "title": "Francesco Luserna Rorengo di Ror\u00e0", "text": "Biografia.\nFrancesco Luserna Rorengo di Ror\u00e0, figlio di Gaspare Luserna Rorengo, marchese di Ror\u00e0 e conte di Castiglione, e di Anna Maria dei conti Filippi, era membro di una delle illustri famiglie nobili piemontesi e si laure\u00f2 ancora in giovent\u00f9 in teologia ed in lettere.\nNel 1764 fu eletto vescovo di Ivrea, ma il suo incarico in questa sede dur\u00f2 solo quattro anni, in quanto venne successivamente proposto dal re di Sardegna alla sede arcivescovile di Torino.\nEletto arcivescovo guid\u00f2 l'arcidiocesi torinese dal 1768 al 1778 e si distinse come uno dei maggiori arcivescovi della sede torinese del XVIII secolo, assieme al successore Vittorio Costa d'Arignano.\nIl 21 settembre 1772 consacr\u00f2, inaugurandola, la completata Chiesa di Santa Pelagia (Torino).\nProposto per la porpora cardinalizia, ma ormai malato e minato nel corpo e nello spirito, si spense a Torino il 14 marzo 1778.\nGenealogia episcopale.\nLa genealogia episcopale \u00e8:"}
{"id": "1483742", "revid": "1305772", "url": "https://it.wikipedia.org/wiki?curid=1483742", "title": "Superstitious", "text": "Superstitious \u00e8 una canzone del gruppo musicale svedese Europe, pubblicata come singolo di lancio del quarto album in studio del gruppo, \"Out of This World\" nel 1988.\nIl brano ottenne buoni piazzamenti in classifica, segnalandosi come l'ultimo singolo di rilevante successo nella carriera del gruppo. Durante le esibizioni dal vivo del periodo 1990-92, gli Europe includevano una parte di \"No Woman, No Cry\" di Bob Marley come medley in mezzo alla canzone.\nIl singolo.\n\u00c8 stato il primo singolo estratto dall'album \"Out of This World\". Il brano ha un ritmo moderato e una melodia orecchiabile e allegra, con le tastiere sempre in primo piano che in alcuni punti sembrano richiamare le melodie aggressive del precedente album. \u00c8 inoltre il primo singolo registrato con il nuovo chitarrista Kee Marcello, che si esibisce in questa canzone in uno dei suoi assoli pi\u00f9 celebri. Il testo parla degli effetti deleteri della superstizione. Designata come l\"'erede\" della precedente \"megahit\" \"The Final Countdown\", \"Superstitious\" riusc\u00ec a scalare la maggior parte delle classifiche mondiali, ma non riusc\u00ec a toccare dappertutto la \"top ten\". Raggiunse comunque il primo posto in Svezia e Norvegia, il nono in Svizzera e il decimo in Italia. Ottenne inoltre la nona posizione nella statunitense Mainstream Rock Songs, superando \"The Final Countdown\" che in tale classifica si era fermata solo al diciottesimo posto. A tutt'oggi non ha una fama paragonabile alla traccia che l'ha preceduta, nonostante rimanga comunque una delle canzoni pi\u00f9 riconoscibili e popolari degli Europe.\nVideo musicale.\nIl video musicale del brano, diretto da Nick Morris, \u00e8 stato filmato in un vecchio castello a Long Island, New York.\nTracce.\nLato B.\nIl lato B del singolo \u00e8 \"Lights and Shadows\", brano anch'esso incluso nell'album \"Out of This World\"."}
{"id": "1483744", "revid": "916580", "url": "https://it.wikipedia.org/wiki?curid=1483744", "title": "Cosme\u0219ti", "text": ""}
{"id": "1483746", "revid": "124123", "url": "https://it.wikipedia.org/wiki?curid=1483746", "title": "Gaitelgrima di Capua", "text": " \nFiglia di Atenolfo I di Capua, divenne la seconda moglie di Guaimario II di Salerno quando questi, principe di Salerno dal 901 al 946, decise di stringere un'alleanza con Capua, citt\u00e0 successivamente annessa ai suoi domini. Dal matrimonio nacque Gisulfo I di Salerno."}
{"id": "1483747", "revid": "36296439", "url": "https://it.wikipedia.org/wiki?curid=1483747", "title": "Principe di Salerno", "text": ""}
{"id": "1483748", "revid": "1428919", "url": "https://it.wikipedia.org/wiki?curid=1483748", "title": "Costache Negri", "text": "In suo onore venne chiamato il comune di Costache Negri, nel distretto di Gala\u021bi."}
{"id": "1483752", "revid": "1543377", "url": "https://it.wikipedia.org/wiki?curid=1483752", "title": "Contea di Powell (Montana)", "text": "La contea di Powell (in inglese Powell County) \u00e8 una contea del Montana, negli Stati Uniti. Il suo capoluogo amministrativo \u00e8 Deer Lodge.\nStoria.\nLa contea fu creata il 31 gennaio 1901.\nGeografia fisica.\nLa contea di Powell ha un'area di 6.042 km\u00b2 di cui lo 0,29% \u00e8 coperto d'acqua. Confina con le seguenti contee:"}
{"id": "1483753", "revid": "287204", "url": "https://it.wikipedia.org/wiki?curid=1483753", "title": "Grivita", "text": ""}
{"id": "1483754", "revid": "188323", "url": "https://it.wikipedia.org/wiki?curid=1483754", "title": "Air-box", "text": ""}
{"id": "1483756", "revid": "1543377", "url": "https://it.wikipedia.org/wiki?curid=1483756", "title": "Scatola dell'aria", "text": "La scatola dell'aria, la scatola filtro o air-box \u00e8 un contenitore con funzione di gestione dell'aria in ingresso al sistema d'alimentazione, all'interno normalmente contiene il filtro dell'aria, in pratica serve a gestire e regolare il flusso d'aria per la miscela \"aria/carburante\" poi diretta al motore.\nSpesso nei motori usati in competizioni sportive, al fine di raggiungere ottimizzazioni di rendimento a scapito della durata stessa degli organi meccanici, la scatola dell'aria non contiene filtri ed \u00e8 conformata per ottimizzare la velocit\u00e0 d'approvvigionamento dell'aria richiesta dalla combustione del motore.\nTipologia.\nDi queste scatole ne esistono vari tipi:\nAd aria calma.\nCostituisce il primo tipo di scatola filtro ed \u00e8 stato usato abbondantemente dal 1950 dopo che si \u00e8 scoperta la sua utilit\u00e0, perch\u00e9 tale scatola permette che l'aria diretta al motore non abbia un moto turbolento e soprattutto che il motore possa aspirarla pi\u00f9 facilmente, con uno sforzo minore.\nQuesti vantaggi sono dati perch\u00e9 l'aria si trova ad essere priva di turbolenze dentro questa scatola, inoltre si pu\u00f2 sfruttare la risonanza di Helmholtz per poter migliorare il rendimento volumetrico a un dato regime, inoltre rispetto ai sistemi privi dell'air-box si evitano le depressioni nel condotto d'aspirazione, che causano una maggiore difficolt\u00e0 nel riempimento del cilindro nella sua fase d'aspirazione, difficolt\u00e0 generate dall'inerzia dell'aria, che si muove (in direzione opposta rispetto al mezzo) in modo da creare zone di depressione in prossimit\u00e0 dei condotti d'aspirazione.\nAd aria in pressione.\nQuesto tipo di scatola, ideato in quanto le scatole filtro originali iniziavano ad avere ingombri eccessivi (con conseguenti difficolt\u00e0 a trovar loro giusto spazio nel vano motore), sfrutta invece la pressione aerodinamica che si genera durante la marcia del veicolo: grazie a prese/convogliatori d'aria disposte nella parte anteriore del mezzo, l'aria viene pompata nella scatola con una maggiore pressione, con conseguente migliore rendimento del motore e ingombri nettamente inferiori.\nL'aria infatti, avendo verso opposto a quello della marcia del mezzo, viene forzata dentro il motore per via della sua inerzia costringendone l'ingresso nella scatola (airbox). Questo lieve aumento della pressione interna, oltre a migliorare il riempimento del cilindro e il conseguente aumento della potenza, aumenta anche la capacit\u00e0 di filtraggio attraverso il filtro dell'aria, ripercuotendosi in un allungamento della vita del motore stesso e diminuendone l'usura a causa della minori quantit\u00e0 di impurit\u00e0 e pulviscolo aspirati.\nAd aria raffreddata e deumidificata.\nNella scatola filtro aria (AIR-BOX) viene installato un evaporatore collegato all'impianto del condizionatore dell'autovettura. Questo apparato permette di abbassare la temperatura dell'aria e l'umidit\u00e0 dell'aria stessa (anche in inverno). I vantaggi che si possono ottenere sono sia nella migliore erogazione della potenza del motore che nella riduzione della formazione dei NOx e CO2.\nInfatti la potenza erogabile da un motore a combustione interna \u00e8 influenzata, in modo significativo, dai fattori ambientali quali la pressione, la temperatura e l'umidit\u00e0 dell'aria, in quanto ne modificano il coefficiente di riempimento.\nAccorgimenti.\nPer le scatole filtro esistono vari accorgimenti:\nVantaggi.\nI vantaggi nell'uso dell\"'Air-box\" sono:\nSvantaggi.\nQuesto sistema ha un unico svantaggio:\nApplicazioni particolari.\nL'air-box \u00e8 stato usato come telaio da parte della Ducati, pi\u00f9 precisamente sulla Ducati Desmosedici GP9 (2009), costruito in fibra di carbonio, poi successivamente venne provato anche in alluminio.\nNote.\n Progetto Europeo AIR-BOX AUTOMOTIVE 2014"}
{"id": "1483760", "revid": "1494169", "url": "https://it.wikipedia.org/wiki?curid=1483760", "title": "Grivi\u021ba", "text": "Il toponimo Grivi\u021ba pu\u00f2 riferirsi a diverse localit\u00e0 della Romania:\nCon questo nome sono inoltre indicati:"}
{"id": "1483761", "revid": "767487", "url": "https://it.wikipedia.org/wiki?curid=1483761", "title": "Ghost Son", "text": "Ghost Son \u00e8 un film del 2006, diretto da Lamberto Bava.\nLa trama ha non poche affinit\u00e0 con uno degli ultimi film girati da Mario Bava, \"Schock\".\nTrama.\nStacey e Mark sono giovani e profondamente innamorati. Vivono da soli nell'isolata fattoria di Mark, con l'unica compagnia di \"misteriose\" presenze che aleggiano nella zona. Accade per\u00f2 che Mark muore, ma Stacey \u00e8 convinta che il suo amato non l'abbandoner\u00e0 mai. Infatti, in sogno, Mark le compare e passano una notte d'amore appassionato. Ritornata alla realt\u00e0 Stacey scopre di essere davvero incinta.\nDopo la nascita di Martin, per Stacey \u00e8 l'inizio di un incubo infinito. La realt\u00e0 si confonde con la fantasia e con i ricordi, in un interminabile turbinio di allucinazioni e sconvolgenti deliri. E intanto un incredibile sospetto si affaccia sulla sua coscienza: e se il bimbo che Stacey ha dato alla luce, fosse davvero il figlio di un fantasma?\nStacey scopre che l'anima di Mark \u00e8 bloccata sulla terra da lei, dal suo troppo amore e che l'unico modo che lui conosce per averla ancora con s\u00e9 \u00e8 ucciderla e sta usando il loro figlio a tale scopo.\nIn un complesso finale Stacey riesce a salvare il suo bambino e anche l'anima di Mark mentendogli nel gridargli che non lo ama pi\u00f9 e che anzi lo odia, lui cos\u00ec scompare trovando la pace.\nDieci anni dopo Stacey e Martin tornano in quella casa che avevano abbandonato e lei confessa di amare ancora Mark, di non aver mai smesso e che mai smetter\u00e0."}
{"id": "1483763", "revid": "287204", "url": "https://it.wikipedia.org/wiki?curid=1483763", "title": "Ivesti", "text": ""}
{"id": "1483764", "revid": "136053", "url": "https://it.wikipedia.org/wiki?curid=1483764", "title": "Chiabrera", "text": ""}
{"id": "1483765", "revid": "133248", "url": "https://it.wikipedia.org/wiki?curid=1483765", "title": "Ive\u0219ti", "text": "Il toponimo Ive\u0219ti pu\u00f2 riferirsi a diverse localit\u00e0 della Romania:"}
{"id": "1483767", "revid": "1869172", "url": "https://it.wikipedia.org/wiki?curid=1483767", "title": "Gaitelgrima di Benevento", "text": " \nFiglia di Pandolfo II di Capua e sorella di Pandolfo IV, fu la seconda moglie di Guaimario III di Salerno. Quattro i figli della coppia di cui si conserva memoria: "}
{"id": "1483773", "revid": "228587", "url": "https://it.wikipedia.org/wiki?curid=1483773", "title": "Movileni", "text": "Il toponimo Movileni pu\u00f2 riferirsi a diverse localit\u00e0 della Romania:"}
{"id": "1483782", "revid": "268111", "url": "https://it.wikipedia.org/wiki?curid=1483782", "title": "Munteni", "text": "Il toponimo Munteni fa parte della denominazione di diverse localit\u00e0 della Romania:"}
{"id": "1483786", "revid": "365417", "url": "https://it.wikipedia.org/wiki?curid=1483786", "title": "Clorinda Corradi", "text": "\u00c8 uno dei pi\u00f9 celebri contralti italiani della prima met\u00e0 dell'Ottocento. Alcune delle sue interpretazioni, tra cui quella di Luigi V di Francia in \"Ugo, Conte di Parigi\" di Donizetti, sono le prime mai realizzate per quell'opera. Ha cantato in Italia, Spagna, Cuba, Stati Uniti, Per\u00f9 e Cile.\nLa famiglia di origine.\nClorinda proveniva da una famiglia di nobilt\u00e0 cittadina (i Corradi erano stati aggregati al Secondo Ceto Nobile di Urbino nel 1749) che alla fine del Settecento aveva aderito al governo napoleonico: uno zio di Clorinda (Giovan Battista Corradi) era stato deputato della citt\u00e0 di Urbino nel 1797.\nQuesto coinvolgimento della famiglia determin\u00f2 gravi conseguenze economiche e sociali per i suoi membri all'indomani della Restaurazione Pontificia.\nBiografia.\nClorinda Corradi nacque a Urbino il 27 novembre 1804, figlia del nobile Filippo e della nobile signora Vittoria Peroli (v. Palazzo Peroli a Urbino).\nPer le gravi liti giudiziarie, soprattutto con la famiglia Albani, con cui i Corradi avevano instaurato importanti interessi economici (fabrica delle Spille, gestione di enfiteusi), Clorinda dovette per necessit\u00e0 darsi giovanissima alla vita di teatro. Divenne una nota cantante (contralto). A diciannove anni uscita dalla scuola dell'abile maestro di canto Filippo Celli esord\u00ec nel modesto teatro di Recanati (carnevale 1823) riscuotendo un grande successo, sostenendo la parte della protagonista dell'Italiana in Algeri e ne La Cenerentola di Gioacchino Rossini. \u201cLa prima donna \u00e8 una bella figura sul teatro piena di freschezza e di giovent\u00f9.\u201d Cos\u00ec scriveva il conte Carlo Leopardi, dando ragguaglio dell'esecuzione di queste opere a suo fratello, il grande poeta:\n\"\u201c\u00c8 poi amabile, perch\u00e9, non essendo ancora corrotta s'investe dei sentimenti puri, come l'amore, l'amor patrio, con tutto il fuoco di un naturale Romagnolo (!), e con una schiettezza tale che pare assolutamente esprimere il vero. Queste son le doti, che le passeranno insieme col giungere delle altre, il maggior possesso del palco, del canto ecc.\u201d.\"\nAl Teatro San Marco di Livorno nel 1824 con Elisabetta Manfredini e Raffaele Pantanelli \u00e8 Amaltea in Mos\u00e8 in Egitto e Publio Ebuzio ne \"I baccanali di Roma\" di Pietro Generali (compositore).\nMa le altre doti arrivarono senza che queste passassero; infatti, dopo soli due anni di tirocinio, la giovane artista merit\u00f2 di essere chiamata alla Pergola di Firenze (1825); e da allora in poi ricevette scritture per quasi tutti gli altri principali teatri d'Italia.\nAl Teatro La Fenice di Venezia nel 1829 \u00e8 Neocle ne L'assedio di Corinto con Giuditta Grisi e Giovanni Battista Verger e Leonora nella prima assoluta di Rosmonda d'Inghilterra (Coccia) con Verger, la Grisi e Marietta Brambilla.\nAl Teatro Donizetti di Bergamo nel 1829 con Verger \u00e8 Gionata in \"Jefte\" di Generali e Leodato in Gli arabi nelle Gallie.\nAl Teatro Comunale di Bologna nel 1829 \u00e8 Gionata in \"Il voto di Jefte\" di Generali, Romeo in Giulietta e Romeo (Vaccaj), Arsace in Semiramide (Rossini) con Giuditta Pasta e Domenico Reina e la protagonista in Tancredi (opera) con la Pasta e Reina.\nAl Teatro Regio di Parma con Eugenia Tadolini nel 1829 \u00e8 Romeo in \"Giulietta e Romeo\" e nel 1830 \"Tancredi\" e Faliero in Bianca e Falliero.\nNella primavera del 1830, quando non aveva che 26 anni, eseguiva al Teatro della Cannobiana di Milano Felicia ne Il crociato in Egitto con Verger, Isoliero ne il Conte Ory di Rossini, nuova per quella citt\u00e0, in compagnia dei gi\u00e0 celebri Gilbert Duprez, Mariani e Galli, Arsace in Aureliano in Palmira con Verger, Zadig in \"Zadig e Astartea\" di Vaccai e Jenny nel successo della prima assoluta di \"Donna Bianca d'Avenello\" di Stefano Pavesi ottenendo le lodi del severo critico della Gazzetta di Milano, che rilevava in lei \u201cbella voce, buon metodo, sentimento ed anima\u201d. Altri giornali esaltavano anche l'estensione della sua voce, pregio che si era gi\u00e0 manifestato ai suoi primi uditori. \u201cHa (la Corradi) un potere di voce di una estensione straordinaria\u201d. Cos\u00ec Carlo Leopardi in un'altra lettera a Giacomo Leopardi:\n\u201cFigurati che la Bandi di cui raccontano che alcuni inglesi comprarono il cadavere per esaminare la costruzione, da cui risultava la molteplicit\u00e0 prodigiosa delle sue carde, aveva due tuoni meno di questa, che ha due ottave e due tuoni limpidi, e pi\u00f9, sforzandosi\u2026\u2026.. Il maestro mi ha fatto vedere sul pianoforte, che ella ha, considerando in chiave di violino dal G solreut con due tagli in collo sotto le righe fino al B mi con un taglio in collo sopra le righe e, in caso di bisogno, arriva anche al C solfaut e al C solfaut diesis. La sua chiave \u00e8 di contralto, per cui \u00e8 scritta la sua parte nella Cenerentola; e t'assicuro che \u00e8 un gusto il vedere quel temerario uomo di Rossini cos\u00ec ben rivaleggiato e messo al dovere\".\nDopo aver calpestato festeggiatissima i teatri pi\u00f9 prestigiosi di mezza Italia ed aver raccolto successi in Spagna nel 1832-33, si trasfer\u00ec nell'America del Sud nell'autunno del 1835 da cui non fece pi\u00f9 ritorno.\nLa vita in America.\nTra il 1835 ed il 1840 la Compagnia Lirica del Pantanelli sotto la denominazione di Havana Company risiedette a Cuba spostandosi per le stagioni liriche sia a New Orleans, sia a in altri luoghi. Nella primavera e nell'estate del 1837 e nell'inverno del 1842 la Compagnia Lirica di Raffaele Pantanelli con Clorinda Corradi (contralto), Teresa Rossi (soprano) e Nestore Corradi si esib\u00ec a New Orleans. Rimasero a Cuba per circa 5 anni fino alla fine del 1839 ottenendo sempre successi principalmente con opere di Gioacchino Rossini, Gaetano Donizetti e Vincenzo Bellini. Il 2 settembre del 1840 la Compagnia diretta da Raffaele Pantanelli, marito della Corradi, dove lavorava come scenografo anche il fratello Nestore Corradi si trasfer\u00ec da L'Avana in Per\u00f9 debuttando a Lima con Giulietta e Romeo. Successivamente si trasfer\u00ec insieme a tutta la Compagnia Lirica in Cile (inizio 1844).\nA Santiago debuttarono il 2 aprile 1844 nel teatro dell'Universit\u00e0 con \"I Capuleti e i Montecchi\" di Bellini, opera che indicava un cambio estetico nel pubblico: dal bel canto si passava a Giuseppe Verdi nel 1850. Lo sviluppo commerciale e le ricchezze minerarie scoperte di recente in Cile, avrebbero avuto un effetto benefico per quanto riguarda la lirica. Nel 1844 venne infatti costruito a Valpara\u00edso un enorme e lussuoso teatro d'opera con milleseicento posti e fu inaugurato nel dicembre dello stesso anno, quando la compagnia Pantanelli debutt\u00f2 in questa citt\u00e0. I cantanti integrati nella compagnia continuarono a lavorare in Cile fino al 1856. Clorinda Corradi Pantanelli si ritir\u00f2 dalle scene nel 1856. Ma poi avendo il marito Raffaele Pantanelli di Jesi, mediocre cantante, investito i propri risparmi in un'impresa azzardata con una societ\u00e0 francese, per fallimento di questa perse quasi ogni cosa. Aveva allora circa 50 anni, n\u00e9 poteva sperar pi\u00f9 nulla nella sua professione.\nMa se le era venuta meno la voce, le restava ancora l'arte, patrimonio che non si perde negli anni; e trov\u00f2 di che vivere per s\u00e9 e per la famiglia, accettando nel 1861 l'ufficio di maestra di Canto che le fu offerto dal Conservatorio Nazionale di Santiago del Cile.\nSi ritir\u00f2 nel 1873 e tre parlamentari cileni chiesero che le fosse conferita una pensione particolare riferendo in parlamento \u201c\"...En la \u00e9poca de su gloria art\u00edstica, muchos de sus lauros conquistados por el esfuerzo y el trabajo de su gloria art\u00edstica, ornaron, como joyas de precio, las ofrendas que tributaban la caridad a la viudez enferma y a la orfandad desvalida. La noble artista hac\u00eda de su arte una esperanza consoladora que curaba el dolor y que tomaba bajo su amparo a la miseria\". Ebbe un figlio, cui pose il nome di Romeo dalla bella opera belliniana che fu uno dei cavalli di battaglia del suo repertorio, ed una figlia, Alaide Pantanelli Gaytan, che si dedic\u00f2 all'arte coreografica.\nLa Corradi mor\u00ec a Santiago del Cile il 29 giugno 1877 quasi in miseria.\nUn quadro di Clorinda \u00e8 conservato in Santiago del Cile nel Museo di Arte Contemporanea e rappresenta Clorinda sulla scena della Norma di Bellini opera del noto pittore francese Raymond Monvoisin. Altri suoi ritratti sono conservati in musei del Cile e del Per\u00f9.\nElenco dei teatri in cui comparve.\nQuesto elenco \u00e8 desunto dai libretti delle opere da lei cantate e dai giornali del tempo:\nIl teatro La Rep\u00fablica, situato a Santiago del Cile, il cui nome \u00e8 in onore della Rivoluzione Francese, fu inaugurato nel 1848 con un'opera in cui la stessa Clorinda Corradi cant\u00f2. Il Teatro venne distrutto da un incendio il 18 ottobre 1858. Anche il Grande Teatro Victoria a Valparaiso venne inaugurato nel 1844 con Giulietta e Romeo, in cui una parte principale era affidata a Clorinda. Anche questo teatro, all'epoca il pi\u00f9 grande del Sud America, venne distrutto da un incendio, nel 1878."}
{"id": "1483789", "revid": "916580", "url": "https://it.wikipedia.org/wiki?curid=1483789", "title": "Rediu", "text": "Il toponimo Rediu pu\u00f2 riferirsi a diverse localit\u00e0 della Romania:"}
{"id": "1483791", "revid": "124123", "url": "https://it.wikipedia.org/wiki?curid=1483791", "title": "Gaitelgrima di Salerno (Altrude)", "text": "Figlia di Guaimario III di Salerno e Gaitelgrima, sorella di Guaimario IV di Salerno, Guido di Sorrento e Pandolfo di Capaccio, nel 1047 spos\u00f2 Drogone d'Altavilla, primo conte di Puglia e Calabria. Il marito mor\u00ec per una congiura pochi anni pi\u00f9 tardi, nel 1051, dopo che Gaitelgrima aveva dato alla luce due femmine (Rocca ed Eremburga) ed un figlio maschio, Riccardo.\nRimasta vedova, in seconde nozze and\u00f2 in moglie al fratello e successore di Drogone, Umfredo d'Altavilla. Dal matrimonio nacque Umfreda, che and\u00f2 sposa a Basileo Spadafora."}
{"id": "1483792", "revid": "168713", "url": "https://it.wikipedia.org/wiki?curid=1483792", "title": "Santerno (fiume)", "text": ""}
{"id": "1483794", "revid": "1543377", "url": "https://it.wikipedia.org/wiki?curid=1483794", "title": "Salento (Colombia)", "text": "Salento \u00e8 un comune della Colombia facente parte del dipartimento di Quind\u00edo.\nLa citt\u00e0 \u00e8 famosa per un tipo di palma, detta della cera, che nasce solo in questo posto e che \u00e8 anche la pi\u00f9 alta al mondo, gli esemplari possono arrivare a pi\u00f9 di 60 metri d'altezza.\nGeografia fisica.\nSalento \u00e8 situata nella parte nordorientale del dipartimento; confina con i dipartimenti di Risaralda (a nord) e Tolima (a est) e si trova 24\u00a0km a nord-est della capitale dipartimentale Armenia. Salento sorge a 2200\u00a0m di altitudine, ha un clima caldo e umido, tipicamente equatoriale.\nStoria.\nSalento \u00e8 il pi\u00f9 giovane municipio del dipartimento e l'unico comune fondato. In epoca coloniale, dove oggi sorge il paesino vi era un importante strada, il \"Camino del Quind\u00edo\" che collegava Popay\u00e1n con Bogot\u00e0. Nel 1830, Sim\u00f3n Bol\u00edvar percorse la strada e, per il suo cattivo stato e per l'importanza strategica, ordin\u00f2 che fosse riparata. Tuttavia, il lavoro non ebbe inizio fino al 1842, dopo la Guerra di los Supremos, per interessamento del generale Pedro Alc\u00e1ntara Herr\u00e1n. Prigionieri politici, provenienti da Panama, Antioquia e Cauca furono deportati in questa zona per costruire la strada.\nIl sito divenne una colonia penale denominata Barcinales. Tuttavia, il principale insediamento era in Boqu\u00eda (fondato nel 1851), dove il ruscello Boqu\u00eda si unisce al fiume Quind\u00edo. Famiglie di prigionieri si insediarono a Boqu\u00eda, vi costruirono le loro case e svilupparono aziende agricole lungo il fiume Quind\u00edo nel valle del Cocora. \nIntorno al 1854 uno straripamento del fiume Quind\u00edo distrusse l'insediamento di Boqu\u00eda. I sopravvissuti ricostruirono le loro case a Barcinales, mantenendo il nome Boqu\u00eda per il nuovo insediamento. Nel 1864 un censimento indicava che Boqu\u00eda aveva 581 abitanti di cui 148 agricoltori, 2 carpentieri, 1 fabbro, 11 medici, 1 avvocato, 2 sarti, 4 operai, 11 commercianti e 11 orologiai.\nNel 1865 Boqu\u00eda fu dichiarata ufficialmente \"comune\" e il suo nome fu cambiato di nuovo in \"Villa Nueva Salento\". Il nome \u00e8 stato dato in onore di Salento, citt\u00e0 mitologica fondata da Idomeneo re di Creta (Virgilio, Eneide III 400).\nEconomia.\nL'economia del comune si basa sulle piantagioni di caff\u00e8. Tuttavia, si coltivano anche patate, frumento, legumi e nell'altopiano andino, mele, pesche, mais, fagioli, banane, canna da zucchero e manioca."}
{"id": "1483795", "revid": "104458", "url": "https://it.wikipedia.org/wiki?curid=1483795", "title": "Altrude", "text": ""}
{"id": "1483799", "revid": "916580", "url": "https://it.wikipedia.org/wiki?curid=1483799", "title": "Schela", "text": "Il toponimo Schela pu\u00f2 riferirsi a diverse localit\u00e0 della Romania:"}
{"id": "1483800", "revid": "1318658", "url": "https://it.wikipedia.org/wiki?curid=1483800", "title": "Pasargade", "text": "Pasargade (in latino \"Pasargadae\", in persiano: \u067e\u0627\u0633\u0627\u0631\u06af\u0627\u062f) \u00e8 una citt\u00e0 dell'antica Persia; il sito archeologico \u00e8 stato inserito nel 2004 nell'elenco dei Patrimoni dell'umanit\u00e0 dell'UNESCO. Secondo alcune tavolette con iscrizioni in cuneiforme ritrovate nella vicina Persepoli, il nome originale della citt\u00e0 era \"Batrakata\u0161\"; il nome odierno deriva dalla traslitterazione in greco antico del toponimo in antico persiano \"P\u00e2thrag\u00e2da\", il cui significato \u00e8 incerto.\nStoria.\nLe rovine di Pasargade si trovano circa quaranta chilometri a nordest di Persepoli, nella provincia iraniana di Fars; essa fu la prima capitale dell'Impero achemenide, fondata da Ciro il Grande nel 546 a.C., fino a che il centro di comando del regno non venne spostato a Persepoli.\nL'odierno sito archeologico si estende su una superficie di 1,6 chilometri quadrati e al suo interno include una struttura comunemente creduta essere il mausoleo di Ciro, la fortezza di Toll-e Takht (situata sulla cima di una collina), e le rovine di due palazzi reali con i loro giardini, uno dei primi esempi di giardino persiano che la storia registri. Recenti ricerche hanno mostrato come le fondamenta degli edifici di Pasargade fossero state progettate per resistere ad un terremoto che sarebbe classificato come di settima magnitudo nella scala Richter.\nIl monumento pi\u00f9 famoso di Pasargade \u00e8 la tomba di Ciro il Grande. Essa \u00e8 costruita su sei alti gradini che conducono alla sepoltura vera e propria, la cui camera \u00e8 lunga 3.17 metri e larga 2.11 ed ha un'entrata bassa e stretta. Bench\u00e9 non ci siano prove certe per l'identificazione della tomba con quella di Ciro II di Persia, gli antichi storici greci riportarono che questa era la convinzione di Alessandro Magno, il quale rese omaggio al mausoleo dopo il saccheggio e la distruzione di Persepoli. Flavio Arriano riporta nel II secolo d.C. (quindi molto dopo la morte di Alessandro Magno) che il macedone ordin\u00f2 ad Aristobulo, uno dei suoi luogotenenti, di entrare nell'edificio; qui egli trov\u00f2 un letto d'oro, una tavola apparecchiata, una bara dorata, alcuni paramenti ornati di pietre preziose ed un'iscrizione. Oggi non \u00e8 visibile alcuna iscrizione e vi \u00e8 un certo disaccordo sull'esatta interpretazione del testo.\nDurante la Conquista islamica della Persia, quando l'esercito arabo si trov\u00f2 di fronte alla tomba decise di distruggerla, poich\u00e9 essa era considerata in contrasto con i principi dell'Islam. L'edificio si salv\u00f2 grazie al fatto che i suoi guardiani riuscirono a convincere il comandante dell'esercito che la tomba non era stata costruita in onore di Ciro il Grande, bens\u00ec della madre del re Salomone. Come risultato di ci\u00f2 l'iscrizione venne cambiata con un versetto del Corano e la costruzione stessa venne conosciuta in seguito come \"Qabr-e Madar-e Sulaiman\", cio\u00e8 la tomba della madre di Salomone, nome ampiamente diffuso ancor oggi.\nStoria recente.\nA partire dalla met\u00e0 degli anni novanta del XX secolo vi \u00e8 stata una sempre maggior preoccupazione legata alla proposta di costruire una diga presso la vicina citt\u00e0 di Sivand. La localizzazione del progetto, posta fra le rovine di Persepoli e di Pasargade, ha fatto temere ad un gran numero di archeologi e di iraniani che il lago artificiale che si sarebbe venuto a creare avrebbe inondato le rovine di questi due siti archeologici, problema ritenuto ancor maggiore per Pasargade a causa della sua posizione geografica. Gli scienziati coinvolti nel progetto al contrario sostengono che non vi saranno problemi di questo tipo poich\u00e9 i due siti si trovano ben al di sopra della linea costiera del lago.\nLa preoccupazione maggiore da parte degli archeologi consiste nell'effetto dell'umidit\u00e0 dell'aria, che inevitabilmente sar\u00e0 incrementata dalla presenza del lago. Bench\u00e9 gli esperti del Ministero dell'Energia iraniano sostengano che questo aumento sar\u00e0 compensato dal controllo del livello dell'acqua del lago, tutti concordano nel dire che l'accresciuta umidit\u00e0 provocher\u00e0 un aumento nel deterioramento delle rovine di Pasargade.\nIl 19 aprile 2007 ha avuto inizio la costruzione della diga."}
{"id": "1483801", "revid": "287204", "url": "https://it.wikipedia.org/wiki?curid=1483801", "title": "Smardan", "text": ""}
{"id": "1483804", "revid": "916580", "url": "https://it.wikipedia.org/wiki?curid=1483804", "title": "Sm\u00e2rdan", "text": "Il toponimo Sm\u00e2rdan pu\u00f2 riferirsi a diverse localit\u00e0 della Romania:"}
{"id": "1483807", "revid": "1904508", "url": "https://it.wikipedia.org/wiki?curid=1483807", "title": "Maria Isabella di Borbone-Spagna", "text": "Biografia.\nInfanzia.\nNata al Palazzo reale di Madrid, Maria Isabella era l'undicesima figlia di Carlo IV di Spagna, e di sua moglie, Maria Luisa di Parma, nipote di Luigi XV di Francia. I suoi nonni paterni erano Carlo III di Spagna e Maria Amalia di Sassonia. I suoi nonni materni erano il duca Filippo I di Parma e la principessa Luisa Elisabetta di Francia. I suoi nonni erano fratelli, entrambi figli di Filippo V di Spagna, e della sua seconda moglie, Elisabetta Farnese.\nIl padre di Maria Isabella era considerato da molti come intellettualmente pigro e piuttosto credulone. Anche se mantenne una figura di un monarca assoluto, egli lasci\u00f2 gli affari di governo nelle mani della moglie e del primo ministro Manuel Godoy. Sua madre, la regina Maria Luisa, dominava completamente suo marito. La nascita di Maria Isabella coincise con l'ascesa di Godoy, che provoc\u00f2 l'impopolarit\u00e0 di Maria Luisa. I loro nemici li accusarono di essere amanti. Girarono voci che affermavano che Maria Isabella fosse la figlia del giovane Godoy, che divenne primo ministro nel 1792.\nL'infanzia di Maria Isabella coincise con gli eventi della rivoluzione francese e le turbolenze politiche in Spagna. A causa del comportamento dei suoi genitori, ella non ricevette una buona istruzione.\nNel dicembre del 1800, Luciano Bonaparte arriv\u00f2 in Spagna come nuovo ambasciatore francese. Attraverso di lui, la regina Maria Luisa offr\u00ec Maria Isabella in sposa a Napoleone Bonaparte nel mese di aprile 1801.\nMatrimonio.\nAnsiosa di trovare una corona per Maria Isabella, nella primavera 1801 sua madre ebbe l'idea di farla sposare con il principe Francesco di Napoli e di Sicilia, la cui moglie, l'arciduchessa Maria Clementina d'Austria, ancora in vita, doveva morire di parto nel mese di novembre dello stesso anno.\nL'idea nacque dal diplomatico francese, che era stato ambasciatore a Madrid e a Napoli. Il suo piano era quello di portare il Regno di Napoli, alleato con l'Inghilterra e ostile alla Francia, nella recente formazione dell'alleanza franco-spagnolo, proponendo un rapporto pi\u00f9 stretto tra le due famiglie attraverso doppi matrimoni. L'Infanta Maria Isabella e suo fratello maggiore, Ferdinando, principe delle Asturie, avrebbero sposato i loro cugini di primo grado: Maria Antonia di Napoli e Francesco, duca di Calabria. L'idea fu accolta dal re Ferdinando IV di Napoli, che voleva migliorare i suoi rapporti con il re di Spagna, suo fratello maggiore. La moglie, Maria Carolina d'Austria, che odiava la Francia e diffidava della Spagna per la sua buona volont\u00e0 verso Napoleone, si oppose. I contratti dei due matrimoni furono firmati a Aranjuez nel mese di aprile 1802.\nIl 6 luglio 1802, a Madrid, Maria Isabella spos\u00f2 per procura il suo primo cugino Francesco principe di Napoli e della Sicilia. Il 4 ottobre a Barcellona i due si sposarono di persona. I festeggiamenti durarono fino al 12 ottobre, quando Maria Isabella part\u00ec per la volta di Napoli.\nPrincipessa ereditaria.\nMaria Isabella non fece una buona impressione al suo arrivo alla corte di Napoli. A differenza delle sue sorelle, Maria Isabella aveva lineamenti regolari, ma sembrava ancora pi\u00f9 giovane dei suoi tredici anni. La principessa fu descritta come \"piccola e rotonda come una palla\". La suocera, la regina Maria Carolina, era stata molto attaccata alla prima moglie di suo figlio, che era anche sua nipote. Maria Isabella diede all luce il primogenito Ferdinando all'et\u00e0 di quindici anni e partor\u00ec altri undici figli. Essa non si interess\u00f2 mai di politica.\nLa vita di Maria Isabella fu profondamente segnata dalle azioni di Napoleone Bonaparte. Dopo essere stato incoronato imperatore dei francesi, nel dicembre 1804, Napoleone procedette ad espandere il suo potere nella penisola italiana. Temendo per la sua corona, re Ferdinando si un\u00ec alla terza coalizione contro Bonaparte. Le truppe napoleoniche sconfissero gli eserciti alleati ad Austerlitz, nel dicembre del 1805, e a Campotenese. A seguito di queste vittorie, le forze di Napoleone occuparono il Regno di Napoli nel 1806. L'imperatore diede la corona di Napoli al fratello Giuseppe Bonaparte, e quattro anni dopo al cognato Gioacchino Murat.\nMaria Isabella, con il resto della famiglia reale, dovette fuggire da Napoli riparando in Sicilia nel febbraio 1806. Nonostante i ripetuti tentativi di Murat di invadere l'isola, il re Ferdinando e Maria Carolina mantennero il loro status e potere in Sicilia sotto la protezione delle truppe britanniche. Il vero potere in Sicilia poggiava su Lord William Bentinck, comandante delle truppe britanniche sull'isola. Bentinck stabil\u00ec una costituzione e priv\u00f2 Ferdinando di ogni potere.\nNel 1812, il marito fu nominato reggente. Maria Isabella non venne coinvolta nelle complesse vicende siciliane della corte napoletana in esilio a Palermo. Francesco si scontr\u00f2 con l'aristocrazia dell'isola che si opponeva alle nuove tasse per finanziare la guerra contro la Francia, sostenendo un elevato grado di autonomia. Privata della sua influenza, la regina Maria Carolina fu esiliata in Austria nel 1813, dove mor\u00ec nel 1814.\nDuchessa di Calabria.\nNel 1815, sotto la protezione austriaca, Ferdinando torn\u00f2 a Napoli. Ivi soppresse la Costituzione siciliana e un\u00ec i suoi due regni in quello delle Due Sicilie nel 1816, conferendo a Francesco il titolo di Duca di Calabria, come erede dei due regni. Servendo come luogotenente in Sicilia (1815-1820), Francesco e Maria Isabella rimasero in Sicilia, facendo, in rare occasioni, visita alla corte a Napoli.\nAnche se aveva lasciato la Spagna in tenera et\u00e0, Maria Isabella rimase affettivamente attaccata alla sua famiglia e al suo paese natale. Nell'autunno del 1818, visit\u00f2 i suoi genitori che vivevano in esilio a Roma. Assist\u00ec la madre quando ella mor\u00ec nel gennaio 1819. L'influenza di Maria Isabella fu determinante nelle scelte matrimoniali delle sue figlie, di cui quattro (su sei) sposarono membri della famiglia reale spagnola.\nNel luglio 1820, Francesco e Maria Isabella ritornarono a Napoli. Durante i successivi quattro anni il suocero di Maria Isabella regn\u00f2 come un monarca assoluto all'interno del suo dominio, non concedendo riforme costituzionali.\nRegina consorte delle Due Sicilie.\nIl 4 gennaio 1825, il suocero, re Ferdinando I, mor\u00ec e Francesco sal\u00ec al trono. Maria Isabella divenne Regina consorte. Fin dall'inizio, Francesco I si comport\u00f2 molto diversamente, dal principe liberale che era stato, come erede della corona e il suo breve regno fu essenzialmente reazionario.\nNel suo nuovo ruolo di regina consorte, Maria Isabella non ebbe alcun peso politico. Non aveva n\u00e9 l'ambizione n\u00e9 interesse di essere d'aiuto al marito, che, dal canto suo, aveva un carattere placido. A causa delle numerose gravidanze, Maria Isabella aument\u00f2 molto di peso e i suoi lineamenti regolari scomparvero. Maria Isabella era descritta dai contemporanei come frivola, infantile ma di buon cuore. Amava il teatro, i balli e le feste pubbliche. Semplice e generosa, era pi\u00f9 popolare di suo marito.\nLa coppia reale visse circondata da soldati, sempre nel timore di una rivoluzione. La loro sicurezza era garantita dalle truppe austriache di stanza a Napoli, ma il pagamento delle truppe fu un pesante fardello per le casse dello Stato e la ragione principale per l'alto debito pubblico.\nIn occasione delle nozze della figlia Maria Cristina con suo fratello Ferdinando VII di Spagna, Maria Isabella riusc\u00ec a convincere il marito a intraprendere il lungo viaggio per la Spagna. I sovrani viaggiarono via terra, partendo il 28 settembre 1829. Sulla loro strada, visitarono Papa Pio VIII a Roma. A Grenoble incontrarono la duchessa di Berry, che fu felice di rivedere i genitori dopo tredici anni di separazione. Il matrimonio della figlia Maria Cristina con Ferdinando VII venne celebrato il 25 gennaio 1830. Sulla via del ritorno, i sovrani delle Due Sicilie si ritrovarono ancora una volta con la duchessa di Berry, che li present\u00f2 al figlio del duca di Bordeaux a Chambord. Maria Isabella e suo marito si recarono a Parigi, dove furono intrattenuti dal re Carlo X di Francia. Il 30 luglio ritornarono a Napoli. Dopo il loro ritorno, la salute del re si deterior\u00f2. Francesco mor\u00ec l'8 novembre 1830.\nRegina Madre delle Due Sicilie.\nAlla morte del marito, il figlio primogenito Ferdinando divenne il nuovo re. All'insaputa di lei, Maria Isabella era al centro di un complotto ordito dal principe Vincenzo Ruffo della Scaletta e dal duca Pietro Ugo delle Favare. La loro intenzione era quella di nominare Maria Isabella reggente del regno, destituendo il figlio conservatore dal trono per almeno un paio d'anni. Il complotto fu scoperto e soppresso immediatamente dal giovane re. Ferdinando II, timido e tranquillo, si dimostr\u00f2 per\u00f2 pi\u00f9 energico del padre e del nonno, svolgendo i doveri del regno con pi\u00f9 determinazione. Il rapporto tra Maria Isabella e Ferdinando II era freddo.\nNei primi anni di vedovanza, Maria Isabella era ancora giovane. Circondata da molti ammiratori, aveva un debole per i bei funzionari pi\u00f9 giovani di lei. Secondo le voci di corte, ebbe numerosi amanti. Il suo comportamento la fece diventare un facile bersaglio per i libelli, il che esasperava il figlio Ferdinando. Maria Isabella tratt\u00f2 con gentilezza la nuora Maria Cristina di Savoia, che spos\u00f2 Ferdinando il 21 novembre 1832. La nuova regina fece riconciliare madre e figlio.\nNel 1835, Maria Isabella inizi\u00f2 una relazione con il barone Peter von Schmuckher, un ufficiale austriaco sposato. Fu una relazione passionale e turbolenta. Alla morte della moglie di Schmuckher nel 1837, Maria Isabella aveva intenzione di sposarlo. Quando l'ambizioso barone rivendic\u00f2 il titolo e i privilegi dovuti a un amante reale come condizione per convolare a nozze, Maria Isabella rifiut\u00f2, facendo appello al figlio Ferdinando per liberarsi dell'ex amante. Il re espulse Schmuckher da Napoli nel gennaio 1838.\nUltimi anni e morte.\nNel gennaio del 1836, Maria Isabella serv\u00ec da madrina al nipote Francesco, duca della Calabria. Nel marzo dello stesso anno, il principe di Capua contrasse un matrimonio morganatico. Ferdinando II non perdon\u00f2 il fratello in fuga. Il principe di Capua rimase in esilio permanente in Inghilterra. Maria Isabella non rivide mai pi\u00f9 il figlio.\nSiccome Maria Isabella era determinata a risposarsi, suo figlio, il re Ferdinando II, le consegn\u00f2 un elenco con i nomi dei giovani nobili del regno tra cui scegliere. Alla fine la regina madre scelse Francesco del Balzo dei duchi di Presenzano, nobile di Capua, insignito in occasione del matrimonio del titolo di conte su cognome (1805-1882), generale della Guardia di Palazzo'. La cerimonia ebbe luogo il 15 gennaio 1839. La sposa aveva cinquanta anni, mentre lo sposo ne aveva trentaquattro. Dopo le nozze, Maria Isabella e Francesco si ritirarono dalla corte e si trasferirono a Capodimonte, poi, nella nuova propriet\u00e0 del \"villino Ruffo\", allo Scudillo di Capodimonte, acquistato dalla regina madre e donato al giovane marito morganatico.\nMaria Isabella mor\u00ec il 13 settembre 1848, all'et\u00e0 di 59 anni.\nDiscendenza.\nL'infanta Maria Isabella e re Francesco I delle Due Sicilie ebbero dodici figli:"}
{"id": "1483808", "revid": "125210837", "url": "https://it.wikipedia.org/wiki?curid=1483808", "title": "Alfredo Fiorini", "text": "Biografia.\nPrimo di quattro figli, Alfredo nacque e crebbe in una famiglia cattolica e frequent\u00f2 sin dall'infanzia i gruppi giovanili dell'Azione cattolica (della quale il padre Elio fu per molti anni presidente parrocchiale) e degli scout di Terracina.\nFrequent\u00f2, spinto dalla volont\u00e0 di diventare medico, il liceo classico \"Leonardo da Vinci\" di Terracina e poi l'Universit\u00e0 di Siena, dove si laure\u00f2 in medicina il 23 luglio 1980.\nGi\u00e0 nel 1972 Alfredo inizi\u00f2 ad entrare in contatto con gli ambienti missionari e a conoscere la realt\u00e0 dell'Africa a cui si appassiona. In quell'anno partecipa a un campo di lavoro, organizzato dall'associazione \"Mani Tese\" e successivamente d\u00e0 vita ad un gruppo missionario nella sua citt\u00e0 che si occupa della raccolta di materiali e denaro a favore del Terzo mondo.\nPresa la laurea, super\u00f2 l'esame di Stato per accedere alla professione il 9 ottobre 1980 ed entr\u00f2 come medico chirurgo all'Accademia Navale di Livorno, frequentando contemporaneamente il servizio militare nella Marina Militare. In seguito, fu trasferito a Taranto. Qui conobbe il movimento dei padri comboniani e partecip\u00f2, durante una licenza, a un gruppo d'impegno missionario tenuto dalla stessa congregazione a Lecce. Fu congedato dalla marina l'8 ottobre 1982.\nTerminato quindi il servizio militare, Alfredo inizi\u00f2 un periodo di riflessione interiore. Accanto al sogno di diventare medico che aveva coltivato sin da bambino, stava sorgendo il desiderio della vita missionaria che aveva avuto modo di conoscere in maniera profonda nei giorni di Lecce. Si mise, quindi in contatto con padre Giuseppe Russo, un comboniano che aveva conosciuto a Lecce, volendo partecipare almeno per un anno, a una missione in Africa.\nSotto la guida di padre Russo, Alfredo impront\u00f2 un deciso cambiamento alla propria vita e decise di entrare nella Congregazione dei Comboniani. \nS'iscrisse quindi al seminario di Firenze, svolgendo contemporaneamente il tirocinio della professione medica all'ospedale cittadino di Careggi. Fiorini, pur volendo diventare sacerdote, era convinto che il prosieguo degli studi di medicina poteva essergli utile quando sarebbe partito per l'Africa.\nIl 17 maggio 1986 fu consacrato a Dio e prese i voti di castit\u00e0, povert\u00e0 e obbedienza.\nDopo aver trascorso dieci mesi in Inghilterra per perfezionare lo studio della lingua inglese, Alfredo raggiunse finalmente l'Africa e fu inviato a completare gli studi presso il Seminario di Ggaba, Kampala, in Uganda.\nA causa della migliore situazione logistica del Kenya rispetto all'Uganda, che era ancora in via di assestamento politico, dopo molti anni di terribili dittature e guerre civili, Alfredo e gli altri studenti furono trasferiti a Nairobi in Kenya nel giugno del 1988.\nUna suora comboniana, che insieme alle sue consorelle, gestiva un piccolo centro sanitario nella baraccopoli di Kariobangi, alla periferia della citt\u00e0, saputo che era un medico, lo invit\u00f2 ad aiutarle. Qui Alfredo, operando in condizioni precarie e spesso drammatiche, a causa della carenza cronica di elettricit\u00e0 e medicinali, trov\u00f2 nell'assistenza ai malati poverissimi del Continente Nero quella che considerava la sua vera \"vocazione\" e, dopo una lunga riflessione, il 3 febbraio 1989 abbandon\u00f2 ufficialmente il cammino sacerdotale, preferendo restare fra i comboniani come un semplice \"fratello laico\".\nTorn\u00f2 quindi in Italia per partecipare ad alcuni corsi d'aggiornamento sull'Aids e sulle malattie tropicali e pot\u00e9 assistere all'ordinazione del fratello Fabio che diventava sacerdote diocesano nella cattedrale di Terracina.\nAlla fine del 1989 fu inviato dai suoi superiori in Mozambico ma la sua partenza fu bloccata da intoppi burocratici e cos\u00ec Alfredo, in attesa che la situazione si risolvesse, dopo un corso accelerato di lingua portoghese a Lisbona decise di tornare in Uganda dove lavor\u00f2 all'ospedale di Kalongo sotto la protezione dei soldati governativi. Rimase a Kalongo per quasi un anno, poi finalmente il 3 febbraio 1991, raggiunse il Mozambico.\nIl paese era devastato dagli scontri fra le fazioni armate, (sostenute dagli interessi economici stranieri) del Frente de Liberta\u00e7ao de Mo\u00e7ambique (FRELIMO), partito marxista-leninista salito al governo dopo un colpo di Stato nel 1980, e la Resist\u00eancia Nacional Mo\u00e7ambicana (RENAMO) che aveva dato vita ad una guerriglia feroce giungendo a controllare intere regioni. Il popolo fuggiva continuamente da una parte all'altra del paese, la guerra aveva provocato fin a quel momento quasi un milione di morti.\nDrammatiche erano anche le condizioni degli ospedali, dove Alfredo avrebbe dovuto svolgere il suo impiego. Per poter svolgere in maniera pi\u00f9 completa la sua opera, decise di affiliarsi al servizio sanitario e fu dislocato all'ospedale rurale di Namapa, semidistrutto dalle bombe. Con l'aiuto dei missionari comboniani della vicina citt\u00e0 di Nampula e della gente locale, lo ricostru\u00ec, almeno parzialmente. Dall'estero, arrivarono materiali e macchinari; e con l'inizio a Roma dei colloqui politici fra Frelimo e Renamo, sotto l'egida della Comunit\u00e0 di Sant'Egidio, anche la situazione generale del paese sembrava avviarsi verso una fragile pacificazione.\nAlfredo incontr\u00f2 molte pi\u00f9 difficolt\u00e0 di quelle che si aspettava e assistette anche ad episodi di sabotaggio e di sparizioni di medicine e lenzuola. Le sue denunce alla polizia e le sollecitazioni ai dirigenti sanitari caddero nel vuoto e Alfredo decise di lasciare Namapa, trasferendosi all'ospedale missionario di Alua, distante una ventina di chilometri.\nL'inizio di nuovi scontri armati nel nord del paese a partire dal febbraio del 1992 coinvolsero anche Alua e Alfredo Fiorini. Gruppi di guerriglieri tentarono di assaltare l'ospedale e si resero responsabili di saccheggi e devastazioni. Lavor\u00f2 giorno e notte, operando anche alla luce delle candele, in condizioni disumane.\nIl 10 agosto del 1992, con l'arrivo ad Alua di due sostituti, si rec\u00f2 a Nacala, nella residenza del vescovo per prendersi qualche giorno di riposo e per offrire soccorsi alle vittime dell'assedio che aveva appena subito la citt\u00e0.\nIl 24 agosto mentre rientrava ad Aula, cadde in un agguato in localit\u00e0 Muiravale e fu ucciso dai guerriglieri con una raffica di mitra, in circostanze rimaste oscure. Quando poco dopo un camion della Compagnia Industriale Monapo che trasportava materiali umanitari, giunse sul luogo sotto la scorta dei militari governativi, videro i guerriglieri che frugavano nell'auto alla ricerca di denaro e che fuggirono via nella giungla.\nI suoi funerali si tennero prima nella sua amata Africa ad Aula e furono officiati dal vescovo di Nacala che l'aveva ospitato fino al giorno prima. Il vescovo defin\u00ec quell'omicidio \"un delitto assurdo e inutile\". Per l'occasione, i due eserciti dichiararono un giorno di tregua, permettendo a tante persone di raggiungere la piccola chiesa in legno dei comboniani. Il 31 agosto la salma arriv\u00f2 nella sua Terracina, dove le esequie furono celebrate dall'allora vescovo di Latina, Domenico Pecile davanti ad una folla immensa che riemp\u00ec tutta la piazza principale della citt\u00e0. \u00c8 sepolto nella chiesa di San Domenico Savio.\n\u00c8 stato dichiarato \"servo di Dio\" e \"testimone della fede\" dalla Chiesa cattolica e la Diocesi di Latina ha aperto nel 1999 il processo di beatificazione.\nEredit\u00e0.\nNel 1992 i colloqui di pace ebbero finalmente termine e con la firma del trattato di Roma, dopo tredici anni il Mozambico si avvi\u00f2 verso un difficile cammino di pace e di democratizzazione, con l'arrivo dei primi soldati dell'ONU e dell'Unione Africana. \nCommemorazioni.\nL'ospedale di Terracina fu titolato a lui nel 1995 e la citt\u00e0 lo ha ricordato con una grande manifestazione nel 2002, dieci anni dopo la sua morte. I suoi compagni di liceo si sono costituiti in \"Associazione Alfredo Fiorini\" per la continuazione delle sue opere e del suo pensiero.\nLa sua memoria \u00e8 viva nella sua diocesi di origine, nella sua citt\u00e0 natale e altrove. Il decimo anniversario della sua morte \u00e8 stato ricordato, con la partecipazione del popolo, in tutte le parti del Mozambico dove sono presenti i comboniani: Nampula, Nacala, Tete, Beira e Maputo."}
{"id": "1483811", "revid": "287204", "url": "https://it.wikipedia.org/wiki?curid=1483811", "title": "Vanatori", "text": ""}
{"id": "1483812", "revid": "121622089", "url": "https://it.wikipedia.org/wiki?curid=1483812", "title": "Allgemeines Landrecht", "text": "Il codice civile prussiano (in tedesco Allgemeines Landrecht) \u00e8 un codice giuridico che ha avuto una genesi lunga e frazionata intrapresa da Federico II di Prussia grazie all'opera di Samuele Cocceius gi\u00e0 nel 1749, opera pubblicata ma mai promulgata e proseguita con il lavoro voluto da Federico Guglielmo II attraverso il lavoro di Johann Heinrich von Carmer iniziato nel 1780 che ha portato alla definitiva promulgazione dell\"Allgemeines Landrecht\" nel 1794.\nIl progetto federiciano.\nIl primo grande tentativo di introdurre nella Prussia federiciana un codice di diritto civile, e che quindi andava ad indagare, regolamentare e riorganizzare il diritto sostanziale venne intrapresa dal grande sovrano a partire dal 1738. Questi aveva compreso le difficolt\u00e0 della giustizia e del diritto, ormai impaludato, a causa delle varie differenti e molteplici leggi che venivano usate per dirimere le controversie.\nLa molteplicit\u00e0 di leggi anche molto diverse per formazione e provenienza non dava certezza al diritto e provocava una sostanziale diversit\u00e0, anche molto netta a seconda della zona in cui ci si trovava, inoltre questo favoriva l'attivit\u00e0 dei giuristi che potevano usare citazioni da leggi estremamente diverse per risolvere le controversie ma provocava problemi di unitariet\u00e0 e certezza soprattutto quando le sentenze dovevano essere cassate.\nIl Corpus Iuris Fridericianum si poneva l'idea di risolvere le lacune del diritto attraverso un'azione di riorganizzazione e taglio che doveva essere operata utilizzando le leggi derivanti dal Diritto Romano Germanico, dal Diritto Naturale e dal Diritto territoriale Prussiano.\nIn particolare sul diritto romano l'opera doveva essere quella di purgarlo dalle eccessive sottigliezze che questi portava seco, per trovare e tenere quanto veramente di fondamentale in esso era contenuto.\nL'idea di Federico era quella di individuare i principi generali e da questi ricavare le conseguenze necessarie per formare un sistema universale applicabile astrattamente a tutti gli stati perch\u00e9 basato sulla ragione.\nCome detto il codice venne intrapreso gi\u00e0 dal 1738 ma solo nel 1749 venne pubblicato ma mai promulgato, questo perch\u00e9 il lavoro fu non soddisfacente soprattutto dal punto di vista del sovrano. Questo fu dovuto al fatto che il principale promotore dell'opera Cocceius appunto aveva un'idea diversa da Federico II per quello che concerneva il diritto naturale.\nSostanzialmente questi infatti riteneva vi fosse perfetta identit\u00e0 tra diritto romano e naturale, questo gli era stato dimostrato dalla tradizione e dal concetto di diritto romano come ratio scripta che derivava dall'umanesimo e questo comportava il solo bisogno di riordinare il diritto romano che ordinato non lo era stato mai.\nTuttavia la pubblicazione fu importante perch\u00e9 riconosceva all'opera grande valore, come testimonia anche la traduzione francese del 1751; il codice prussiano infatti ebbe larga eco in Francia e contribu\u00ec anche al diffondersi in questa nazione della coscienza dell'importanza del codice civile unitario. Inoltre D'Alembert e Diderot parlarono di tale codice nella loro celebre \"Enciclopedia\" affermando: \u00abci\u00f2 che ha portato il sovrano a fare tale opera \u00e8 stata l'incertezza delle leggi e il bisogno di creare un diritto certo e universale\u00bb.\nTitolo del Codice Federiciano:\n\u00abCorpo del diritto per gli stati di sua maest\u00e0 il re di Prussia: fondato sulla ragione e sulla costituzione del paese; nel quale il re ha disposto il diritto romano in un ordine naturale, soppresse le leggi straniere, abolite le sottigliezze del diritto romano, e pienamente rischiariti le difficolt\u00e0 e i dubbi che lo stesso diritto e i suoi commentatori avevano introdotto nella procedura, stabilendo in questo modo un diritto certo e universale\u00bb.\nL'opera di Guglielmo.\nLAllgemeines Landrecht \u00e8 un codice di diritto sostanziale, pubblicato il 5 febbraio 1794 deve considerarsi la prosecuzione del lavoro federiciano fatto da Federico Guglielmo II che, perseguivano anch'esso il progetto d'unificazione giuridica al fine di promuovere l'identit\u00e0 statale della Prussia.\nFallito il tentativo di Cocceius il tentativo della formazione di un diritto unitario venne affidata a Johann Heinrich Von Carmer, cancelliere del regno, coadiuvato da molti esperti.\nL'opera utilizzava ancora il diritto romano, il naturale e gli usi e i costumi prussiani consolidati. Se si riusc\u00ec ad introdurre il concetto dell'unitariet\u00e0 del diritto da un punto di vista delle fonti, questo non avvenne dal punto di vista dell'unit\u00e0 del soggetto giuridico. Infatti vennero introdotte tre classi sociali, contadini, borghesi e nobili, ognuno apparteneva a una di queste classi per nascita e per lavoro svolto senza possibilit\u00e0 di uscire o entrare in una classe diversa, attuando quindi quel concetto di Stande sociali tipico della cultura germanica.\nDal punto di vista ideologico viene accolta la tesi illuminista del codice senza lacune e completo e la regola di Montesquieu del giudice come bocca della legge.\nL'opera di completezza non viene per\u00f2 attuata nel senso di principi generali, come nel codice austriaco, ma attraverso la formulazione di una serie immensa di articoli minutissimi e dettagliati.\nTutto questo attribuiva al progetto un'impostazione pi\u00f9 vecchia rispetto a quello di Cocceius e non permetteva l'eliminazione del particolarismo giuridico che invece fu opera centrale dei grandi codici ottocenteschi, quello francese del 1804 e quello austriaco del 1811 su tutti."}
{"id": "1483815", "revid": "154326", "url": "https://it.wikipedia.org/wiki?curid=1483815", "title": "Maria Isabella di Borbone", "text": ""}
{"id": "1483816", "revid": "133248", "url": "https://it.wikipedia.org/wiki?curid=1483816", "title": "V\u00e2n\u0103tori", "text": "Il toponimo V\u00e2n\u0103tori pu\u00f2 riferirsi a diverse localit\u00e0 della Romania:"}
{"id": "1483834", "revid": "110157", "url": "https://it.wikipedia.org/wiki?curid=1483834", "title": "Regione del Nord (Burkina Faso)", "text": "La Regione del Nord (ufficialmente Nord, in francese) \u00e8 una delle 13 regioni del Burkina Faso. La capitale della regione \u00e8 Ouahigouya.\nProvince.\nLa regione \u00e8 suddivisa in 4 province:"}
{"id": "1483837", "revid": "287204", "url": "https://it.wikipedia.org/wiki?curid=1483837", "title": "Delegazione Tl\u00e1huac", "text": "Tl\u00e1huac \u00e8 una delle delegazioni di Citt\u00e0 del Messico che si trova nella zona orientale del Distretto Federale. Fino ad una ventina d'anni fa Tl\u00e1huac era una delle delegazioni rurali della capitale messicana; infatti era conosciuta con il nome di \"La provincia del An\u00e1huac\". Ma comunque la pressione demografica della citt\u00e0 in crescita, ha portato all'incoroporazione nella macchia urbana di buona parte degli antichi campi coltivati.\nFu creata come delegazione nell'anno 1924, quando per proposta del senatore Severino Ceniceros fu separata dal territorio di Xochimilco. Tl\u00e1huac \u00e8 la delegazione che ospita il villaggio di San Andr\u00e9s M\u00edxquic, famoso in tutto il mondo per i suoi festeggiamenti per il Giorno dei morti, che attraggono milioni di turisti nazionali e internazionali."}
{"id": "1483838", "revid": "136578", "url": "https://it.wikipedia.org/wiki?curid=1483838", "title": "Tl\u00e1huac", "text": ""}
{"id": "1483840", "revid": "125154064", "url": "https://it.wikipedia.org/wiki?curid=1483840", "title": "Diagramma", "text": "Un diagramma \u00e8 una rappresentazione simbolica di dati che si prefigge lo scopo di renderli facilmente consultabili, elaborato graficamente secondo convenzioni prestabilite. I diagrammi si differenziano in base al metodo di rappresentazione e allo scopo specifico che viene prefissato.\nDiagramma a due variabili.\nDi solito i diagrammi sono rappresentativi di due variabili (\"x, y\"), pi\u00f9 raramente di tre. Si basano soprattutto sul concetto di piano cartesiano. Determinati i punti sul grafico grazie alle due variabili, \u00e8 possibile unirli se si vuole rappresentare un andamento temporale. In questo caso, per convenzione si rappresenter\u00e0 lo scorrere del tempo sull'asse orizzontale (\"x\").\nSe dati numerici vengono rappresentati tramite aree di figure geometriche, si parla di istogramma.\nDiagramma a torta.\nPer la rappresentazione delle percentuali, il diagramma circolare, detto \"a torta\", costituisce una delle soluzioni pi\u00f9 adottate.\nDiagramma di flusso.\nIl diagramma di flusso rappresenta un algoritmo, ossia un procedimento da adottare per risolvere un compito.\nDiagramma a colonne.\nIl diagramma a colonne \u00e8 un grafico che si ottiene costruendo tanti rettangoli quante sono le modalit\u00e0 da rappresentare. Tali rettangoli sono paralleli all'asse delle ordinate; la loro base \u00e8 fissa e scelta liberamente dal disegnatore, mentre l'altezza \u00e8 proporzionale alla frequenza o intensit\u00e0 che rappresentano."}
{"id": "1483847", "revid": "767487", "url": "https://it.wikipedia.org/wiki?curid=1483847", "title": "The Eighties Matchbox B-Line Disaster", "text": "Gli Eighties Matchbox B-Line Disaster o 80's Matchbox B-Line Disaster sono una band punk rock britannica proveniente da Brighton, con influenze blues e dark, ma con caratteristiche nel sound pi\u00f9 vicine allo psychobilly e all'horror punk."}
{"id": "1483854", "revid": "938200", "url": "https://it.wikipedia.org/wiki?curid=1483854", "title": "Gaitelgrima di Salerno (Guaimario IV)", "text": "Figlia di Guaimario IV di Salerno e Gemma, fu data in moglie da suo fratello Gisulfo II al principe Riccardo I di Aversa. Alla morte di Riccardo (1078) il figliastro Giordano I di Capua la costrinse a sposarlo. Sua sorella Sichelgaita spos\u00f2 Roberto il Guiscardo. Rimasta vedova di Giordano, al quale aveva dato il figlio e successore Riccardo, spos\u00f2 Alfredo, conte di Sarno, anch'egli morto dopo pochi anni. Gaitelgrima continu\u00f2 a dimorare nel feudo di Sarno fino alla morte, offrendo ospitalit\u00e0 presso la sua fortezza al fratello Gisulfo, spodestato dal Guiscardo nel 1077 e morto prima del 1091, giacch\u00e9 la stessa Guaidalgrima, da come apprendiamo dai documenti, in quello stesso anno don\u00f2 alla Badia di Cava dei Tirreni doni per suffragare l'anima del fratello.\nInfatti don\u00f2 alla stessa badia terreni e privilegi nella citt\u00e0 di Nocera, inoltre tali possedimenti furono affidati al potere giuridico della prioria di Sant'Angelo in Grotta, altra costruzione dei benedettini cavensi. "}
{"id": "1483856", "revid": "104458", "url": "https://it.wikipedia.org/wiki?curid=1483856", "title": "Conte di Sarno", "text": ""}
{"id": "1483857", "revid": "196390", "url": "https://it.wikipedia.org/wiki?curid=1483857", "title": "Asta da presa", "text": ""}
{"id": "1483861", "revid": "110157", "url": "https://it.wikipedia.org/wiki?curid=1483861", "title": "Delegazione Magdalena Contreras", "text": "La Delegazione Magdalena Contreras \u00e8 una delle 16 delegazioni del Distretto Federale Messicano.\nConfina a nord e ad ovest con la delegazione \u00c1lvaro Obreg\u00f3n; a sud e ad est con la delegazione Tlalpan.\nIl nome della delegazione proviene dall'evangelizzazione del XVIII secolo dei francescani e dei domenicani, in quest'epoca si edific\u00f2 un monastero di clausura intitolato a Santa Maria Maddalena.\nIl \"Signore di Contreras\" \u00e8 una scultura di legno a grandezza naturale che rappresenta Ges\u00f9. L'originale attualmente si trova nel Convento de il Carmen a San \u00c1ngel.\nA questa immagine furono attribuiti negli anni poteri miracolosi, la statua fu di propriet\u00e0 di Tommaso di Contreras.\nLa delegazione \u00e8 attraversata dall'ultimo fiume \"vivo\" del Distretto Federale, il R\u00edo Magdalena, che soffre oggi per il grande inquinamento della citt\u00e0.\nNel 1848 vi si svolse la Battaglia di Padernia durante la guerra messicano-statunitense."}
{"id": "1483862", "revid": "119639089", "url": "https://it.wikipedia.org/wiki?curid=1483862", "title": "Tedeschi dei Carpazi", "text": "Tedeschi dei Carpazi (in tedesco \"Karpatendeutsche\", slovacco: \"Karpatsk\u00ed Nemci\"), \u00e8 la denominazione assunta dalle popolazioni di lingua tedesca abitanti nelle regioni dei Carpazi; oggi indica gli slovacchi con ascendenti germanici (in tedesco: \"Slowakeideutsche\"). Il termine \"tedeschi dei Carpazi\" \u00e8 stato coniato dallo storico Raimund Friedrich Kaindl e viene usato anche in riferimento alle popolazioni germaniche della Rutenia subcarpatica, regione adiacente alla Slovacchia un tempo cecoslovacca (1918-1939) e oggi parte dell'Ucraina. Il tedesco \u00e8 una lingua estremamente minoritaria nei territori dell'attuale Slovacchia. \nStoria.\nDal XII al XIV secolo si assiste ad una massiccia immigrazione di ceppi germanofoni dopo l'incursione delle orde Mongole in Europa. In precedenza, solo pochi abitanti di lingua tedesca si erano stabiliti presso Bratislava (in ted. \"Pressburg\"), entrando nel commercio e nelle arti e formando una comunit\u00e0 linguistica paragonabile a quella dei tedeschi dei Sudeti.\nSotto gli Asburgo, le comunit\u00e0 linguistiche tedesca e slovacca, dal XVIII al XX secolo, vengono in parte assimilate alla cultura ungherese, pur continuando a condurre una vita culturale propria, pubblicando numerosi giornali. \nCol crollo dell'Impero austro-ungarico, la Slovacchia si un\u00ec alla Boemia, alla Moravia e alla Rutenia subcarpatica nel nuovo Stato Cecoslovacco. In tutto il Paese, etnicamente molto eterogeneo, cominciarono a formarsi vari partiti su base nazionale ed etnica. I Tedeschi dei Carpazi erano proporzionalmente in numero molto inferiore rispetto ai loro connazionali di Boemia e Moravia in quanto erano circa 145.000 , e rappresentavano il 4,7% della popolazione dell'intera Slovacchia, concentrandosi in tre aree: Bratislava, lo Zips (Spis in slovacco), zona montuosa al confine con la Polonia, e l'Hauerland, nella parte centromeridionale della provincia. Inizialmente crearono delle sezioni germaniche all'interno di due partiti dell'altra grande minoranza, quella ungherese, ovvero il Partito Cristiano Sociale e il Partito Nazionale. Alla fine degli anni Venti, tuttavia, Franz Karmasin fond\u00f2 la Karpatendeutsche Partei, che di fatto catalizz\u00f2 la maggioranza del voto dei Tedeschi di Slovacchia. Con la nascita e la crescita della Sudetendeutsche Partei nell'ovest del Paese, il partito conflu\u00ec nel pi\u00f9 importante movimento sudeto di cui Karmasin rimase il referente principale per le provincie orientali fino alla nascita della Slovacchia sotto Jozef Tiso.\nAlla fine della seconda guerra mondiale, con la disfatta della Germania, alla maggior parte dei tedeschi dei Carpazi tocc\u00f2 la stessa sorte dei tedeschi dei Sudeti, quella dell'espulsione. Comunque altri si naturalizzarono e oggi i tedeschi dei Carpazi sono tra i 4000 e i 6000 in tutto. L'ultimo giornale in tedesco tuttora esistente in zona \u00e8 \"Das Karpatenblatt\". I tedeschi dei Carpazi hanno un museo della loro storia ed uno di essi, Rudolf Schuster \u00e8 diventato Presidente della Slovacchia dal 1999 al 2004. Ricandidatosi alla presidenza, ottenne solo il 7,4 dei voti."}
{"id": "1483863", "revid": "136578", "url": "https://it.wikipedia.org/wiki?curid=1483863", "title": "Magdalena Contreras", "text": ""}
{"id": "1483864", "revid": "37900", "url": "https://it.wikipedia.org/wiki?curid=1483864", "title": "Bangsian fantasy", "text": "Bangsian fantasy \u00e8 una scuola di scrittura del fantasy contemporaneo che ambienta la trama della storia del tutto o in parte dopo la fine della vita. Sono usati di frequente l'Ade (un luogo neutro; senza torture o piaceri), Paradiso (un luogo \"buono\", sebbene esso differisca nelle varie confessioni religiose quando una nuova anima giunge in seguito alla morte) e Inferno (un luogo \"cattivo\", ci\u00f2 che fa l'anima qui varia da religione in religione).\nL'espressione bangsian fantasy \u00e8 stata coniata in riferimento a John Kendrick Bangs, la cui serie di racconti \"Associated Shades\", dal tardo XIX secolo agli inizi del XX secolo, tratta del dopo-vita di vari personaggi famosi morti.\nPredecessori.\nBangs non \u00e8 stato il primo a scrivere fantasy dopo-vita; \u00e8 stato soltanto un aspetto moderno basato su un'idea antica. Uno dei primi pezzi della letteratura del mondo, l\"'Epopea di Gilgamesh\", contiene una descrizione degli Inferi e un viaggio attraverso il fiume della Morte alla ricerca della vita eterna.\nParte della mitologia greca tratta dell'Ade. La concezione greco-romana mitologica dell'Ade non \u00e8 la stessa dell'Inferno (che si ricollega anche all'Ade) del Cristianesimo. L'Ade \u00e8 un luogo di raccolta universale per le anime di tutti i defunti; il tipo di vita condotta dal possessore dell'anima non fa la differenza. Nel Cristianesimo, l'Inferno \u00e8 un posto in cui si recano le anime di coloro che quando sono stati in vita erano impenitenti e peccaminosi. La maggior parte delle forme del credo cristiano credono che non ci sia la possibilit\u00e0 di redimersi dall'Inferno, mentre personaggi della mitologia greca e romana delle volte scappano dall'Ade.\nLa Bibbia non descrive in dettaglio l'Inferno, e alcune sue interpretazioni affermano che non esista affatto. \nComunque probabilmente il pi\u00f9 grande predecessore \u00e8 la \"Divina Commedia\" di Dante pubblicata nel XIV. Infatti nella prima cantica (\"Inferno\"), l'Inferno acquista immagini usate ancora oggi nella finzione. Dante descrive l'inferno con la forma di un imbuto scavato all'interno della Terra dall'impatto della caduta di Satana dal paradiso (i disegni dell'inferno di Dante assomigliano a una buca aperta di una miniera). Il cono \u00e8 diviso in nove cerchi concentrici, con una degradazione verso il basso dell'aumento della gravit\u00e0 dei peccati e quindi con punizioni pi\u00f9 terribili scendendo sempre pi\u00f9 in basso. Peggiore una persona era stata in vita, pi\u00f9 in basso sarebbe stata collocata nel cono dopo la morte.\nDante si prese abbastanza libert\u00e0 con la mitologia cristiana dell'Inferno. Egli colloca persone vive al tempo della pubblicazione nell'Inferno, e mescola anche la mitologia greca e romana nell'Inferno cristiano. Nel miscuglio compaiono anche vari personaggi greci e romani, come Virgilio, il poeta latino che fa da guida a Dante. Dante utilizza anche personaggi non reali famosi nella sua opera.\nCaratteristiche.\nIn aggiunta all'essere ambientati nell'Ade, Paradiso o Inferno, un'altra caratteristica del Bangsian fantasy \u00e8 che ha pochi, se nessun, personaggio fittizio in essi. Le persone sono per lo pi\u00f9 storiche o mitologiche."}
{"id": "1483865", "revid": "228587", "url": "https://it.wikipedia.org/wiki?curid=1483865", "title": "Forte di Lahore", "text": "Il forte di Lahore, noto anche come cittadella di Shahi Qila, si trova nella citt\u00e0 di Lahore, nel Punjab, in Pakistan. Sorge nella parte nord-occidentale della citt\u00e0, vicino alla citt\u00e0 fortificata. Tra i siti pi\u00f9 famosi del complesso si ricordano: Shish Mahal, la porta Alamgiri, il padiglione Naulakha e Moti Masjid. Il forte \u00e8 lungo 450 metri e largo 350. Nel 1981 il forte venne aggiunto ai patrimoni dell'umanit\u00e0 dell'UNESCO insieme ai Giardini Shalimar.\nOrigini.\nLe origini del forte Lahore sono sconosciute. Secondo la tradizione la fondazione di Lahore e del suo forte \u00e8 basata su miti e viene attribuita a Lava, figlio di R\u0101ma, eroe del R\u0101m\u0101ya\u1e47a dell'era epica (1200 a.C.-800 a.C.). Durante gli scavi del 1959 da parte del Dipartimento dell'Archeologia davanti a Diwan-e-Aam, venne trovata una moneta d'oro di Mahmud di Ghazna datata A.H. 416 (1025 d.C.) ad una profondit\u00e0 di 8 metri. Gli scavi proseguirono per altri 5 metri portando ad importanti scoperte sulle persone che abitarono qui molto prima della conquista di Lahore da parte di Mahmud nel 1021. Si hanno altre citazioni del forte grazie alle successive invasioni di Shahab-ud-din Muhammad Ghuri dal 1180 al 1186."}
{"id": "1483866", "revid": "547034", "url": "https://it.wikipedia.org/wiki?curid=1483866", "title": "Corrado Simioni", "text": "Biografia.\nStudioso di Luigi Pirandello, inizi\u00f2 la sua attivit\u00e0 politica militando nelle file del Movimento giovanile socialista con Bettino Craxi. Nel 1965 tuttavia venne espulso dal partito per indegnit\u00e0 morale (circostanza questa che sar\u00e0 da lui negata successivamente). Secondo alcune fonti collabor\u00f2 con l'USIS (United States Information Service). In seguito si trasfer\u00ec a Monaco di Baviera per approfondire gli studi di latino e teologia, per poi ritornare a Milano all'inizio del Sessantotto. Leader di un collettivo operai-studenti, mentre lavorava alla Arnoldo Mondadori Editore, l'8 settembre 1969 fond\u00f2 insieme a Renato Curcio il \"collettivo politico metropolitano\" milanese.\nIl gruppo, che teorizzava lo scontro aperto, viene considerato il progenitore delle Brigate Rosse. Insieme a circa settanta persone, tra cui componenti del collettivo (quali Renato Curcio, Margherita Cagol, Giorgio Semeria, e Vanni Mulinaris) ed elementi cattolici del dissenso, partecip\u00f2 al convegno di Chiavari (1\u00ba- 5 novembre 1969) nella sala Marchesani, adiacente alla pensione \"Stella Maris\", nel quale un gruppo di partecipanti guidati da Curcio dichiar\u00f2 la propria adesione ad una visione di lotta armata ed il successivo passaggio alla clandestinit\u00e0. La data di questo convegno viene da taluni considerata come la data di nascita delle Brigate Rosse; altri, come Alberto Franceschini, affermano che la formazione di lotta armata sia nata con il convegno di Pecorile (Reggio Emilia) nell'agosto 1970.\nL'ultima sua attivit\u00e0, prima di passare alla completa clandestinit\u00e0 sul territorio italiano, Simioni la comp\u00ec all'inizio degli anni settanta come redattore (assieme a Mulinaris e Curcio) di alcuni numeri della rivista \"Sinistra proletaria\", l'ultimo dei quali riporta in copertina uno sfondo rosso con disegnato al centro un cerchio nero attorniante le sagome di quattordici mitra. Trasferitosi in Francia nel 1976, fond\u00f2 a Parigi - assieme a Duccio Berio e Vanni Mulinaris - la scuola di lingue Hyperion, la quale secondo alcuni ebbe la funzione di una vera centrale internazionale del terrorismo.\nSi afferma che fu anche il capo del Superclan, organizzazione nata da una costola delle BR.\nA Parigi Simioni si inser\u00ec nella vita cittadina, ricominciando a frequentare gli ambienti cattolici progressisti e divenendo vicepresidente della \"Fondazione Abb\u00e9 Pierre\". E proprio quale accompagnatore dell'Abb\u00e9 Pierre, nel novembre 1992 venne ricevuto da papa Giovanni Paolo II in udienza privata. Successivamente si avvicin\u00f2 al buddhismo tibetano. Qui inoltre conobbe una donna da cui in seguito ebbe un figlio che si trasfer\u00ec in Italia. Simioni si appart\u00f2 nella campagna di Truinas, nella Dr\u00f4me, dove gest\u00ec un B&amp;B insieme alla sua compagna fino alla morte, avvenuta nell'ottobre 2008 all'et\u00e0 di 74 anni.\nIl grande vecchio.\nNell'aprile 1980 Bettino Craxi, alludendo alla esistenza di un \"grande vecchio\" delle Brigate rosse (l'eminenza grigia ipotizzata da alcuni che dall'estero avrebbe guidato, come un burattinaio, molte delle azioni terroristiche sul suolo italiano), dichiar\u00f2 che costui poteva essere cercato \u00abtra quei personaggi che avevano cominciato a fare politica con noi e poi sono scomparsi, magari sono a Parigi a lavorare per il partito armato\u00bb, frase che venne da molti ritenuto indicasse come \"grande vecchio\" proprio Simioni. L'organizzazione di sinistra extraparlamentare Lotta Continua lo accus\u00f2 di essere un confidente della polizia e in contatto con i servizi segreti..\nAll'inizio degli anni novanta, durante la fase iniziale di Mani pulite, Simioni fu nuovamente accusato da Silvano Larini di essere il \"grande vecchio\", accuse respinte da Simioni che le ritenne parte di un'azione contro Bettino Craxi, vista la comune militanza nel Movimento giovanile socialista."}
{"id": "1483867", "revid": "767487", "url": "https://it.wikipedia.org/wiki?curid=1483867", "title": "Montes Cordillera", "text": "I Montes Cordillera (dal termine spagnolo \"cordillera\", letteralmente \"cordigliera\") sono una catena montuosa situata sulla superficie della Luna, e che costituisce la parete esterna del Mare Orientale (la parete interna \u00e8 costituita dai Montes Rook).\nVista dalla Terra la catena si estende lungo l'estremo sudoccidentale del disco lunare, ed appare scorciata. La loro estremit\u00e0 occidentale raggiunge i 116\u00b0 W, nell'emisfero lunare non rivolto verso la Terra.\nI Montes Cordillera nascono poco a sud dell'equatore lunare per raggiungere, all'estremit\u00e0 opposta, una latitudine di circa 38\u00b0 S. La parte rivolta verso l'interno \u00e8 contraddistinta dalla presenza di un pianoro circolare piuttosto irregolare che circonda i Montes Rook; all'esterno della catena, al contrario, \u00e8 evidente la presenza di abbondante materiale derivante dall'impatto che ha portato alla formazione del Mare Orientale. Si nota in particolare la presenza di numerose valli e scarpate disposte radialmente rispetto al mare, che hanno pesantemente modificato la topografia dei crateri pi\u00f9 antichi situati nella regione.\nLungo la parete interna della catena, nella sua parte nordorientale, \u00e8 situato un mare lunare di modeste dimensioni, il Lacus Autumni; poco pi\u00f9 a nordest si trovano i crateri Schl\u00fcter e Hartwig. Mentre quest'ultimo appare ricoperto da abbondante materiale depositatosi durante la creazione del Mare Orientale, il cratere Schl\u00fcter ne \u00e8 privo, ed \u00e8 pertanto plausibilmente pi\u00f9 recente.\nLa parte sudorientale della catena montuosa ospita, fra gli altri, i crateri Krasnov e Shaler; a sudest di quest'ultimo \u00e8 situata una valle diretta radialmente rispetto al mare, e nota come Vallis Bouvard. A sud di quest'ultima si trovano altre due valli radiali, la Vallis Baade e la Vallis Inghirami; una terza valle di tal fatta, la Vallis Bohr, \u00e8 collocata appena a nord della catena, ad est del cratere Bohr."}
{"id": "1483868", "revid": "298055", "url": "https://it.wikipedia.org/wiki?curid=1483868", "title": "Donatella Rettore (album)", "text": "Donatella Rettore \u00e8 il secondo album della cantante italiana Donatella Rettore, pubblicato nel 1977 dalla Produttori Associati e poi ristampato dalla Ricordi per la serie \"Orizzonte\".\nIl disco.\n tutti scritti da Rettore, arrangiamenti scarni ed essenziali, e un uso originale ed esteso dell'orchestra, diretta da Natale Massara.\n\u00c8 il primo disco a cui partecipa attivamente Claudio Rego come musicista che dell'album di debutto aveva curato soltanto la parte grafica e in cui iniziano a comparire musicisti che poi accompagneranno la Rettore per parti pi\u00f9 o meno lunghe della sua carriera (come il produttore Roberto Dan\u00e9, il bassista Gigi Cappellotto, il batterista Tullio De Piscopo). A differenza del primo album e analogamente ai due 33 giri realizzati per la CGD, il secondo album del 1977 non \u00e8 mai stato ristampato in formato compact disc. Sei dei 10 brani sono per\u00f2 disponibili nella doppia raccolta pubblicata nella serie \u00abFlashback\u00bb, dalla BMG/Ricordi nel 2001: \"Carmela\", \"Caro preside\", \"\u00c8 morto un artista\", \"La Berta\", \"I suoi baci negli occhi\" e \"Padre non piangere\". \"Nel viale della scuola \u00e8 sempre autunno\", \"Svegliati\" e \"Lailol\u00e0\" sono state invece stampate su cd nel 2006 all'interno della tripla raccolta \u00abMagnifica Rettore\u00bb. \"Il patriarca\" e \"Gabriele\" sono perci\u00f2 gli unici 2 brani di cui non esiste alcuna versione su CD.\nIl long playing passa per lo pi\u00f9 inosservato, nonostante la partecipazione di Rettore al suo secondo Festival di Sanremo, in quello stesso anno, con il brano che apre l'album, \"Carmela\", presentato sul palco dell'Ariston in una performance originale, durante la quale la cantante lancia caramelle al pubblico, riprendendo il celebre incipit del testo.\nIl brano \"Nel viale della scuola \u00e8 sempre autunno\", sar\u00e0 poi ripreso nel CD \"Incantesimi notturni\" del 1994; altri brani sono \"\u00c8 morto un artista\", \"Caro preside\", \"Il patriarca\", , e \"Gabriele\", .\nIn Germania, il brano \"La Berta\" finisce sul lato B di un singolo intitolato \"Lailol\u00e0\", pubblicato nel 1976 e non incluso nel 33 giri del 1977, che costituir\u00e0 il primo grande successo su vasta scala per Donatella Rettore, che si ritrover\u00e0 cos\u00ec famosa prima all'estero, dove si presenta per\u00f2 con il solo nome di battesimo, Donatella.\n\"Carmela\" viene presentato al Festival di Sanremo 1977 ed estratto come singolo (con \"I suoi baci negli occhi\" come lato B).\nIl brano \"La Berta\" esce, nel 1976, come lato B del singolo \"Lailol\u00e0\" (brano non incluso nell'album italiano), pubblicato solo in Germania, che vende quasi mezzo milione di copie.\nTracce.\nTutti i brani di Rettore/Rego\nLato A\nLato B\nN.B. L'edizione mitteleuropea contiene anche il brano \"Lailol\u00e0\", pubblicato su singolo, con \"La Berta\" sul lato B, mai uscito in Italia."}
{"id": "1483875", "revid": "1318658", "url": "https://it.wikipedia.org/wiki?curid=1483875", "title": "Takht-e Soleyman", "text": "Takht-e Soleyman (, che significa \u00abTrono di Salomone\u00bb) \u00e8 il pi\u00f9 sacro santuario dello Zoroastrismo e dell'antico Impero sasanide. Nel 2003 il sito, che si trova nella provincia di Takab, nella regione iraniana dell'Azarbaijan occidentale, \u00e8 stato inserito nell'elenco dei Patrimoni dell'umanit\u00e0 dell'UNESCO.\nIdentificabile con l'antica Sh\u012bz, Takht-e Soleyman si trova in una valle ed include i resti del pi\u00f9 importante tempio zoroastriano, \u0100dur Gu\u0161nasp, distrutto da Eraclio I nel 623 e parzialmente ricostruito durante il periodo detto dell'Ilkhanato, oltre ad un tempio di epoca sasanide (VI secolo) dedicato ad Anahita. Come per altri siti archeologici dell'Iran, la struttura del \"Tempio del fuoco\", del palazzo ed in generale di tutti questi edifici si pensa abbia influenzato pesantemente lo sviluppo dell'architettura islamica.\nSecondo la tradizione popolare il re Salomone aveva l'abitudine di imprigionare creature mostruose all'interno di un vicino cratere profondo circa 100 metri, detto \"Zendan-e Soleyman\" (la Prigione di Salomone). In un altro cratere all'interno della stessa citt\u00e0 si trova una sorgente naturale, che secondo la leggenda venne creata da Salomone stesso. Poich\u00e9 comunque la figura di Salomone appartiene alle culture semitiche, tutti questi riferimenti alla sua persona potrebbero essersi originati durante la conquista islamica della Persia. Un manoscritto armeno risalente al IV secolo e in cui si parla di Ges\u00f9 e di Zarathustra menziona la sorgente. Si pensa che il Tempio del fuoco sia stato costruito in quel sito proprio a causa della leggenda legata alla fonte.\nGli scavi archeologici hanno rivelato tracce di una precedente occupazione risalente al V secolo a.C. durante il periodo achemenide, cos\u00ec come insediamenti pi\u00f9 tardi di popolazioni partiche. Sono state scoperte anche monete appartenenti al periodo sasanide e a quello dell'imperatore bizantino Teodosio II (V secolo).\nSecondo la leggenda, ogni sovrano sasanide si recava qui per umiliarsi davanti all'altare del sacro fuoco, prima di salire al trono."}
{"id": "1483876", "revid": "99185", "url": "https://it.wikipedia.org/wiki?curid=1483876", "title": "Buco nero di Planck", "text": ""}
{"id": "1483878", "revid": "869733", "url": "https://it.wikipedia.org/wiki?curid=1483878", "title": "University", "text": ""}
{"id": "1483880", "revid": "125620809", "url": "https://it.wikipedia.org/wiki?curid=1483880", "title": "Swansea City Association Football Club", "text": "Lo Swansea City Association Football Club (in gallese Clwb P\u00eal-droed Dinas Abertawe), noto semplicemente come Swansea City, \u00e8 una societ\u00e0 calcistica gallese con sede nella citt\u00e0 di Swansea, militante in Football League Championship (seconda divisione del campionato inglese) dal 2018.\nBench\u00e9 affiliata alla Football Association of Wales, appartiene al sistema inglese della Football Association fin dal 1920. Dal 2005 disputa le proprie partite casalinghe al Liberty Stadium, che ha sostituito lo storico impianto di casa, il Vetch Field.\nNel 1981 lo Swansea fu promosso in First Division e la stagione successiva and\u00f2 vicino alla vittoria del titolo nazionale, ma a causa di un calo nelle ultime partite concluse il campionato al sesto posto in classifica, che rimane il miglior piazzamento nella storia del club; visse poi un ventennio di declino, che lo vide retrocedere in Fourth Division nel 1986 ed evitare per un soffio la caduta in National League nel 2003. Negli anni duemila intraprese una rapida risalita, raggiungendo la promozione in Premier League nel 2011 e vincendo la Football League Cup nel 2013.\nStoria.\nIn Galles, dove lo sport pi\u00f9 popolare \u00e8 il rugby a 15, si tenta di portare all'inizio il calcio con la squadra denominata Swansea Villa, ma la prima squadra di rilievo \u00e8 lo Swansea Town A.F.C. nel 1912 con a capo J. W. Thorpe. Il club partecipa al campionato della seconda lega del sud del Paese; la prima partita \u00e8 un pareggio per 1-1 contro il Cardiff City il 7 settembre 1912 e nello stesso anno arriva anche la Welsh Cup. L'anno dopo riesce a qualificarsi per il primo turno di FA Cup dove batte il Blackburn riuscendo a resistere nel secondo tempo in 9 uomini ma nel turno successivo viene battuto nella ripetizione del match contro il Newcastle dopo aver pareggiato la prima partita. Poi arriva la prima guerra mondiale che fa fallire diverse squadre e lo Swansea sale nella Prima Divisione e poi tra i fondatori della Third Division nel 1920.\nLo Swansea passa 5 stagioni nella Third Division fino a quando riesce a salire nel 25 all'ultima giornata battendo l'Exeter City per 2-1. Nella stagione successiva lo Swansea compie il miracolo arrivando fino alla semifinale di FA Cup dove elimina Exeter City, Watford, Blackpool, Stoke City, Millwall e Arsenal; l'avventura finisce con i pi\u00f9 esperti giocatori del Bolton che a casa loro non perdonano e vincono 3-0. Il resto del periodo pre-seconda guerra mondiale lo passa a met\u00e0 classifica nella Seconda Divisione.\nAl ritorno dalla guerra lo Swansea incomincia a calare e retrocede in Terza Divisione, fino a quando non vince il campionato sotto la guida di Billy McCandless. Nei successivi 15 anni i bianco-neri sono rimasti nella Seconda Divisione e solo una volta si sono dimostrati competitivi per la promozione cio\u00e8 nella stagione 1955-1956 quando sono riusciti a rimanere in corsa per quasi tutto il torneo per poi scivolare nel finale al 10\u00ba posto.\nNel 1964 gli Swans hanno raggiunto la loro seconda semifinale di FA Cup, battendo Barrow, Sheffield United e Stoke City, Liverpool; il sogno si interrompe con il Preston in semifinale. Nel 1965 lo Swansea retrocede di nuovo in Terza Divisione.\nDopo decenni di alterne fortune, il 31 maggio 2011 lo Swansea ottiene la promozione in Premier League grazie al 4-2 sul Reading nella finale dei playoff guidata da Rodgers in panchina.\nLo Swansea riesce a piazzarsi per due anni di fila (2011-2012 e 2012-2013) a met\u00e0 classifica e il 24 febbraio 2013 si aggiudica la sua prima Coppa di Lega inglese, con un 5-0 in finale contro il Bradford City a Wembley. Questo risultato rende lo Swansea la seconda squadra gallese a vincere un trofeo ufficiale inglese, 86 anni dopo i successi del Cardiff City in FA Cup e FA Community Shield, avvenuti nel 1927. Grazie a questo trionfo lo Swansea si qualifica all'Europa League.\nNella stagione successiva, da detentrice della Coppa di Lega, la squadra \u00e8 subito eliminata al terzo turno della competizione, per mano del Birmingham City, che impone per 3-1 al St Andrews. Prende parte all'Europa League, dove supera il girone, ma \u00e8 eliminata ai sedicesimi di finale dal .\nNel gennaio 2015 la cessione di Wilfried Bony al per 25 milioni di sterline \u00e8 la pi\u00f9 esosa nella storia del club gallese. Nel campionato 2014-2015 la squadra chiude ottava con 56 punti, suo miglior bottino dal ritorno in Premier League e secondo miglior piazzamento di sempre in massima serie. Batte inoltre sia all'andata che al ritorno e , diventando la terza squadra nella storia del campionato inglese a riuscire nell'impresa.\nLa squadra vive poi stagioni pi\u00f9 sofferte e il passaggio di propriet\u00e0 ad un consorzio statunitense nel luglio 2016. Nel 2016-2017 la salvezza \u00e8 evitata con una grande rimonta (e con due cambi di allenatore in stagione), dopo l'ultimo posto occupato a Natale, ma nel 2017-2018 la squadra retrocede in Championship, non essendo riuscita a ottenere vittorie nelle ultime nove giornate.\nStadio.\nIl Liberty Stadium (chiamato anche New Stadium durante la costruzione) \u00e8 uno stadio della citt\u00e0 di Swansea nel Galles, area a circa 1,5 miglia dal centro cittadino. \u00c8 usato sia come impianto sportivo che come luogo per concerti e conferenze. Ha una capacit\u00e0 di poco pi\u00f9 di 20.000 posti, tutti a sedere, che lo rendono il terzo pi\u00f9 grande stadio del Galles, dopo il Millennium Stadium e il Cardiff City Stadium di Leckwith, Cardiff.\nFin dalla sua apertura nel 2005 \u00e8 diventato lo stadio casalingo dello Swansea City (al posto del Vetch Field). Il match inaugurale del campo, conclusosi con un pareggio (1-1), \u00e8 avvenuto tra i padroni di casa e il Fulham il 23 luglio 2005.\nColori e simboli.\nI colori sociali dello Swansea City sono il bianco e il nero, con la prima tinta prevalente sulla seconda.\nDal punto di vista della simbologia, dal 1912 al 1970 la squadra si riconobbe nello stemma civico di Swansea: uno scudo raffigurante una rocca sopra i flutti del mare, retto lateralmente da un leone e un drago rossi e avente per cimiero un elmo sormontato da un cigno. Proprio il cigno (colorato inizialmente di grigio o di nero) venne scelto nel 1970 come unico simbolo societario e tale \u00e8 rimasto nei decenni successivi, fatto salvo il periodo 1973-1977, in cui venne momentaneamente sostituito dal drago gallese.\nIl cigno \u00e8 stato declinato in vari stili e con vari orpelli: racchiuso in un cerchio, corredato dalla denominazione sociale (abbreviata o per esteso); nel 1985 venne altres\u00ec recuperato il simbolo della rocca, che fu posta al di sotto dell'animale, il cui colore nel 1992 divenne bianco. Nel 1998 si torn\u00f2 ad usare il solo simbolo del cigno nero, ridisegnato in una forma molto essenziale e stilizzata, con l'accompagnamento della sola ragione sociale; esso rimase in uso quasi ininterrottamente fino al 2021, con la sola eccezione del 2012, in cui fu adottato uno speciale scudetto aureo (col cigno disegnato in forma pi\u00f9 realistica) celebrativo del centenario di fondazione.\nNel 2021 \u00e8 stato ripristinato uno stemma del tutto analogo a quelli in uso tra il 1992 e il 1998 (con compresenza di cigno e rocca), con la sola differenza dell'assenza del colore azzurro nello sfondo e della tinta \"rame\" applicata alla fortezza.\nOrganico.\nRosa 2021-2022.\n\"Rosa, numerazione e ruoli aggiornati al 21 gennaio 2022.\""}
{"id": "1483883", "revid": "124311206", "url": "https://it.wikipedia.org/wiki?curid=1483883", "title": "Grande Slam (rugby a 15)", "text": "Nel rugby XV, si ha un Grande Slam quando una delle squadre partecipanti al torneo del Sei Nazioni (sia maschile che, pi\u00f9 recentemente, femminile) ne vince un'edizione a punteggio pieno, ovvero battendo tutte le altre cinque partecipanti, e ha il suo opposto nel \"Whitewash\", ovvero la sconfitta in tutti e cinque gli incontri.\nSi definisce anche \"Grande Slam\" la vittoria, da parte di una qualsivoglia nazionale dell'Emisfero Sud (e, meno genericamente, , o ), contro tutte le quattro nazionali delle Isole Britanniche (, , e ) nel corso di uno stesso \"tour\".\nIl termine deriva dal gioco di carte del bridge: in esso il Grande Slam \u00e8 la conquista, da parte di una coppia, di tutte le 13 prese, il massimo realizzabile in una mano. L'equivalente italiano \u00e8 \"cappotto\" (per esempio nel tressette).\nNel torneo maschile del Sei Nazioni, il Grande Slam pi\u00f9 recente \u00e8 del (2019); in quello femminile, dell' (2019).\nGrande Slam al Cinque e Sei Nazioni.\nCome detto, il Grande Slam si ottiene qualora una delle sei contendenti del torneo (attualmente , , , , e ) ne conquisti un'edizione vincendo i cinque incontri che la vede opposta alle altre avversarie. Prima del Sei Nazioni 2000, il torneo si chiamava \"Cinque Nazioni\" e non prevedeva la presenza dell'. Il Grande Slam era quindi appannaggio della squadra che eventualmente vincesse tutti i quattro incontri da disputare. La prima volta che si inizi\u00f2 a parlare di \"Grande Slam\" fu alla vigilia di un incontro tra e : il \"Times\" scrisse, il 16 marzo 1957:\nPer la cronaca, l'Inghilterra poi vinse quell'incontro e realizz\u00f2 il Grande Slam in quell'edizione del Cinque Nazioni.\nPer quanto riguarda l'Home Championship, ovvero il torneo tra le quattro Nazioni delle Isole Britanniche, parlare di Grande Slam, di fatto, non ha significato, perch\u00e9 esso si identifica con il \"Triple Crown\", ovvero la vittoria di una delle quattro \"Home Nations\" contro tutte le altre tre. Oggi non esiste corrispondenza biunivoca tra i due riconoscimenti: una squadra delle Isole Britanniche pu\u00f2 realizzare il \"Triple Crown\" senza realizzare il Grande Slam. Al contrario, se \u00e8 una di esse a realizzare il Grande Slam, questo include automaticamente anche il \"Triple Crown\". Per questo motivo, ai fini statistici, viene considerato \"Grande Slam\" solo quello realizzato nelle edizioni del Cinque e del Sei Nazioni.\nIn quattro occasioni, da parte di tre diverse Nazionali, il Grande Slam \u00e8 stato realizzato due volte di seguito: nel 1908 - 1909 dal , nel 1923 - 1924 e nel 1913 - 1914 dall' e nel 1997 - 1998 dalla ; mai nessuno ha tuttavia realizzato tre o pi\u00f9 Grandi Slam consecutivi. La citata , inoltre, fu la prima squadra a vincere il Grande Slam a un Sei Nazioni (nel 2002), quindi con cinque incontri da disputare. Il , che lo conquist\u00f2 nel 2005, \u00e8 la prima ad aver vinto tutti gli incontri di un'edizione imponendosi in tre gare esterne.\nL', che \u00e8 l'ultima a essersi aggiunta al torneo (vi partecipa dal 2000) non ha mai vinto il Grande Slam.\nLa ha realizzato punteggio pieno per l'ultima volta, invece, nel 1990. Tutte al Sei Nazioni invece le ultime conquiste delle tre Nazionali pi\u00f9 titolate del torneo, , e , rispettivamente risalenti al 2003, 2010 e 2012.\nGrande Slam nei tour rugbistici.\nIl Grande Slam \u00e8 realizzato da quella Nazionale dell'Emisfero Sud che batta, nel corso di uno stesso \"tour\", le quattro Nazionali delle Isole Britanniche.\nEsso \u00e8 stato conseguito in totale nove volte: quattro dal , quattro dalla e uno dall'; quest'ultima, tra l'altro, ha il poco invidiabile record di essere l'unica Nazionale dell'Emisfero Sud ad avere perso, nel corso del \"tour\" del 1957/58, quattro incontri su quattro contro le \"Home Nations\".\nIn particolare, il Sudafrica arricch\u00ec due dei suoi Grandi Slam con la vittoria anche sulla (1912/13 e 1951/52), realizzando cos\u00ec lo Slam contro l'intero gruppo del Cinque Nazioni.\nDettaglio dei Grandi Slam nei tour.\nIn ragione dell'ormai congestionato calendario internazionale del rugby, i tour, e con essi la possibilit\u00e0 di realizzare eventuali Grandi Slam, si sono fatti pi\u00f9 infrequenti. L'ultimo \"tour\" con Grande Slam, della , \u00e8 del 2008, anche se va notato che solo recentemente gli \"All Blacks\" hanno incluso il nei loro \"tour\".\nGrande Slam in altri tornei.\nAlla prima divisione del Campionato europeo per Nazioni partecipano sei squadre esattamente come nel Sei Nazioni e per un periodo, dal 2000 al 2003, il torneo si \u00e8 svolto nelle stesse date.\nSino al 2001 la formula era annuale e identica quindi al torneo maggiore, tanto che si parlava comunemente di \"Sei Nazioni B\". Per tale motivo si parlava di \"Grande\" Slam per la squadra che avesse centrato cinque successi su 5 nel girone di andata o nel girone di ritorno.\nNel 2000 la and\u00f2 vicina al Grande Slam, vincendo tutte le 4 partite valide per il torneo ma perdendo con il , che partecipava \"una tantum\" fuori classifica. Dunque il primo Grande Slam fu vinto dalla nel 2001, che si aggiudic\u00f2 il torneo.\nFinora tre nazionali hanno ottenuto un Grande Slam:"}
{"id": "1483884", "revid": "307923", "url": "https://it.wikipedia.org/wiki?curid=1483884", "title": "Gaitelgrima di Puglia", "text": "Figlia di Roberto di Alife conte di Alife e Caiazzo (e non di Giordano I o Giordano II di Capua), sorella di Rainulfo di Alife e Riccardo di Ravecanina.\nNel 1114 divenne moglie di Guglielmo II, duca di Puglia e Calabria. Guglielmo mor\u00ec nel 1127 e, nella nitida testimonianza di Falcone di Benevento, la moglie, distrutta dal dolore, si recise i lunghi capelli in segno di lutto e li pose sul sarcofago del marito, ancor oggi visibile nell'atrio della cattedrale di Salerno.\nLeggenda.\nDa allora ogni 4 agosto, anniversario dell'evento, una farfalla dorata uscirebbe dal sarcofago e volerebbe tra le colonne dell'atrio prima di scomparire."}
{"id": "1483885", "revid": "104458", "url": "https://it.wikipedia.org/wiki?curid=1483885", "title": "Guaidalgrima", "text": ""}
{"id": "1483893", "revid": "121071904", "url": "https://it.wikipedia.org/wiki?curid=1483893", "title": "Wanderers Football Club", "text": "Il Wanderers Football Club \u00e8 una societ\u00e0 calcistica amatoriale inglese fondata nel 1859, dissolta nel 1883 e rifondata nel 2009, famosa per aver vinto la prima FA Cup della storia nel 1872.\nFondata a Londra nel quartiere di Battersea nel 1859 con il nome di Forest Football Club (divent\u00f2 Wanderers F.C. nel 1863), fu fra i membri fondatori della Football Association nel 1863. Formata da ex alunni delle scuole pubbliche, fu senz'altro la prima grande protagonista delle FA Cup, che riusc\u00ec a conquistare ben 5 volte fra il 1872 e il 1878.\nLa squadra \u00e8 rimasta nella storia soprattutto per aver vinto il primo trofeo ufficiale del mondo del calcio, grazie a una rete di Morton Betts.\nVenne sciolta quando ciascuna scuola inizi\u00f2 a costruire una propria societ\u00e0 calcistica per gli ex alunni."}
{"id": "1483897", "revid": "709565", "url": "https://it.wikipedia.org/wiki?curid=1483897", "title": "Viktor Dmitrievi\u010d Smol'skij", "text": "Nato in Bielorussia. Ex membro della power metal band tedesca Rage dal 1999, in cui suonava sia la chitarra che le tastiere, curando anche gli arrangiamenti sinfonici. Gi\u00e0 membro degli Inspector, metal band russa da lui fondata, e dei Mind Odyssey, Viktor Smolski \u00e8 il figlio di Dmitri Bronislavovi\u010d Smolski, direttore dell'orchestra sinfonica di Minsk."}
{"id": "1483903", "revid": "104458", "url": "https://it.wikipedia.org/wiki?curid=1483903", "title": "Gaitelgrima di Salerno", "text": ""}
{"id": "1483905", "revid": "729019", "url": "https://it.wikipedia.org/wiki?curid=1483905", "title": "Delegazione Iztacalco", "text": "La Delegazione Iztacalco \u00e8 una delle 16 delegazioni nelle quali si divide il Distretto Federale Messicano. Si trova nella zona centro-orientale del distretto. Confina a nord con la delegazione Venustiano Carranza, ad ovest con la delegazione Benito Ju\u00e1rez, a sud con Iztapalapa e a est con il comune dello Stato del Messico di Nezahualc\u00f3yotl.\n\u00c8 la delegazione pi\u00f9 piccola delle sedici che dividono il territorio della capitale, con appena 23\u00a0km quadrati che ospitano una popolazione di circa 400\u00a0000 abitanti.\nIztacalco ospita importanti edifici della citt\u00e0, come il Palacio de los Deportes, l'Autodromo Hermanos Rodr\u00edguez e le installazioni della Citt\u00e0 sportiva della Magdalena Mixiuhca."}
{"id": "1483908", "revid": "533647", "url": "https://it.wikipedia.org/wiki?curid=1483908", "title": "Santa Venerina", "text": "Santa Venerina (\"Santa Vinirina\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nStoria.\nLe origini e lo sviluppo di Santa Venerina furono determinati dalla sua posizione di estremo confine tra il Priorato di San Giacomo (Zafferana Etnea), il bosco di Aci (citt\u00e0 demaniale) e la contea di Mascali che la suddivideva in tre parti; in seguito, con la frammentazione del territorio di Aci, s'impose un ulteriore frazionamento. Il torrente Salaro fu per molti secoli confine naturale tra il territorio acese e quello della contea, attraversati dalla regia trazzera che congiungeva Messina a Catania. I viandanti che varcavano il confine territoriale erano obbligati al pagamento di un dazio, riscosso da guardie acesi per conto del Senato di Jaci. Fu proprio a seguito dello stazionamento di questa gente che cominci\u00f2 a delinearsi il primo nucleo abitato, con l'edificazione di una cappella, dedicata alla patrona di Jaci, santa Venera. Era quasi naturale che questi acesi oltre a trasferire le proprie masserizie portassero anche la loro devozione ai propri protettori, santa Venera e san Sebastiano. Analoga situazione la si ebbe a San Leonardello, ove si stanziarono delle guardie di Mascali per il controllo del confine dell'omonima contea sulla via Valeria: il luogo prese il nome proprio dalla devozione a san Leonardo, patrono di Mascali.\nL'investimento in questa contrada dovette evidentemente palesarsi conveniente giacch\u00e9 negli anni a seguire gli stessi deputati e molti concittadini e borghesi di Aci acquistarono terre in quelle zone vitalizzate dalla fiera franca, dando inizio al processo di popolamento. Verso il 1850 si ebbe un vero sviluppo demografico ed economico. Le numerose distillerie che sorsero nella zona e la ricca produzione vinicola, unitamente ad un artigianato molto esperto ne fece un paese fiorente ed economicamente e socialmente sviluppato. Questo sviluppo port\u00f2 ad alimentare le speranze di unificare i vari borghi sotto un unico comune. La costituzione a comune autonomo di Santa Venerina si ebbe nel 1934 con scorporo di porzioni di territorio dei comuni di Acireale (Santa Venerina, Linera e Cosentini e Maria Vegine), Zafferana Etnea (Bongiardo) e Giarre (Monacella, Petrulli e Dagala del Re). Nel 1951 tuttavia la frazione Petrulli fu aggregata a Zafferana.\nTutte le borgate costituiscono un unico centro abitato (deliberazione della Giunta Municipale del 9 maggio 2002).\nIl 29 ottobre 2002 il paese \u00e8 stato seriamente danneggiato dal terremoto di Santa Venerina di magnitudo 4,5 della scala Richter.\nMonumenti e luoghi d'interesse.\nArchitetture religiose.\nCi sono otto chiese parrocchiali a Santa Venerina e frazioni:\nNel territorio comunale, inoltre, vi si trovano anche delle chiese non parrocchiali:\nSociet\u00e0.\nReligione.\nLa religione di gran lunga pi\u00f9 professata \u00e8 quella cristiana nella sua confessione cattolica. Il comune \u00e8 soggetto alla diocesi di Acireale, ad eccezione della frazione di Bongiardo, che fa parte dell'arcidiocesi di Catania.\nCultura.\nBiblioteche.\nSanta Venerina dispone della biblioteca comunale \"Sergente Salvatore Longo\", sita in piazza Regina Elena.\nMusei.\nSanta Venerina ospita:\nInfrastrutture e trasporti.\nAutostrade.\nSanta Venerina \u00e8 servita a nord-est dal casello autostradale (A18) di Giarre. \nFerrovie.\nIl comune \u00e8 servito dalla vicina stazione di Guardia-Mangano-Santa Venerina, sulla ferrovia Messina-Siracusa; la fermata per\u00f2 si trova nel territorio della limitrofa Acireale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nIl comune di Santa Venerina fa parte delle seguenti organizzazioni sovracomunali: regione agraria n.7 (Colline litoranee di Acireale).\nSport.\nIl Comune di Santa Venerina possiede diverse strutture sportive. Lo stadio comunale situato al centro \u00e8 in terra battuta e dispone di una tribuna non coperta da 500 posti circa.\nIl Pala SantaVenerina inaugurato nel 2013 \u00e8 un palazzetto dello sport situato nella popolosa frazione di Linera. Il 15 maggio 2011, Santa Venerina ha ospitato un tratto della 9\u00aa tappa del Giro d'Italia."}
{"id": "1483923", "revid": "1543377", "url": "https://it.wikipedia.org/wiki?curid=1483923", "title": "Delegazione Iztapalapa", "text": "La Delegazione Iztapalapa \u00e8 una delle 16 delegazioni che dividono il territorio del Distretto Federale Messicano. Il suo nome deriva dalle parole nahuas \"Iztapalli\" (pietra), \"atl\" (acqua) e \"pan\" (sopra). \nQuindi la traduzione letterale \u00e8 \"Sopra le pietre dell'acqua\" o \"Nell'acqua delle pietre\".\nLa toponimia di Iztapalapa fa allusione alla sua antica situazione di citt\u00e0 di riviera sul Lago Texcoco. L'attuale demarcazione politica prende il nome dall'antica Iztapalapa de Cuitl\u00e1huac cittadina azteca fondata nel XIV secolo, oggi ospita la presidenza della delegazione.\nIztapalapa si trova nella zona orientale del distretto Federale.\nConfina a nord con la Delegazione Iztacalco; a ovest con la Delegazione Benito Ju\u00e1rez e con Coyoac\u00e1n; a sud, con le delegazioni Tl\u00e1huac e Xochimilco;\ne a est con i comuni dello Stato del Messico di Nezahualc\u00f3yotl, La Paz e Valle de Chalco Solidaridad."}
{"id": "1483925", "revid": "136578", "url": "https://it.wikipedia.org/wiki?curid=1483925", "title": "Iztacalco", "text": ""}
{"id": "1483926", "revid": "136578", "url": "https://it.wikipedia.org/wiki?curid=1483926", "title": "Iztapalapa", "text": ""}
{"id": "1483935", "revid": "92723", "url": "https://it.wikipedia.org/wiki?curid=1483935", "title": "Cleopatra 2525", "text": "Cleopatra 2525 \u00e8 una serie televisiva di fantascienza ideata dalla Renaissance Pictures e girata totalmente in Nuova Zelanda. La serie \u00e8 andata in onda nel gennaio del 2000 negli Stati Uniti ed \u00e8 apparsa in Italia nel 2003 su Italia 1.\nTrama.\nLa serie \u00e8 interpretata da Jennifer Sky nei panni di Cleopatra: un'aspirante attrice che lavora come danzatrice del ventre per necessit\u00e0.\nIn seguito al ricovero in una clinica chirurgica per un'operazione al seno, Cleo entra in coma e viene ritrovata cinque secoli dopo da Hel (Gina Torres) e Sarge (Victoria Pratt) in stato di criogenesi in un laboratorio sotterraneo. Cleo si trova cos\u00ec proiettata in un futuro post apocalittico: la Terra \u00e8 dominata dai Baileys, bellicose creature volanti, che spadroneggiano sulla superficie terrestre costringendo gli esseri umani a rifugiarsi sottoterra. Le tre ragazze, insieme a Mauser, compongono una squadra guidata dalla misteriosa Voce (per l'appunto \u00e8 solo una voce che impartisce ordini alle tre, senza che si sappia se appartiene ad un essere umano, un mutante o un computer), le cui attivit\u00e0 variano dal combattere i Baileys al mantenere l'ordine nel sottosuolo.\nOltre ai Baileys, nel telefilm ricorrono pi\u00f9 volte nemici di natura umana (i pi\u00f9 ricorrenti Creegan e Raina, quest'ultima un'ex componente della squadra), che entrano in contrasto con la squadra, spesso a causa del loro stesso passato.\nLa serie \u00e8 stata poi interrotta per cause ignote, lasciando quindi molti interrogativi aperti.\nNell'ultima puntata, infatti, si scopre che la Voce appartiene ad un essere umano di alto rilievo nella politica del mondo sotterraneo e che i Baileys non sono invasori extraterrestri come si credeva, ma macchine di origine terrestre create e costruite 500 anni prima da Creegan (il cui vero nome \u00e8 John Baileys) per smaltire i rifiuti delle metropoli. Queste macchine avanzatissime dopo anni di lavoro hanno compreso che era la razza umana ad essere la fonte dell'inquinamento principale del pianeta e quindi per risolvere definitivamente il problema essa andava eliminata totalmente. Proprio in quest'ultima puntata la guerra sembra arrivare alle battute finali, dove l'esercito Baileys si scaglia contro il mondo sotterraneo e quest'ultimo risponde mobilitando un intero esercito costituito da centinaia di squadre di agenti come quello delle tre protagoniste e due potentissimi cannoni laser.\nMentre l'esercito Baileys incombe sull'unico ingresso sotterraneo alle citt\u00e0 la serie si conclude qui lasciando aperto un cliffhanger."}
{"id": "1483945", "revid": "136578", "url": "https://it.wikipedia.org/wiki?curid=1483945", "title": "Campus dell'UNAM", "text": ""}
{"id": "1483946", "revid": "1232412", "url": "https://it.wikipedia.org/wiki?curid=1483946", "title": "Pok\u00e9mon Compilation", "text": "Pok\u00e9mon Compilation \u00e8 una raccolta delle sigle della serie animata \"Pok\u00e9mon\" cantate da Giorgio Vanni e Cristina D'Avena, prodotta e distribuita da R.T.I. SpA il 5 dicembre 2007.\nDescrizione.\nLa raccolta \u00e8 stata commercializzata nel dicembre del 2007 attraverso il circuito delle edicole e riunisce in unico supporto tutte le sigle italiane del cartone animato, ad eccezione della penultima sigla, \"Pok\u00e9mon Chronicles\", omessa dalla compilation ma, disponibile sul CD \"Cristina D'Avena e i tuoi amici in TV 20\". \nL'album raccoglie inoltre tutte le versioni remix delle canzoni fatta eccezione per le prime due. Questi, gi\u00e0 editi nelle 4 compilation di \"Cartuno\", sono riproposti nella loro versione integrale. Una raccolta similare ma meno completa di questa era stata pubblicata un anno e mezzo prima, sempre da RTI, con il titolo \"The Master Saga\".\nSulla copertina del CD sono raffigurati Dialga e Palkia e al centro i titoli delle canzoni in ordine casuale.\nTracce.\nDalla traccia 1 alla traccia 10, le canzoni sono cantate in duetto dai due artisti. Le altre soltanto da Giorgio Vanni"}
{"id": "1483949", "revid": "38120", "url": "https://it.wikipedia.org/wiki?curid=1483949", "title": "Guilty (personaggio)", "text": ""}
{"id": "1483962", "revid": "112813986", "url": "https://it.wikipedia.org/wiki?curid=1483962", "title": "Pethia cumingii", "text": "Pethia cumingii \u00e8 un pesce d'acqua dolce appartenente alla famiglia Cyprinidae. Conosciuto comunemente come barbo a due macchie.\nDistribuzione e habitat.\n\u00c8 endemico dei fiumi dell'ovest dello Sri Lanka.\nBiologia.\nComportamento.\nFormano banchi non particolarmente grandi.\nAlimentazione.\nSi nutre di alghe e piccoli invertebrati.\nRiproduzione.\nNon ci sono cure nei confronti delle uova.\nAcquariofilia.\n\u00c8 abbastanza comune negli acquari."}
{"id": "1483965", "revid": "125939635", "url": "https://it.wikipedia.org/wiki?curid=1483965", "title": "Urban fantasy", "text": "Il fantasy urbano (calco dall'inglese urban fantasy) \u00e8 un sottogenere del fantasy e possiede legami con il fantasy contemporaneo. Da quest'ultimo si differenzia poich\u00e9 lo \"urban fantasy\" non ha limitazioni temporali (infatti non necessariamente \u00e8 ambientato nei tempi moderni), bens\u00ec spaziali. Infatti \u00e8 un genere in cui l'elemento fantastico \u00e8 legato agli ambienti urbani, mescolati con le relative tematiche.\nCaratteristiche.\nConsiste in racconti magici e storie ambientate nell'epoca contemporanea, nel mondo reale, urbano; in opposizione al fantasy ambientato in paesaggi del tutto immaginari, anche quelli che contengono citt\u00e0 immaginarie, o che hanno la maggior parte delle azioni ambientate l\u00ec.\nL\"'Urban fantasy\" potrebbe anche essere riferito a versioni pi\u00f9 moderne dei \"tradizionali\" mondi fantasy. I protagonisti del moderno urban fantasy affrontano straordinarie circostanze quando le trame si svolgono o in mondi aperti (dove viene accettata comunemente l'esistenza di eventi magici o paranormali) o mondi chiusi (dove i poteri e le creature magiche sono nascosti).\nStoria dell'urban fantasy.\nI pionieri.\nSebbene la storia del moderno urban fantasy possa essere tracciata dagli anni '20 (particolarmente nel campo della letteratura per ragazzi), \u00e8 stato negli anni '80 che il termine viene usato largamente tra gli scrittori e lettori fantasy--e che la forma cresce in popolarit\u00e0 fino a diventare un sottogenere a s\u00e9 stante. Pionieri di questo genere sono stati Charles de Lint (autore delle serie \"Moonheart\" e \"Newford\"), Emma Bull (\"War for the Oaks\"), John Crowley (\"Little, Big\"), Megan Lindholm a.k.a. Robin Hobb (\"Wizard of the Pigeons\"), Jonathan Carroll (\"The Land of Laughs\"), Matt Ruff (\"Fool on the Hill\"), e Terri Windling (nel suo ruolo di editore della Ace Books fantasy line e creatrice delle serie Borderlands). \nIn Italia.\nIn Italia, sebbene sia un genere che ha preso piede solo ultimamente rispetto alla situazione internazionale, proprio di recente, all'incirca dal 2000 in poi, l'urban fantasy ha visto tutta una serie di autori cimentarsi con questa inedita fusione di magia e modernit\u00e0: Luca Farru (Saga Quattro - Sperling &amp; Kupfer), Luca Tarenzi, Francesco Dimitri, Lara Manni (eteronimo della giornalista Loredana Lipperini), Francesco Falconi, Luca Azzolini, Veronica Niccolai, fino ad arrivare all'antologia collettiva Sanctuary (2009).\nFilm e Serie TV.\nBench\u00e9 il termine stesso abbia da poco iniziato ad affermarsi nella filmologia, si pu\u00f2 dire che molti film e telefilm seguano le convenzioni dell'urban fantasy.\nEsempi di Telefilm che rientrano nella urban fantasy sono: \"Supernatural,\" \"Buffy l'ammazzavampiri\", \"Angel\", \"True Blood\", \"The Vampire Diaries\", \"The Originals\", \"Teen Wolf, Constantine,\" \"Streghe\", \"Shadowhunters\", \"Lucifer (serie televisiva)\".\nEsempi di film che rientrano nella urban fantasy sono \"Bright\" e Hellboy."}
{"id": "1483969", "revid": "1566286", "url": "https://it.wikipedia.org/wiki?curid=1483969", "title": "Arturo Dominici", "text": "Biografia.\nDopo aver frequentato la facolt\u00e0 di lingue straniere all'universit\u00e0 della sua citt\u00e0 natale, abbandon\u00f2 gli studi per dedicarsi al teatro, dapprima come filodrammatico e quindi come professionista in compagnie locali. Allo scoppio della Seconda guerra mondiale fu chiamato alle armi e part\u00ec per il fronte in Jugoslavia. Di ritorno dalla guerra si spos\u00f2 con la nobile palermitana Irene Quattrini che gli diede tre figlie, delle quali la primogenita \u00e8 Germana Dominici, che ha seguito le orme del padre. \u00c8 inoltre nonno della doppiatrice Lilli Manzini e dell'imitatrice Francesca Manzini.\nNel 1947 venne scelto per un piccolo ruolo dal suo concittadino Pino Mercanti per il film \"Il principe ribelle\" prodotto dai fratelli Francesco e Girolamo Gorgone. Dopo quel film, abbandon\u00f2 le scene e la Sicilia per trasferirsi a Roma, dove in pochi anni divenne uno dei caratteristi pi\u00f9 richiesti del cinema di genere, soprattutto avventurosi, pirateschi o mitologici.\nAlto, magro, dal viso espressivo spesso incorniciato da barba, venne utilizzato anche in polizieschi o in western dozzinali dove apparve con lo pseudonimo di Arthur Kent. Il suo ruolo pi\u00f9 noto \u00e8 quello ricoperto in \"Indagine su un cittadino al di sopra di ogni sospetto\" di Elio Petri, del 1970. Si dedic\u00f2 anche al doppiaggio prestando la sua voce ad attori stranieri come Martin Balsam e James Doohan, oltre al Grande Puffo nella popolare serie animata \"I Puffi\". Limitata, invece, fu la sua attivit\u00e0 in televisione, dove apparve negli sceneggiati \"Il consigliere imperiale\" di Sandro Bolchi (1974) e \"L'amaro caso della baronessa di Carini\" diretto da Daniele D'Anza (1975).\nDopo aver divorziato dalla moglie, il 7 maggio 1984 si rispos\u00f2 con la pittrice jugoslava Liana Dodoja.\nDominici mor\u00ec per un tumore a 76 anni e venne sepolto nel Cimitero Flaminio di Roma."}
{"id": "1483973", "revid": "1573940", "url": "https://it.wikipedia.org/wiki?curid=1483973", "title": "Trichoglossus haematodus", "text": "Il lorichetto dei cocchi o lorichetto arcobaleno (Trichoglossus haematodus ()) \u00e8 un uccello della famiglia Psittaculidae diffusa nelle Molucche del sud, dalla Nuova Guinea occidentale sino alle Isole della Lealt\u00e0.\nNel suo areale \u00e8 molto diffuso. Vive praticamente in tutti i tipi di habitat nei quali siano abbondanti i fiori, visto che si nutre prevalentemente di nettare e polline.\nDescrizione.\nIl lorichetto dei cocchi, o lorichetto arcobaleno, presenta una varia distribuzione dei colori sebbene questa specie abbia la schiena verde e il petto rosso con strie scure ben marcate. Pu\u00f2 raggiungere una lunghezza (da testa a coda) di circa 25-30 centimetri.\n\u00c8 molto ricercato dagli allevatori. Si riproduce bene. Presenta per\u00f2 una marcata territorialit\u00e0 soprattutto durante la riproduzione.\nTassonomia.\n\"Trichoglossus haematodus\" \u00e8 attualmente suddivisa in sei sottospecie:\nIn passato venivano considerate anche altre sette sottospecie che oggi sono considerate specie a parte. "}
{"id": "1483977", "revid": "1610933", "url": "https://it.wikipedia.org/wiki?curid=1483977", "title": "Lorichetto arcobaleno", "text": ""}
{"id": "1483984", "revid": "1527148", "url": "https://it.wikipedia.org/wiki?curid=1483984", "title": "Dizionario di Kangxi", "text": "Il Dizionario di Kangxi (cinese: ) era il dizionario cinese standard durante il XVIII secolo e il XIX secolo. Il terzo imperatore della dinastia Qing, Kangxi, ne ordin\u00f2 la compilazione nel 1710 e fu pubblicato sei anni dopo nel 1716. \u00c8 per questo che il dizionario prende il nome dell'imperatore.\nTra gli editori del dizionario vi furono Zhang Yushu () e Chen Tingjing (), che si sono parzialmente basati su due dizionari della dinastia Ming. Il primo fu lo Zihui ( \"Collezione di caratteri\") del 1615 di Mei Yingzuo (), che per primo ridusse i radicali dai 540 dello Shuowen jiezi (\u8bf4\u6587\u89e3\u5b57) di Xu Shen (\u8bb8\u614e) a 214. Il secondo fu il Zhengzitong ( \"Padronanza corretta dei caratteri\") del 1627 di Zhang Zilie ().\nL'imperatore richiese che l'opera fosse terminata entro 5 anni, indi per cui alcuni errori di trascrizione furono inevitabili. Per questo, molti anni dopo, l'Imperatore Daoguang fece fare una revisione del dizionario, pubblicando cos\u00ec in seguito nel 1831 Zidian kaozheng ( \"Ricerca accurata dei caratteri del dizionario\") correggendo cos\u00ec 2.588 errori, pi\u00f9 che altro nei riferimenti e nelle citazioni.\nIl dizionario completo contiene 47.035 caratteri, pi\u00f9 1.995 varianti grafiche, per un totale di 49.030 caratteri differenti raggruppati in 214 radicali. Questa tavola di 214 radicali, di cui alcuni oggi in disuso, forma lo standard pi\u00f9 diffuso per ordinare e ricercare i sinogrammi in un dizionario. Lo stesso principio vale per i sinogrammi usati in Giappone (kanji, affiancati da katakana e hiragana), Corea (hanja, pressoch\u00e9 sostituiti dall'hangeul) e usati anticamente in Vietnam (chu nom, completamente rimpiazzati dall'alfabeto latino importato dai missionari). Questo \u00e8 uno dei motivi per cui il dizionario Kangxi e lo Zihui vengono tuttora ricordati.\nOvviamente il dizionario non conteneva indicazioni precise di pronuncia perch\u00e9 il pinyin, il sistema pi\u00f9 usato per romanizzare il cinese mandarino, \u00e8 un'invenzione novecentesca. Anche se esistono altri sistemi per latinizzare il cinese, come per esempio l'alfabeto zhuyin, nel Settecento non esistevano simili sistemi.\nIl Dizionario di Kangxi \u00e8 disponibile in varie edizioni, dalla prima (quella pi\u00f9 antica) a quella moderna, fino alla variante via web. Inoltre \u00e8 stato uno dei dizionari cinesi usati per l'Ideographic Rapporteur Group (IRG) per lo standard Unicode."}
{"id": "1483986", "revid": "78273", "url": "https://it.wikipedia.org/wiki?curid=1483986", "title": "Les Mis\u00e9rables", "text": ""}
{"id": "1483994", "revid": "287204", "url": "https://it.wikipedia.org/wiki?curid=1483994", "title": "Trichoglossus rubritorquis", "text": "Il lorichetto dal collare rosso (Trichoglossus rubritorquis) \u00e8 un uccello della famiglia Psittaculidae che vive in Australia settentrionale."}
{"id": "1483995", "revid": "85405", "url": "https://it.wikipedia.org/wiki?curid=1483995", "title": "Maxim Litvinov", "text": ""}
{"id": "1483996", "revid": "1610933", "url": "https://it.wikipedia.org/wiki?curid=1483996", "title": "Lorichetto dal collare rosso", "text": ""}
{"id": "1483997", "revid": "85405", "url": "https://it.wikipedia.org/wiki?curid=1483997", "title": "Maksim Litvinov", "text": ""}
{"id": "1483999", "revid": "92719", "url": "https://it.wikipedia.org/wiki?curid=1483999", "title": "Trichoglossus haematodus rubritorquis", "text": ""}
{"id": "1484001", "revid": "1543377", "url": "https://it.wikipedia.org/wiki?curid=1484001", "title": "Contea di Judith Basin", "text": "La contea di Judith Basin (in inglese Judith Basin County) \u00e8 una contea del Montana, negli Stati Uniti. Il suo capoluogo amministrativo \u00e8 Stanford.\nStoria.\nLa contea fu creata nel 1920 e prende il suo nome dal fiume Judith. Quest'ultimo venne nominato cos\u00ec dall'esploratore Meriwether Lewis nel 1805 in onore del proprio cugino \"Judith Hancock\".\nGeografia fisica.\nLa contea di Judith Basin ha un'area di 4.846 km\u00b2 di cui lo 0,05% \u00e8 coperto d'acqua. Confina con le seguenti contee:"}
{"id": "1484006", "revid": "399", "url": "https://it.wikipedia.org/wiki?curid=1484006", "title": "4P/Faye", "text": "4P/Faye, o Cometa Faye, \u00e8 una cometa periodica del Sistema solare, appartenente alla famiglia delle comete gioviane. \u00c8 stata scoperta il 25 novembre 1843 da Herv\u00e9 Faye all'Osservatorio di Parigi.\nIl 23 novembre furono eseguite le prime osservazioni documentate della cometa, tuttavia le cattive condizioni atmosferiche impedirono che la scoperta potesse essere confermata fino al 25 novembre. La cometa aveva oltrepassato il suo perielio gi\u00e0 da un mese e raggiunse una luminosit\u00e0 sufficiente alla sua individuazione solo in virt\u00f9 di un passaggio ravvicinato al nostro pianeta. A fine novembre, la cometa era visibile ad occhio nudo, secondo quanto riportato da Otto Wilhelm von Struve, e rimase osservabile attraverso piccoli e grandi telescopi rispettivatemente fino al 10 gennaio e al 10 aprile 1844.\nNel 1844 T. Henderson dedusse che 4P/Faye fosse una cometa di breve periodo, ricevendone conferma da May, che calcol\u00f2 un periodo di 7,43 anni.\nUrbain Leverrier ne calcol\u00f2 le effemeridi per il transito del 1851, predicendone il perielio nell'aprile dello stesso anno. Il 28 novembre 1850 James Challis conferm\u00f2 la bont\u00e0 dell'opera di Leverrier, osservando la cometa in prossimit\u00e0 delle posizione predetta.\nLa cometa non fu osservata durante i suoi passaggio al perielio del 1903 e 1918 a causa di condizioni osservative sfavorevoli. Nel 2006 ha raggiunto una magnitudine di 9,5."}
{"id": "1484009", "revid": "1573940", "url": "https://it.wikipedia.org/wiki?curid=1484009", "title": "Psitteuteles", "text": "Psitteuteles \u00e8 un genere di uccelli della famiglia Psittaculidae.\nTassonomia.\nComprende le seguenti specie:"}
{"id": "1484011", "revid": "92723", "url": "https://it.wikipedia.org/wiki?curid=1484011", "title": "Havendale", "text": "Havendale avrebbe dovuto essere il successore del processore Intel Core 2 Duo basato sul core Wolfdale e dedicato al settore desktop e basato sulla nuova architettura Nehalem, successiva all'Intel Core Microarchitecture, originariamente introdotta nel settore desktop dal core Conroe nel corso del 2006 (e commercializzato come Core 2 Duo).\nCambio di strategia in corso d'opera: sospensione del progetto Havendale.\nL'arrivo sul mercato era stato in un primo tempo pianificato per il secondo trimestre 2009 ma successivamente, nel corso del mese di settembre 2008, si \u00e8 saputo che Intel aveva deciso di posticipare tale lancio addirittura a gennaio 2010.\nA febbraio 2009 \u00e8 avvenuto l'ennesimo colpo di scena: Intel ha comunicato di aver deciso di \"saltare\" il core Havendale in favore del suo diretto successore, Clarkdale, che si differenzia soprattutto per essere basato sulla seconda generazione dell'architettura Nehalem e che viene indicata da Intel con il nome in codice di Westmere. La novit\u00e0 pi\u00f9 importante introdotta con l'evoluzione Westmere, e quindi con il core Clarkdale, \u00e8 il nuovo processo produttivo a 32 nm (contro quello a 45 nm previsto per Havendale) oltre ad altre migliorie generali relative all'architettura.\nCaratteristiche tecniche.\nProcesso produttivo.\nSi sarebbe trattato ancora di una CPU dual core costruita mediante processo produttivo a 45 nm e realizzata secondo un approccio costruttivo a Die Monolitico, al pari di quanto avviene nel suo predecessore.\nA differenza di quanto avvenuto in passato in tutte le ultime generazioni di architetture Intel, in cui la cache era divisa in due livelli, in Havendale ne sarebbero state presenti 3. Ogni core avrebbe avuto una propria cache L1 da 64\u00a0kB (divisa a sua volta in due blocchi da 32\u00a0kB, per le istruzioni e per i dati, al pari di quanto avviene per la precedente architettura Core), e una propria cache L2 da 256\u00a0kB (a differenza della cache L2 da 4 o 6\u00a0MB condivisa tra tutti i core dell'architettura precedente); a queste si sarebbe aggiunta un'ulteriore cache L3 da 4\u00a0MB condivisa da entrambi i core e che doveva essere, tra l'altro, di tipo inclusivo.\nUna svolta per le CPU: sottosistema grafico integrato.\nHavendale doveva differenziarsi in maniera sostanziale dagli altri esponenti dell'architettura Nehalem, e dal predecessore Wolfdale, per l'integrazione al suo interno di un sottosistema grafico.\nIn Havendale il comparto grafico avrebbe dovuto essere collegato al resto della CPU mediante il nuovo bus Intel QuickPath Interconnect che per\u00f2 sarebbe stato utilizzato solo per questo scopo e non per il transito di dati dal processore al resto del sistema come invece avviene nelle soluzioni top di gamma quad core Bloomfield.\nAltre caratteristiche.\nAl posto del tradizionale BUS Quad Pumped introdotto da Intel con il primo Pentium 4 Willamette e mantenuto fino agli ultimi esponenti dell'architettura \"Core\", non doveva, come detto sopra, venire utilizzato il nuovo Intel QuickPath Interconnect, che sarebbe in pratica analogo all'HyperTransport di AMD, ma era prevista l'integrazione di un controller PCI Express 2.0 16x e un collegamento Direct Media Interface diretto con il southbridge responsabile della gestione delle periferiche di I/O collegate al sistema, al pari di quanto avverr\u00e0 nel quad core Lynnfield.\nSebbene non dovesse essere presente il nuovo BUS seriale, una piccola ispirazione da parte di Intel nei confronti di quanto fatto da AMD nel corso degli ultimi anni, sarebbe stata mantenuta con l'integrazione del controller della memoria RAM di tipo Dual Channel che avrebbe supportato memorie DDR3.\nA questo punto \u00e8 utile osservare che avendo integrato il controller della memoria e la gestione del BUS PCI Express 2.0, le motherboard compatibili non avrebbero pi\u00f9 impiegato un chipset composto, come da tradizione, da northbridge e southbridge, ma solo da quest'ultimo, dato che le funzioni del primo sarebbero state completamente integrate nella CPU.\nIl consumo doveva essere inferiore ai 95\u00a0W, mentre per quanto riguarda il socket, esso sarebbe stato il nuovo LGA 1160 (utilizzato anche da Lynnfield). Inizialmente in realt\u00e0 erano state annunciate anche versioni prive del controller di memoria integrato e installabili nel Socket H (715 pin), ma nelle ultime notizie di fine 2007 queste versioni \"ridotte\" non furono pi\u00f9 menzionate; non \u00e8 da escludere che Intel avesse deciso di integrare il controller di memoria in tutte le varianti di Havendale, cos\u00ec da non dover differenziarne la produzione e contenere i costi realizzativi.\nSfruttamento della cache di ultimo livello.\nNei processori dual core e multi core si pone il problema di come sfruttare la grande dotazione di cache di ultimo livello e come gestirne l'accesso da parte dei vari core. L'approccio a die monolitico cui si \u00e8 accennato poco sopra \u00e8 solo uno degli approcci possibili nella realizzazione, e ognuno di questi comporta pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nImportanti considerazioni sul consumo dichiarato.\n\u00c8 importante sottolineare che per fare un confronto tra i consumi di queste soluzioni con quelle che le stanno precedendo sul mercato, \u00e8 necessario considerare che nella stima del consumo del nuovo core veniva incluso anche quello legato alle funzioni che un tempo erano demandate al northbridge del chipset. Di conseguenza, il consumo sopracitato, superiore a quello dichiarato per il predecessore di Havendale, sarebbe stato in realt\u00e0 pi\u00f9 basso se confrontato con la somma tra il consumo di Wolfdale e quello del northbridge del chipset.\nTecnologie implementate.\nOltre alle ormai scontate istruzioni MMX, SSE, SSE2, SSE3, EM64T e XD-bit, sarebbe stato implementato anche l'intero set di istruzioni SSE4. A fine 2007 con i primi processori a 45\u00a0nm (basati per\u00f2 su architettura \"Core\") Intel aveva gi\u00e0 iniziato l'introduzione di queste nuove istruzioni ma si era limitata a 47 istruzioni sulle 54 previste dal set SSE4 completo, e per questo motivo il produttore indicava questa prima implementazione, limitata, come SSE4.1 (dove. 1 indica la prima versione); in tutti i processori basati sull'architettura Nehalem invece, verr\u00e0 integrato l'intero set delle istruzioni, indicato come SSE4.2.\nNon dovevano mancare ovviamente la tecnologia di virtualizzazione Vanderpool e quella di risparmio energetico SpeedStep, che nelle nuove CPU avrebbe vantato decisi miglioramenti; grazie alla nuova tecnologia Power Gate infatti, Havendale doveva essere in grado di rallentare e accelerare la frequenza di ogni core individualmente a seconda della specifica occupazione e arrivare addirittura allo \"spegnimento\" di quelle aree della CPU che sarebbero risultate inutilizzate, forse addirittura gli interi core, riducendone il voltaggio a zero, e non limitandosi a diminuirne le richieste energetiche. A questa tecnologia se ne doveva unire anche un'altra esattamente duale, chiamata Intel Turbo Mode che \u00e8 in sostanza il nuovo nome della Intel Dynamic Acceleration gi\u00e0 vista nei Core 2 Duo Merom e Penryn alla base delle piattaforme Centrino Duo Santa Rosa e Centrino 2 Montevina. La nuova architettura Nehalem porter\u00e0 tale tecnologia in tutti i settori di mercato e grazie ad essa sar\u00e0 possibile aumentare il clock dei soli core utilizzati in modo da velocizzare l'elaborazione di quelle particolari applicazioni che non sono in grado di sfruttare adeguatamente un processore multi core. Avendo meno core attivi, consente infatti di aumentare il clock (e quindi il consumo) dei core rimanenti senza eccedere le specifiche della CPU stessa.\nAnche la gestione del calore dissipato avrebbe visto importanti miglioramenti: a differenza di quanto avviene nei processori precedenti, che al raggiungimento di una certa temperatura abbassano istantaneamente il proprio clock al valore pi\u00f9 basso possibile, in Havendale il clock sarebbe stato abbassato progressivamente fino al raggiungimento della temperatura adeguata.\n\u00c8 da evidenziare l'implementazione della nuova tecnologia Simultaneous Multi-Threading, evoluzione della vecchia Hyper-Threading (ma basata su principi completamente diversi), ormai abbandonata da parte del produttore statunitense, e in grado di raddoppiare il numero di thread elaborabili dalla CPU. Dato che Havendale doveva essere dotato di 2 core, sarebbe stato in grado di gestire 4 thread contemporaneamente.\nControparte mobile.\nHavendale avrebbe condiviso il proprio progetto con il core Auburndale destinato all'impiego in ambito mobile, come successore del Core 2 Duo Penryn nei sistemi Centrino 2. Le caratteristiche tecniche dovevano essere identiche, eccettuato i consumi che in Auburndale sarebbero probabilmente scesi a 35/45\u00a0W.\nChipset supportati.\nHavendale, come Lynnfield (ovvero il processore a 4 core destinato alla stessa fascia di mercato), doveva essere abbinato al chipset Ibex Peak e andare a costituire la futura piattaforma Kings Creek (Lynnfield invece far\u00e0 parte della piattaforma Piketon). Sono previsti diversi modelli del chipset Ibex Peak e la principale potrebbe avere il nome commerciale P55; inizialmente si era ipotizzato che potesse trattarsi semplicemente di una specifica versione del chipset Tylersburg che viene utilizzato gi\u00e0 dalla fine del 2008 in abbinamento al processore Bloomfield e commercializzato nella variante X58, ma nel momento in cui si \u00e8 appreso che a differenza di Tylersburg, Ibex Peak verr\u00e0 realizzato in un unico chip (non pi\u00f9 separato in northbridge e southbridge quindi) tale ipotesi \u00e8 stata praticamente abbandonata.\nIl successore.\nIl successore di Havendale avrebbe dovuto essere il core che poi effettivamente ha preso il suo posto nella roadmap Intel, dato che Intel si limiter\u00e0 a \"saltare\" il debutto di Havendale per passare direttamente a Clarkdale che sar\u00e0, come detto, realizzato a 32\u00a0nm invece che a 45\u00a0nm."}
{"id": "1484014", "revid": "52076", "url": "https://it.wikipedia.org/wiki?curid=1484014", "title": "Monte cinque", "text": ""}
{"id": "1484016", "revid": "767487", "url": "https://it.wikipedia.org/wiki?curid=1484016", "title": "Episodi di 24 (sesta stagione)", "text": "La sesta stagione della serie televisiva 24 \u00e8 stata trasmessa in prima visione negli Stati Uniti d'America da Fox dal 14 gennaio al 21 maggio 2007.\nIn Italia \u00e8 stata trasmessa in prima visione da Italia 1 dal 5 marzo al 13 giugno 2008."}
{"id": "1484017", "revid": "1983214", "url": "https://it.wikipedia.org/wiki?curid=1484017", "title": "Andronico III di Trebisonda", "text": "Biografia.\nAndronico III Comneno, era figlio di Alessio II Comneno, e della caucasica, Djiadjak Jaqeli di Samckhe.\nUna delle prime cose che fece, quando divenne imperatore, fu quella di fare uccidere i suoi due fratelli (pi\u00f9 giovani), Giorgio Azachoutlou Comneno e Michele Achpougas Comneno. Suo fratello Basilio Comneno e altri riuscirono a fuggire nell'impero bizantino, a Costantinopoli, dove probabilmente suo zio Michele Comneno, era gi\u00e0 residente.\nAndronico III mor\u00ec nel 1332, dopo 20 mesi di regno, e riusc\u00ec a passare il trono al figlio illegittimo, Manuele II Comneno. I crimini di Andronico III avevano scioccato la gente di Trebisonda, al tal punto di averla divisa in fazioni, mettendo l'impero di Trebisonda sull'orlo della guerra civile. Le fonti che a noi oggi pervengono, non hanno conservato altri dettagli sulle circostanze del breve regno di Andronico III."}
{"id": "1484019", "revid": "92723", "url": "https://it.wikipedia.org/wiki?curid=1484019", "title": "Auburndale (hardware)", "text": "Auburndale avrebbe dovuto essere il successore del processore Intel Core 2 Duo basato sul core Penryn e dedicato al settore mobile e basato sulla nuova architettura Nehalem, successiva all'Intel Core Microarchitecture, originariamente introdotta nel settore desktop dal core Merom nel corso del 2006 (e commercializzato come Core 2 Duo).\nCambio di strategia in corso d'opera: sospensione del progetto Auburndale.\nL'arrivo sul mercato era stato in un primo tempo pianificato per il secondo trimestre 2009 ma successivamente, nel corso del mese di settembre 2008, si \u00e8 saputo che Intel aveva deciso di posticipare tale lancio addirittura a gennaio 2010.\nA febbraio 2009 \u00e8 avvenuto l'ennesimo colpo di scena: Intel ha comunicato di aver deciso di \"saltare\" il core Auburndale in favore del suo diretto successore, Arrandale, che si differenzia soprattutto per essere basato sulla seconda generazione dell'architettura Nehalem e che viene indicata da Intel con il nome in codice di Westmere. La novit\u00e0 pi\u00f9 importante introdotta con l'evoluzione Westmere, e quindi con il core Arrandale, \u00e8 il nuovo processo produttivo a 32 nm (contro quello a 45 nm previsto per Auburndale) oltre ad altre migliorie generali relative all'architettura.\nCaratteristiche tecniche.\nProcesso produttivo.\nSi sarebbe trattato ancora di una CPU dual core costruita mediante processo produttivo a 45 nm e realizzata secondo un approccio costruttivo a Die Monolitico, al pari di quanto avviene nel suo predecessore.\nA differenza di quanto avvenuto in passato in tutte le ultime generazioni di architetture Intel, in cui la cache era divisa in due livelli, in Auburndale ne sarebbero state presenti 3. Ogni core avrebbe avuto una propria cache L1 da 64\u00a0kB (divisa a sua volta in due blocchi da 32\u00a0kB, per le istruzioni e per i dati, al pari di quanto avviene per la precedente architettura Core), e una propria cache L2 da 256\u00a0kB (a differenza della cache L2 da 4 o 6\u00a0MB condivisa tra tutti i core dell'architettura precedente); a queste si sarebbe aggiunta un'ulteriore cache L3 da 4\u00a0MB condivisa da entrambi i core e che doveva essere, tra l'altro, di tipo inclusivo.\nUna svolta per le CPU: sottosistema grafico integrato.\nAuburndale doveva differenziarsi in maniera sostanziale dagli altri esponenti dell'architettura Nehalem, e dal predecessore Penryn, per l'integrazione al suo interno di un sottosistema grafico.\nIn Auburndale il comparto grafico avrebbe dovuto essere collegato al resto della CPU mediante il nuovo bus Intel QuickPath Interconnect che per\u00f2 sarebbe stato utilizzato solo per questo scopo e non per il transito di dati dal processore al resto del sistema come invece avviene nelle soluzioni top di gamma quad core Bloomfield.\nAltre caratteristiche.\nAl posto del tradizionale BUS Quad Pumped introdotto da Intel con il primo Pentium 4 Willamette e mantenuto fino agli ultimi esponenti dell'architettura \"Core\", non doveva, come detto sopra, venire utilizzato il nuovo Intel QuickPath Interconnect, che sarebbe in pratica analogo all'HyperTransport di AMD, ma era prevista l'integrazione di un controller PCI Express 2.0 16x e un collegamento Direct Media Interface diretto con il southbridge responsabile della gestione delle periferiche di I/O collegate al sistema, al pari di quanto avverr\u00e0 nel quad core Clarksfield.\nSebbene non dovesse essere presente il nuovo BUS seriale, una piccola ispirazione da parte di Intel nei confronti di quanto fatto da AMD nel corso degli ultimi anni, sarebbe stata mantenuta con l'integrazione del controller della memoria RAM di tipo Dual Channel che avrebbe supportato memorie DDR3.\nA questo punto \u00e8 utile osservare che avendo integrato il controller della memoria e la gestione del BUS PCI Express 2.0, le motherboard compatibili non avrebbero pi\u00f9 impiegato un chipset composto, come da tradizione, da northbridge e southbridge, ma solo da quest'ultimo, dato che le funzioni del primo sarebbero state completamente integrate nella CPU.\nIl consumo doveva essere di circa 35/45\u00a0W, mentre per quanto riguarda il socket, esso sarebbe stato il nuovo LGA 1160 (utilizzato anche da Clarksfield). Inizialmente in realt\u00e0 erano state annunciate anche versioni prive del controller di memoria integrato e installabili nel Socket H (715 pin), ma nelle ultime notizie di fine 2007 queste versioni \"ridotte\" non furono pi\u00f9 menzionate; non \u00e8 da escludere che Intel avesse deciso di integrare il controller di memoria in tutte le varianti di Auburndale, cos\u00ec da non dover differenziarne la produzione e contenere i costi realizzativi.\nSfruttamento della cache di ultimo livello.\nNei processori dual core e multi core si pone il problema di come sfruttare la grande dotazione di cache di ultimo livello e come gestirne l'accesso da parte dei vari core. L'approccio a die monolitico cui si \u00e8 accennato poco sopra \u00e8 solo uno degli approcci possibili nella realizzazione, e ognuno di questi comporta pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nImportanti considerazioni sul consumo dichiarato.\n\u00c8 importante sottolineare che per fare un confronto tra i consumi di queste soluzioni con quelle che le stanno precedendo sul mercato, \u00e8 necessario considerare che nella stima del consumo del nuovo core veniva incluso anche quello legato alle funzioni che un tempo erano demandate al northbridge del chipset. Di conseguenza, il consumo sopracitato, superiore a quello dichiarato per il predecessore di Auburndale, sarebbe stato in realt\u00e0 pi\u00f9 basso se confrontato con la somma tra il consumo di Penryn e quello del northbridge del chipset.\nTecnologie implementate.\nOltre alle ormai scontate istruzioni MMX, SSE, SSE2, SSE3, EM64T e XD-bit, sarebbe stato implementato anche l'intero set di istruzioni SSE4. A fine 2007 con i primi processori a 45 nm (basati per\u00f2 su architettura \"Core\") Intel aveva gi\u00e0 iniziato l'introduzione di queste nuove istruzioni ma si era limitata a 47 istruzioni sulle 54 previste dal set SSE4 completo, e per questo motivo il produttore indicava questa prima implementazione, limitata, come SSE4.1 (dove .1 indica la prima versione); in tutti i processori basati sull'architettura Nehalem invece, verr\u00e0 integrato l'intero set delle istruzioni, indicato come SSE4.2.\nNon dovevano mancare ovviamente la tecnologia di virtualizzazione Vanderpool e quella di risparmio energetico SpeedStep, che nelle nuove CPU avrebbe vantato decisi miglioramenti; grazie alla nuova tecnologia Power Gate infatti, Auburndale doveva essere in grado di rallentare e accelerare la frequenza di ogni core individualmente a seconda della specifica occupazione e arrivare addirittura allo \"spegnimento\" di quelle aree della CPU che sarebbero risultate inutilizzate, forse addirittura gli interi core, riducendone il voltaggio a zero, e non limitandosi a diminuirne le richieste energetiche. A questa tecnologia se ne doveva unire anche un'altra esattamente duale, chiamata Intel Turbo Mode che \u00e8 in sostanza il nuovo nome della Intel Dynamic Acceleration gi\u00e0 vista nei Core 2 Duo Merom e Penryn alla base delle piattaforme Centrino Duo Santa Rosa e Centrino 2 Montevina. La nuova architettura Nehalem porter\u00e0 tale tecnologia in tutti i settori di mercato e grazie ad essa sar\u00e0 possibile aumentare il clock dei soli core utilizzati in modo da velocizzare l'elaborazione di quelle particolari applicazioni che non sono in grado di sfruttare adeguatamente un processore multi core. Avendo meno core attivi, consente infatti di aumentare il clock (e quindi il consumo) dei core rimanenti senza eccedere le specifiche della CPU stessa.\nAnche la gestione del calore dissipato avrebbe visto importanti miglioramenti: a differenza di quanto avviene nei processori precedenti, che al raggiungimento di una certa temperatura abbassano istantaneamente il proprio clock al valore pi\u00f9 basso possibile, in Auburndale il clock sarebbe stato abbassato progressivamente fino al raggiungimento della temperatura adeguata.\n\u00c8 da evidenziare l'implementazione della nuova tecnologia Simultaneous Multi-Threading, evoluzione della vecchia Hyper-Threading (ma basata su principi completamente diversi), ormai abbandonata da parte del produttore americano, e in grado di raddoppiare il numero di thread elaborabili dalla CPU. Dato che Auburndale doveva essere dotato di 2 core, sarebbe stato in grado di gestire 4 thread contemporaneamente.\nControparte desktop.\nAuburndale avrebbe condiviso il proprio progetto con il core Havendale destinato all'impiego in ambito desktop, come successore del Core 2 Duo Wolfdale. Le caratteristiche tecniche dovevano essere identiche, eccettuato i consumi che in Havendale sarebbero state di poco inferiori ai 95\u00a0W, non essendo completamente ottimizzato per il risparmio energetico.\nIl successore.\nIl successore di Auburndale avrebbe dovuto essere il core che poi effettivamente ha preso il suo posto nella roadmap Intel, dato che Intel si limiter\u00e0 a \"saltare\" il debutto di Auburndale per passare direttamente a Arrandale che sar\u00e0, come detto, realizzato a 32\u00a0nm invece che a 45\u00a0nm."}
{"id": "1484023", "revid": "729019", "url": "https://it.wikipedia.org/wiki?curid=1484023", "title": "High fantasy storico", "text": "High fantasy storico (in inglese \"Historical high fantasy\") \u00e8 un sottogenere del fantasy che combina il fantasy storico e l'high fantasy.\nCaratteristiche.\nCome l'high fantasy, \u00e8 ambientato in un mondo immaginario, con culture e popoli complessi, contiene elementi fantastici, ed \u00e8 epico nella portata. Nell'high fantasy storico, l'ambientazione delle vicende sono basate sulla storia e/o su eventi storici realmente accaduti.\nAd esempio, un libro High fantasy storico \u00e8 la trilogia scritta da Mary Stuart di Merlino, \u00e8 un libro fantasy ma si basa si fatti anche veri e su leggende. Un altro libro che pu\u00f2 appartenere a questo genere \u00e8 Hyperversum, di Cecilia Randall, anch'esso una trilogia ambientata nel 1214-1215 in Francia."}
{"id": "1484024", "revid": "1632387", "url": "https://it.wikipedia.org/wiki?curid=1484024", "title": "Keeper of the Seven Keys - The Legacy World Tour 2005/2006", "text": "Keeper of the Seven Keys - The Legacy World Tour 2005/2006 \u00e8 stato realizzato dopo l'uscita dell'album in studio \"Keeper of the Seven Keys - The Legacy\" del 2005.\nIl disco.\nLive in Sao Paulo \u00e8 un album dal vivo degli Helloween, pubblicato nel 2007.\n\u00c8 stato registrato quasi interamente a San Paolo (Brasile) il 25 marzo 2006. Le due tracce bonus provengono da performance eseguite a Sofia (Bulgaria) e Tokyo (Giappone), rispettivamente il 29 gennaio e il 5 marzo dello stesso anno..\nIl video.\nLive on 3 Continents \u00e8 la versione video dell'album dal vivo degli Helloween \"Keeper of the Seven Keys - The Legacy World Tour 2005/2006\" e, oltre a diversi filmati risalenti al suddetto tour, contiene delle riprese alternative di alcuni brani provenienti da 3 concerti differenti (uno per continente) .\nNel 2016 \u00e8 stato ripubblicato dalla Nuclear Blast, insieme ai due CD."}
{"id": "1484026", "revid": "339392", "url": "https://it.wikipedia.org/wiki?curid=1484026", "title": "Marbury vs Madison", "text": ""}
{"id": "1484035", "revid": "72396", "url": "https://it.wikipedia.org/wiki?curid=1484035", "title": "Bernd Krauss", "text": "Carriera da calciatore.\nClub.\nVest\u00ec le maglie di , Rapid Vienna e Borussia M\u00f6nchengladbach.\nNazionale.\nMilit\u00f2 nella Nazionale austriaca, con cui scese in campo in 22 occasioni. Partecip\u00f2 al in Spagna.\nCarriera da allenatore.\nAllen\u00f2 Borussia M\u00f6nchengladbach, Real Sociedad (sostituendo Irureta e che conduce subito ad un eccellente 3\u00ba posto nel 1997/98) e Maiorca. Nel 2005 guid\u00f2 la squadra iraniana del Pegah Gilan e dall'aprile al dicembre 2006 il Tenerife. Nell'agosto 2007 fu ingaggiato dallo Schwadorf, dove rimpiazz\u00f2 Attila Sekerlioglu."}
{"id": "1484045", "revid": "1318658", "url": "https://it.wikipedia.org/wiki?curid=1484045", "title": "Novus Ordo Seclorum", "text": "La locuzione Novus Ordo Seclorum (latino per \"nuovo ordine dei secoli\") appare sull'altro lato dello stemma degli Stati Uniti d'America, disegnato inizialmente nel 1782 e stampato per la prima volta sul retro della banconota da 1 dollaro del dollaro USA sin dal 1935. La frase appare anche nello stemma della Yale School of Management della Yale University.\nLa frase, spesso tradotta erroneamente come \"Nuovo Ordine Mondiale\" che in latino sarebbe invece \"Novus Ordo Mundi\", \u00e8 stata spesso concettualmente associata alla teoria del complotto del Nuovo ordine mondiale.\nOrigine e significato.\nLa frase proviene dalle \"Bucoliche\" di Virgilio, che contiene un passaggio che recita:\nIl motto \"Novus Ordo Seclorum\" pu\u00f2 essere tradotto in inglese come \"A new order of the ages\". Questo venne proposto da Charles Thomson, esperto di latino impegnato nella concezione del \"Great Seal\" dei neonati Stati Uniti d'America, a significare l'inizio di una nuova era dell'America a partire dalla data della sua dichiarazione di indipendenza.\nCultura di massa.\n\"Novus Ordo Seclorum\" \u00e8 anche il nome di un potente programma di crittografia nel romanzo \"Cryptonomicon\", scritto da Neal Stephenson. Il nome sarebbe basato sul fatto che il programma mette i dati \"in un nuovo ordine\" che non possono essere riordinati per \"epoche\"."}
{"id": "1484050", "revid": "24443", "url": "https://it.wikipedia.org/wiki?curid=1484050", "title": "Angolo Manzoni", "text": ""}
{"id": "1484059", "revid": "125474653", "url": "https://it.wikipedia.org/wiki?curid=1484059", "title": "Jinpachi Mishima", "text": " \u00e8 un personaggio della serie di videogiochi picchiaduro \"Tekken\", apparso per la prima volta in \"Tekken 5\".\nDescrizione.\nAspetto.\nJinpachi \u00e8 un uomo molto anziano, ma che, nonostante l'et\u00e0, possiede ancora un fisico da lottatore. Una volta deceduto, il gene del diavolo si impossessa del suo corpo senza vita, resuscitandolo. Una volta accaduto questo, si trasforma, diventando di colore viola, cos\u00ec come l'alone di energia che avvolge il suo corpo; compare un'altra bocca sulla pancia, in grado di sferrare una palla di fuoco potentissima e molto difficilmente evitabile, i suoi occhi diventano gialli, le sue mani si ingrossano e assumono sembianze mostruose e ossa grosse e appuntite fuoriescono dalle braccia, dalle spalle e dalla schiena. Inoltre la sua statura e la sua massa corporea aumentano. Naturalmente, dopo la mutazione la sua potenza aumenta vertiginosamente.\nNell'epilogo viene mostrato che Jinpachi completa la trasformazione in demone. Le ossa su braccia, spalle e schiena s'ingrossano ulteriormente, la sua massa muscolare aumenta, i suoi occhi emettono luce bianca e la sua potenza supera ogni limite. Jinpachi \u00e8 presente anche in una forma ancora diversa in \"Tekken: Dark Resurrection\". Qui, Jinpachi compare in una forma demoniaca molto diversa da quella vista in precedenza: ora la sua pelle \u00e8 marrone scura e arancione, l'aura viola attorno al corpo \u00e8 sostituita da fuoco e sulla sua testa compaiono due corna. Stranamente, per\u00f2, questa trasformazione sembra non aver nulla a che fare con la storia. Infatti, nell'epilogo dei vari personaggi che sconfiggono Jinpachi vincendo il torneo, egli compare nella sua versione demoniaca originale, quella di colore viola presente in \"Tekken 5\".\nPersonalit\u00e0.\nJinpachi era un uomo gentile e generoso che usava la Mishima Zaibatsu a scopi benefici, e fin dall'infanzia fu il migliore amico di Wang Jinrei, ed egli fu anche l'ultima persona con la quale Jinpachi parl\u00f2 in vita. Era molto affezionato a suo nipote Kazuya, Jinpachi infatti serv\u00ec come figura paterna per lui, insegnandogli il Karate Mishima e prendendosi cura di lui in quanto Heihachi non era molto presente e molto spesso viaggiava per lavoro, di conseguenza, lui fu uno delle poche persone alla quale Kazuya volesse bene. Jinpachi dopo la scomparsa di Kazuya si rattrist\u00f2 molto e cerco di scoprire la verit\u00e0 sull'accaduto, dopo aver scoperto il fato del nipote, Jinpachi confront\u00f2 il figlio. Ma dopo fu rinchiuso da Heihachi nella prigione sotterranea dell'Honmaru, dove mor\u00ec, il Gene del Diavolo lo consum\u00f2 facendolo diventare un mostro sia fisicamente che psicologicamente demoniaco, ossessionato dalla distruzione del mondo e quelli che si oppongono a lui, in quanto non riesce pi\u00f9 a controllare l'entit\u00e0 maligna dentro di lui, nei brevi momenti in cui riacquista la sua lucidit\u00e0, Jinpachi supplica di essere ucciso per essere liberato dal demone.\nStile di combattimento.\nLo stile di combattimento di Jinpachi \u00e8 il Karate Mishima, una variante di Karate che alterna mosse rapide e versatili a colpi potenti. Jinpachi \u00e8 il fondatore dello stile Mishima, ed i suoi attacchi infatti sono varianti \"primitive\" delle mosse presenti nei combattenti Mishima, come il Flash Punch Combo di Jinpachi sono solo due colpi cos\u00ec come il Demon Slayer (gli altri praticanti dello stile Mishima invece hanno tre colpi) mentre per eseguire il Rising Uppercut o il Dragon Uppercut Jinpachi deve inginocchiarsi, in quanto non pu\u00f2 eseguire la \"scivolata Mishima\". Questo stile lo insegn\u00f2 prima a suo figlio Heihachi, poi Jinpachi addestr\u00f2 per breve tempo suo nipote Kazuya, prima che egli sparisse. In \"Tekken 5\", Jinpachi, dopo la resurrezione usa lo stile Mishima combinato con poteri demoniaci che gli garantiscono colpi lenti ma molto potenti, invece in \"Tekken Tag Tournament 2\" Jinpachi ha molte pi\u00f9 mosse che assomigliano molto agli attacchi Mishima, bens\u00ec pi\u00f9 \"primitivi\", indicando l'origine delle mosse.\nStoria.\nJinpachi Mishima fu il fondatore della Mishima Zaibatsu e grande combattente rispettato in tutto il mondo, un tempo noto come , esperto del Karate stile Mishima, tramandato a suo figlio, Heihachi Mishima, e a suo nipote, Kazuya Mishima, al quale si affezion\u00f2 molto. Fin dalla sua infanzia fu il migliore amico del mercante cinese Wang Jinrei, con il quale amava bere sak\u00e8, Considerato uno dei pi\u00f9 grandi combattenti di tutti i tempi, Jinpachi fu per\u00f2 sconfitto 40 anni prima degli eventi di Tekken 5 da suo figlio, che prese il controllo della Mishima Zaibatsu, Jinpachi poco prima di confrontarsi con il figlio, consult\u00f2 il suo amico Wang, dicendogli \"Per preservare la pace, devo mettere fine alla stirpe dei Mishima.\". Fu l'ultima volta che vide il suo amico, poi cerc\u00f2 di deporre Heihachi quando egli introdusse la Mishima Zalbatsu nell'industria militare, ma senza successo; Heihachi rinchiuse quindi suo padre in una prigione sotterranea sotto l'Honmaru, lasciandolo morire di fame; tuttavia, dopo la sua morte un'entit\u00e0 misteriosa prese possesso del corpo e lo riport\u00f2 in vita, donandogli poteri sovraumani.\n\"Tekken 5\".\nQuaranta anni dopo, alla fine del \"\"The King of Iron Fist Tournament 4\", o \"Tekken 4\", La G-Corporation attacca il tempio Honmaru per cercare di uccidere Heihachi usando robot Jack 4, dopo poco, i Jack esplodono vaporizzando il tempio e lanciando Heihachi lontano. Finalmente libero, Jinpachi si risveglia posseduto da un demone che gli ordina di distruggere il mondo, e come ultimo atto di coscienza umano invi\u00f2 una lettera a Wang Jinrei (suo migliore amico) chiedendogli di ucciderlo.\nUna volta rinvenuto, con l'apparente morte del figlio Heihachi, Jinpachi prese il controllo della Mishima Zaibatsu, annunciando il nuovo \"The King of Iron Fist Tournament 5\"\", o \"Tekken 5\", tale atto pu\u00f2 essere stato uno degli ultimi atti di Jinpachi quando era cosciente nella speranza che uno sfidante lo fermasse.\nNel suo finale, ottenibile soltanto perdendo contro quest'ultimo o decidendo di abbandonare la partita, Jinpachi capisce che nessuno potrebbe mai batterlo, e che il Gene del Diavolo presente in lui si svilupperebbe ulteriormente. Infatti, Jinpachi completa la sua trasformazione in demone, aumentando ulteriormente le sue capacit\u00e0 distruttive. Cos\u00ec, Jinpachi non torna in s\u00e9, vola via e il mondo attraverser\u00e0 un'era oscura.\n\"Tekken Tag Tournament 2\".\nJinpachi appare come personaggio subito giocabile soltanto in \"Tekken Tag Tournament 2\", qui non c'\u00e8 la sua trasformazione in demone ma soltanto quella umana, difatti Jinpachi invece di sparare le palle di fuoco dalla bocca che aveva quando era demone, fa semplicemente una magia da cui la fa apparire e lanciare, e un'altra cosa, pu\u00f2 fare un attacco devastante dall'alto che \u00e8 in grado di atterrare un nemico e allo stesso tempo sparargli una palla di fuoco, l'unico difetto che differenzia questo attacco da quello di \"Tekken 5\" \u00e8 che la palla di fuoco verr\u00e0 sparata pi\u00f9 lentamente e sar\u00e0 molto pi\u00f9 facile schivarla.\nNel suo epilogo, Jinpachi oramai libero dalla sua entit\u00e0 demoniaca tenta di vendicarsi andando a trovare Heihachi al livello di controllo della Mishima Zaibatsu, qui lui stesso liberer\u00e0 tutti i suoi nuovi poteri e spazzer\u00e0 via Heihachi stesso, diventando cos\u00ec il nuovo capo della Mishima Zaibatsu e vendicandosi di suo figlio, responsabile della sua passata morte."}
{"id": "1484060", "revid": "287204", "url": "https://it.wikipedia.org/wiki?curid=1484060", "title": "Herv\u00e9 Faye", "text": "Studi\u00f2 all'\u00c9cole polytechnique, che lasci\u00f2 prima di completare i suoi studi nel 1834, per accettare un impiego presso l'Osservatorio di Parigi, su segnalazione di Fran\u00e7ois Arago.\nSi interess\u00f2 allo studio delle comete e il 25 novembre 1843 scopr\u00ec la cometa che porta il suo nome, la 4P/Faye. Per tale scoperta ricevette il \"prix Lalande\" nel 1844.\nNel 1847 divenne membro dell\"Acad\u00e9mie des sciences\" e dall'anno seguente insegn\u00f2 geodesia presso l\"\u00c9cole polytechnique\". Dal 1854 fu rettore dell'Accademia di Nancy, dove tenne il corso di astronomia.\nNel 1877 fu Ministro della pubblica istruzione nel governo di Ga\u00ebtan de Rochebou\u00ebt, carica che tenne solo per pochi giorni (dal 23 novembre al 13 dicembre).\nI suoi interessi scientifici spaziarono nell'intero campo dell'astronomia: si interess\u00f2 alla fisica del Sole, alle comete periodiche ed alla loro determinazione orbitale; effettu\u00f2 misure di parallasse stellare e si interess\u00f2 al moto di stelle e pianeti. Avanz\u00f2 teorie originali sulla natura e la forma delle comete, delle meteore, sulle aurore polari e sul Sole.\n\u00c8 sepolto al Cimitero di Passy.\nPubblicazioni.\nIn collaborazione con Charles Galusky tradusse in francese: \"Kosmos\" (quattro volumi, 1846-59) di Humboldt, e, in aggiunta a numerosi articoli in periodici scientifici, redasse i seguenti importanti lavori:"}
{"id": "1484066", "revid": "320578", "url": "https://it.wikipedia.org/wiki?curid=1484066", "title": "Esse impura", "text": ""}
{"id": "1484067", "revid": "320578", "url": "https://it.wikipedia.org/wiki?curid=1484067", "title": "S preconsonantica", "text": ""}
{"id": "1484068", "revid": "767487", "url": "https://it.wikipedia.org/wiki?curid=1484068", "title": "Endeverafter", "text": "Gli Endeverafter (a volte scritto EndeverafteR) sono stati un gruppo rock statunitense, formatosi nel 2004 a Sacramento in California.\nStoria.\nLa band venne fondata nel 2004 a Sacramento da Michael Grant, invit\u00f2 a far parte della formazione Kristan Mallory, Tommi Andrews e, temporaneamente, il batterista Austin Sinclaire. I quattro erano intenti a dar vita ad un gruppo rock principalmente orientato verso l'hair metal dei Guns N' Roses e M\u00f6tley Cr\u00fce. Nel 2005 pubblicarono l'EP \"Blood on the Stage\", iniziando una serie di concerti mensili nella loro citt\u00e0 natale.\nLa svolta arriv\u00f2 nel 2006, quando durante un concerto a Sacramento con i Fall Out Boy, il bassista di questi ultimi Pete Wentz fece ottenere alla band un contratto con la casa discografica Razor &amp; Tie Entertainment. Alla band si unis\u00ec quello che sar\u00e0 il batterista definitivo, Eric Humbert, ex-membro dei Fall Out Boy. Sempre nel 2006, ebbero l'occasione di aprire i concerti dei Poison e Cinderella nel tour del 20\u00ba anniversario, nonch\u00e9 alcune date dei Kiss.\nL'album d'esordio, \"Kiss or Kill\", prodotto da Bill Lefler e Stacy Jones degli American Hi-Fi, usc\u00ec il 30 ottobre 2007. Dall'album vennero estrapolati i singoli \"I Wanna Be Your Man\" e \"Baby Baby Baby\".\nNel 2008 realizzarono un brano d'ingresso per il wrestler WWE Jeff Hardy dal titolo \"No More Words\", reperibile nell'album \"WWE The Music, Vol. 8\".\nNel 2010 pubblicarono il singolo inedito \"Barrel of a Gun\", solo su Myspace. Attualmente la band, anche se mai sciolta ufficialmente, risulta non in attivit\u00e0.\nNel gennaio 2013, Michael Grant entra negli L.A. Guns in sostituzione a Frank Wilsey."}
{"id": "1484070", "revid": "371529", "url": "https://it.wikipedia.org/wiki?curid=1484070", "title": "The Psychedelic Sounds of the 13th Floor Elevators", "text": "The Psychedelic Sounds of the 13th Floor Elevators \u00e8 il primo album discografico del gruppo statunitense The 13th Floor Elevators, pubblicato nell'ottobre del 1966 dalla International Artists.\nIl disco.\nLa sonorit\u00e0 dell'album, includendo diversi elementi di folk, garage rock, blues e psichedelia, \u00e8 notevole per l'impiego del jug elettrico (giara o bottiglione usato come strumento musicale, tipico delle jug band), presente nell'unico hit della band, \"You're Gonna Miss Me\", che raggiunse la posizione numero 55 nella classifica di \"Billboard\". L'altro singolo estratto dal disco, \"Reverberation (Doubt)\", raggiunse la posizione numero 129 nella Bubbling Under Chart di \"Billboard\".\nSul retro copertina dell'edizione datata agosto 1966 dell'album sono riportate le parole \"the psychedelic sounds of: The 13th Floor Elevators\", che si presume essere il primo utilizzo in assoluto della parola \"psychedelic\" per definire della musica.\nNel 2005, \"The Psychedelic Sounds of the 13th Floor Elevators\" venne rimasterizzato in digitale e ristampato in formato compact disc dalla Charly Records, una casa discografica britannica specializzata in ristampe di materiale d'annata. Il CD include delle tracce bonus derivanti da un concerto della band svoltosi nel 1966 alla Avalon Ballroom, un locale sito nel quartiere polacco di San Francisco, ed entrambe le facciate di un singolo, \"We Sell Soul\" e \"You're Gonna Miss Me\", pubblicato dalla band precedente di Roky Erickson prima di entrare nei 13th Floor Elevators, The Spades.\nNel 2009, la versione mono originale dell'album \u00e8 stata pubblicata nel cofanetto \"Sign of the 3-Eyed Men\". Il box set contiene anche una nuova, versione stereo alternativa con la scaletta originale dei brani voluta dalla band, e le false partenze all'inizio di alcune tracce (la International Artists alter\u00f2 l'ordine delle tracce senza il consenso dei membri del gruppo in occasione della pubblicazione originale dell'album). Entrambe le versioni contenute nel box set includono differenti bonus tracks, alcune delle quali precedentemente inedite.\nMusicisti.\nNote aggiuntive"}
{"id": "1484073", "revid": "3115", "url": "https://it.wikipedia.org/wiki?curid=1484073", "title": "Caratteristiche diagnostiche del suolo secondo USDA", "text": "Caratteristiche diagnostiche.\nCambiamento abrupto di tessitura.\nIndica un rapido cambiamento, con la profondit\u00e0, del contenuto di argilla; si verifica di frequente al limite fra un epipedon \"ochrico\" e un orizzonte diagnostico \"albico\" o \"argillico\".\nCarbonati secondari.\nSono degli accumuli di carbonato di calcio che ha subito una traslocazione all'interno del suolo seguita da rideposizione sotto forma di aggregati (\"noduli\", \"masse\", \"concrezioni\") o di rivestimenti sulle superfici dei \"ped\", delle singole particelle di suolo o dei frammenti rocciosi.\nCoefficiente di estensione lineare (COLE).\nIl COLE \u00e8 il rapporto fra la differenza di lunghezza di una zolla di terra allo stato umido (Lm) e allo stato secco (Ld) e la lunghezza allo stato secco.\nformula_1\nIl COLE fornisce una misura di quanto il suolo si pu\u00f2 contrarre se secco e gonfiare se umido; varia in dipendenza del contenuto di argille a reticolo espandibile, particolarmente abbondanti nei suoli appartenenti all'ordine dei \"vertisol\".\nIl valore del COLE di un particolare orizzonte moltiplicato per il suo spessore in centimetri d\u00e0 l\"estensione lineare\".\nCondizioni aquiche.\nUn suolo \u00e8 soggetto a \"condizioni aquiche\" quando \u00e8 soggetto, temporaneamente o permanentemente, a saturazione idrica, cio\u00e8 quando l'acqua nel suolo \u00e8 ritenuta ad una tensione maggiore o uguale a 0; tali condizioni vengono indicate da \"screziature redox\", vale a dire da zone di accumulo di ossidi di ferro, alluminio o manganese alternate a zone in cui questi elementi sono stati ridotti e mobilizzati.\nVengono identificati tre tipi di saturazione idrica:\nLa saturazione idrica in un terreno pu\u00f2 essere dovuta a:\nContatto litico e paralitico.\nUn \"contatto litico\" \u00e8 costituito da un limite fra un suolo e il materiale non pedogenizzato sottostante, nel caso in cui detto materiale sia roccioso e coerente; nel caso di materiale non roccioso, si parla di \"contatto paralitico\".\nContatto petroferrico.\nUn \"contatto petroferrico\" \u00e8 un limite fra un suolo e uno strato sottostante di materiale indurito da minerali di ferro e privo o molto povero di sostanza organica.\nDigitazioni di materiale albico.\nSono costituite da penetrazioni di materiale albico nell'orizzonte di suolo sottostante (\"argillico,\" kandico o \"natrico\") per almeno 5 cm.\nI materiali albici (dal lat. \"albus\", bianco) indicano, dei componenti del suolo che derivano da eluviazione di minerali argillosi e di ossidi di Fe o Al; in questo modo, il colore viene determinato esclusivamente dalla colorazione dei minerali primari di sabbia o di limo.\nDurinodi.\nNoduli induriti o cementati da silice.\nMateriali organici.\nSono materiali che si rinvengono nei suoli organici (\"Histosol\"); si possono distinguere in vari tipi, a seconda dell'origine e del grado di decomposizione:\nMateriali sulfidici.\nMateriali che contengono dei composti ossidabili dello zolfo, con pH minore di 3,5; tipicamente, i materiali sulfidici si accumulano in suoli di paludi costiere con falda acquifera salata. Se drenati e quindi ossidati, i composti sulfidici producono acido solforico e il pH precipita a valori anche inferiori a 2.\nMinerali alterabili.\nMinerali del suolo che possono ancora subire alterazione. In caso di suoli a regime di umidit\u00e0 \"udico\" (clima umido), ad esempio, sono considerati tali i minerali argillosi a struttura 2:1. Un esempio di minerale non alterabili \u00e8 ad esempio il quarzo.\nOrizzonti diagnostici.\nGli orizzonti diagnostici sono dei particolari strati di suolo, non necessariamente coincidenti con gli orizzonti genetici, che presentano particolari caratteristiche quantitative che forniscono informazioni riguardo ai fattori di formazione che hanno influenzato la pedogenesi.\nPermafrost.\n\u00c8 uno strato di suolo caratterizzato da temperatura sempre inferiore al punto di congelamento dell'acqua; pu\u00f2 avere consistenza dura o sciolta.\nPlintite.\nUna plintite \u00e8 un miscuglio soffice di argilla, quarzo e ossidi di ferro, povera di sostanza organica, tipico dei suoli di clima tendenzialmente caldo. Pu\u00f2, dopo numerosi cicli di inumidimento e disseccamento, indurirsi irreversibilmente diventando una \"petroplintite\".\nPropriet\u00e0 andiche.\nDal giapponese \"an do\", \"suolo scuro\". Indicano la presenza di grosse quantit\u00e0 di composti amorfi come allofane, imogolite o composti alluminio-humus. Sono caratteristiche dei suoli vulcanici (molto spesso scuri, donde il nome) ricchi di vetro vulcanico.\nRegimi di temperatura.\nNella tassonomia USDA i regimi di temperatura vengono descritti dalla temperatura media del suolo nella zona pi\u00f9 superficiale (5\u2013100\u00a0cm), ossia quella pi\u00f9 interessata dalla radicazione delle piante. In pratica, la temperatura di riferimento \u00e8 quella alla profondit\u00e0 di 50\u00a0cm, che costituisce la \"sezione di controllo\" per quanto riguarda la temperatura; nel caso di suoli meno profondi, la temperatura si misura in corrispondenza del contatto con la roccia.\nLa temperatura media annuale del suolo \u00e8 strettamente correlata con la temperatura media dell'aria, anche se la relazione non \u00e8 sempre lineare; esistono inoltre differenze riguardo alle escursioni termiche fra i mesi estremi, che nel suolo sono pi\u00f9 contenute. Dove non esistono stazioni di rilevamento per la misurazione della temperatura nel suolo (come succede nella maggior parte dei casi), queste vengono dedotte dalle medie termiche misurate nell'aria (il suolo ha una temperatura media maggiore di circa 1 \u00b0C rispetto ad essa).\nVengono identificati vari regimi di temperatura:\nRegimi di umidit\u00e0.\nI regimi di umidit\u00e0 in un suolo vengono definiti tramite l'analisi dei rapporti fra suolo e acqua, consentendo cos\u00ec di prendere in considerazione il fattore climatico nella valutazione di un suolo. Sono utilizzate per definire livelli tassonomici anche molto elevati."}
{"id": "1484077", "revid": "12753680", "url": "https://it.wikipedia.org/wiki?curid=1484077", "title": "Eighties matchbox b-line disaster", "text": ""}
{"id": "1484085", "revid": "6923", "url": "https://it.wikipedia.org/wiki?curid=1484085", "title": "Abbazia di Malmedy", "text": "L'abbazia di Malmedy, detta anche \"Malmody\" o \"Malm\u00fcnde\", fu un'abbazia benedettina fondata a Malmedy, presso Liegi in Belgio. Fondata nel 650 da San Remaclo, venne secolarizzata nel 1796.\nStoria.\nL'abate del monastero di Solignac, Remaclo, chiese al re Sigeberto III la possibilit\u00e0 di fondare una nuova abbazia, sempre secondo la regola di San Colombano di Luxeuil. Il vescovo concesse poi l'autorizzazione ad unire ai territori dell'abbazia anche quelli dell'abbazia di Stavelot. A livello diocesano, ad ogni modo, Stavelot dipendeva dal vescovo di Liegi e Malmedy dall'arcivescovo di Colonia, il che rendeva il potere dell'abate alquanto relativo sui territori governati.\nNel 1020 ne divenne abate san Poppone, che v'introdusse la riforma cluniacense.\nFu l'imperatore Enrico IV nell'XI secolo a unire definitivamente le giurisdizioni di Malmedy e Stavelot, divenendo un principato abbaziale del distretto del Niederrheinisch-Westf\u00e4lischer Reichskreis. Nel 1795 Malmedy venne conquistata dalle forze rivoluzionarie francesi e nel 1815 pass\u00f2 alla Prussia cui appartenne sino al 1920, quando divenne parte del Belgio.\nNel 1796 l'abbazia cess\u00f2 ogni attivit\u00e0 giurisdizionale e religiosa."}
{"id": "1484092", "revid": "1543377", "url": "https://it.wikipedia.org/wiki?curid=1484092", "title": "Georgievsk", "text": "Georgievsk (anche traslitterato come \"Georgiyevsk\" o \"Georgijevsk\") \u00e8 una citt\u00e0 della Russia ciscaucasica (Kraj di Stavropol'), situata sul pedemonte settentrionale del Caucaso, sul fiume Podkumok, 210 chilometri a sud-est del capoluogo del territorio, Stavropol'.\nLa citt\u00e0 fu fondata nel 1777 come fortezza, intitolata a San Giorgio; ricevette lo \"status\" di citt\u00e0 nel 1786.\nGeorgievsk \u00e8 al giorno d'oggi soprattutto un centro industriale.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1484093", "revid": "80339", "url": "https://it.wikipedia.org/wiki?curid=1484093", "title": "Georgijevsk", "text": ""}
{"id": "1484094", "revid": "80339", "url": "https://it.wikipedia.org/wiki?curid=1484094", "title": "Georgiyevsk", "text": ""}
{"id": "1484098", "revid": "1573940", "url": "https://it.wikipedia.org/wiki?curid=1484098", "title": "Mediodactylus", "text": "Mediodactylus \u00e8 un genere di piccoli sauri della famiglia dei Gekkonidi, endemico del Medio oriente.\nBiologia.\nSi nutrono di insetti.\nTassonomia.\nIl genere \"Mediodactylus\" comprende le seguenti specie:"}
{"id": "1484099", "revid": "17654", "url": "https://it.wikipedia.org/wiki?curid=1484099", "title": "Andrea Adami", "text": ""}
{"id": "1484101", "revid": "98077", "url": "https://it.wikipedia.org/wiki?curid=1484101", "title": "Val Poschiavina", "text": ""}
{"id": "1484104", "revid": "68105", "url": "https://it.wikipedia.org/wiki?curid=1484104", "title": "Xxx Holic", "text": ""}
{"id": "1484108", "revid": "599013", "url": "https://it.wikipedia.org/wiki?curid=1484108", "title": "Herbert Strohmair", "text": "Carriera.\nClub.\nHa giocato tutta la su carriera tra le file dell'HC Bolzano, squadra della citt\u00e0 dove Strohmair \u00e8 nato ed ha vissuto.\nL'esordio in massima serie \u00e8 stato nel campionato 1971-72; vi ha militato poi ininterrottamente fino alla stagione 1984-85. Nel corso di queste stagioni, con i biancorossi ha vinto 8 scudetti: 1972-73,\n1976-77,\n1977-78,\n1978-79,\n1981-82,\n1982-83,\n1983-84 e 1984-85.\nNazionale.\nHa disputato poi 54 incontri con la maglia della nazionale azzurra. L'esordio avvenne l'8 marzo 1974, nel primo incontro dei mondiali di Gruppo C che il \"Blue Team\" chiuse al secondo posto, guadagnando la promozione in Gruppo B. Il primo gol in nazionale lo mise invece a segno in un'amichevole contro la DDR il 6 settembre 1975 ad Ortisei. Ha chiuso la carriera in azzurro nel 1980."}
{"id": "1484110", "revid": "110157", "url": "https://it.wikipedia.org/wiki?curid=1484110", "title": "Neftekumsk", "text": "Neftekumsk \u00e8 una cittadina della Russia ciscaucasica (Kraj di Stavropol'), situata sul fiume Kuma, 305 chilometri a est del capoluogo del territorio, Stavropol'; \u00e8 il capoluogo amministrativo del distretto omonimo.\nLa citt\u00e0 fu fondata nel 1961 sul luogo di alcuni impianti per l'estrazione del petrolio (in russo \u041d\u0435\u0444\u0442, \"neft\"); ricevette lo \"status\" di citt\u00e0 nel 1968.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1484112", "revid": "1534511", "url": "https://it.wikipedia.org/wiki?curid=1484112", "title": "Hugin (software)", "text": "Hugin \u00e8 un programma libero multipiattaforma per creare immagini panoramiche a partire da varie foto scattate secondo determinate regole.\n\u00c8 sviluppato da Pablo d'Angelo e altri, ed \u00e8 essenzialmente un'interfaccia per \"enblend\" e per i \"panotools\", entrambi strumenti \"software\" per creare foto panoramiche. L'incollaggio delle foto \u00e8 eseguito a partire da foto che si sovrappongono parzialmente, usando dei punti di controllo per allineare e trasformare le foto in modo che siano adattate a formare un'unica grande immagine.\n\"Hugin\" consente di creare facilmente (e anche automaticamente) i punti di controllo tra coppie di immagini, ottimizzare le deformazioni delle immagini attraverso una finestra di anteprima.\nCaratteristiche.\n\"Hugin\" e i programmi associati consentono di:\nGrado di avanzamento dello sviluppo.\nDopo quasi due anni di versione beta, \"Hugin\" \u00e8 giunto (4 ottobre 2008) alla versione stabile 0.7.\nNelle estati 2007, 2008, 2009, 2010 ha partecipato al programma \"Google Summer of Code\"."}
{"id": "1484119", "revid": "12379", "url": "https://it.wikipedia.org/wiki?curid=1484119", "title": "Anatomista", "text": ""}
{"id": "1484123", "revid": "1480390", "url": "https://it.wikipedia.org/wiki?curid=1484123", "title": "Japanese Industrial Standards", "text": "La Japanese Industrial Standards (nominato di frequente con l'abbreviazione JIS) specifica gli standard per le attivit\u00e0 industriali giapponesi di standardizzazione. \u00c8 presieduto dalla Japanese Industrial Standards Committee ed \u00e8 poi pubblicato con la collaborazione della Japanese Standards Association.\nClassificazione degli standard.\nLo standard \u00e8 nominato \"JIS X 0208:1997\", dove la X denota l'area di appartenenza, seguita da quattro cifre (o cinque per rispettare gli standard ISO), e la data di revisione. Le divisioni dello JIS e gli standard pi\u00f9 importanti sono:\nInformatica.\nIl JIS nell'informatica svolge la funzione di standardizzazione dei vari caratteri giapponesi e cinesi. Tra questi troviamo:\nUna variante del JIS \u00e8 lo Shift-JIS contenente tutti i caratteri kanji, kana (katakana ed hiragana).\nAltre alternative a questa codifica sono l'EUC (usato su sistemi Unix dove la codifica JIS \u00e8 incompatibile con gli standard POSIX) e recentemente l'Unicode, particolarmente nella forma UTF-8."}
{"id": "1484124", "revid": "599013", "url": "https://it.wikipedia.org/wiki?curid=1484124", "title": "Jis", "text": ""}
{"id": "1484132", "revid": "1543377", "url": "https://it.wikipedia.org/wiki?curid=1484132", "title": "Gregory Keyes", "text": "Biografia.\nKeyes \u00e8 nato da una famiglia numerosa. Si \u00e8 laureato in antropologia all'Universit\u00e0 statale del Mississippi e all'Universit\u00e0 della Georgia prima di diventare uno scrittore a tempo pieno. Pratica scherma. Vive a Savannah in Georgia. \u00c8 anche l'allenatore del club di scherma al Savannah College of Art and Design.\nStile.\nGreg Keyes costruisce le sue storie intorno a molti protagonisti che si incontrano molto di rado, ma ci\u00f2 permette al lettore di seguire differenti punti di vista dei medesimi eventi. Molti dei capitoli nei suoi libri si incentrano su uno dei protagonisti e spesso terminano con una sorpresa o con un cliffhanger e la storia si sposta su un altro personaggio.\nAnche le conoscenze di Greg della scherma e della linguistica giocano un grande ruolo nei suoi libri. Per esempio, Stephen Darige, uno dei personaggi principali nella \"Saga dei Regni delle Spine e delle Ossa\" \u00e8 un esperto linguista e le sue conoscenze e le sue abilit\u00e0 giocano un ruolo importante nello sviluppo della storia."}
{"id": "1484134", "revid": "1534511", "url": "https://it.wikipedia.org/wiki?curid=1484134", "title": "Propagatore", "text": "In meccanica quantistica e in teoria quantistica dei campi, il propagatore fornisce l'ampiezza di probabilit\u00e0 che una particella viaggi da un luogo ad un altro in un dato tempo, ovvero anche con una certa energia e momento. Il propagatore pu\u00f2 essere visto come l'inverso dell'operatore d'onda appropriato per la particella e per questo \u00e8 spesso identificato con la funzione di Green.\nNelle teorie in cui sono presenti dei campi in interazione, il propagatore \u00e8 esprimibile tramite una rappresentazione spettrale, detta di K\u00e4ll\u00e9n-Lehmann, che contiene un termine proporzionale alla funzione di Green dell'equazione in assenza di interazioni, con un polo legato alla massa fisica della particella del campo e che descrive quindi la propagazione di una singola particella, e un termine senza poli che descrive i contributi al propagatore dati da stati a pi\u00f9 particelle, con una massa invariante maggiore di quella della particella del campo.\nSi noti che nel calcolo delle ampiezze dei processi fisici i propagatori sono integrati su tutto lo spazio-tempo; ci\u00f2 implica che, almeno su corte distanze, esistono ampiezze di probabilit\u00e0 per la propagazione di particelle da un qualunque punto dello spazio-tempo a qualunque altro. All'aumentare della distanza i contributi che dominano sono naturalmente quelli di tipo tempo per le particelle massive e quelli di tipo luce per le particelle a massa nulla.\nDefinizione.\nNella meccanica quantistica non relativistica il propagatore fornisce la probabilit\u00e0 che una particella che si trova in un punto x dello spazio al tempo t, arrivi in un altro punto x' al tempo t'. \u00c8 la funzione di Green dell'equazione di Schr\u00f6dinger. Questo significa che se un sistema ha operatore hamiltoniano formula_1, il propagatore \u00e8 una funzione formula_2 tale che:\ndove formula_4 indica l'hamiltoniano come funzione delle coordinate formula_5 e formula_6 \u00e8 la delta di Dirac.&lt;br&gt;\nIl propagatore pu\u00f2 anche essere espresso come:\ndove formula_8 \u00e8 l'operatore di evoluzione temporale che trasla lo stato dal tempo t a t'.\nIntegrale sui cammini nella meccanica quantistica non relativistica.\nIl propagatore, nella meccanica quantistica, pu\u00f2 essere anche ricavato usando l'integrale sui cammini:\ndove le condizioni al contorno dell'integrale sui cammini sono q(t)=x, q(t')=x'. formula_10 indica la lagrangiana del sistema.\nEssendo\nl'azione della lagrangiana, si ottiene\nEssendo l'esponenziale un'autofunzione dell'operatore di integrazione, si pu\u00f2 scrivere in definitiva:\ndove N \u00e8 un fattore di normalizzazione.\nNella meccanica quantistica non relativistica il propagatore permette di trovare lo stato del sistema in ogni istante di tempo:\nSe formula_15 dipende solo dalla differenza formula_16, tale integrale \u00e8 la convoluzione dello stato iniziale e del propagatore.\nPropagatori relativistici.\nIn meccanica quantistica relativistica e in teoria quantistica dei campi i propagatori sono invarianti di Lorentz. Danno l'ampiezza per una particella che viaggia tra i due punti dello spaziotempo.\nPropagatore scalare.\nIn teoria quantistica dei campi, la teoria di un campo scalare libero (non interagente) \u00e8 un esempio semplice e utile che serve a illustrare i concetti necessari per teorie pi\u00f9 complicate. Descrive particelle di spin 0. Ci sono una serie di possibili propagatori per la teoria di campo scalare libero.\nSpazio delle posizioni.\nI propagatori nello spazio delle posizioni sono le funzioni di Green per l'equazione di Klein-Gordon. Ci\u00f2 significa che sono funzioni formula_17 che soddisfano\ndove:\nBisogna restringersi allo spaziotempo di Minkowski 4-dimensionale. Si pu\u00f2 effettuare una trasformata di Fourier dell'equazione per il propagatore, ottenendo\nQuesta equazione pu\u00f2 essere invertita nel senso delle distribuzioni notando che l'equazione formula_24 ha la soluzione,\ndove \u00e8 implicito il limite per formula_26. \nLa soluzione \u00e8 \ndove \n\u00e8 il prodotto scalare quadrivettoriale.\nLe scelte diverse per come deformare l'integrazione di contorno nell'espressione di cui sopra portano a varie forme per il propagatore. La scelta del contorno \u00e8 solitamente espressa in termine dell'integrale su formula_29.\nL'integranda ha quindi due poli in \nquindi scelte diverse di evitare questi portano a propagatori diversi.\nPropagatore di Feynman.\nUn contorno che va sotto il polo sinistro e sopra il polo destro d\u00e0 il propagatore di Feynman.\nQuesta scelta di contorno \u00e8 equivalente a calcolare il limite \nQui\ndove formula_19 sono due punti nello spaziotempo, e il punto all'esponente \u00e8 un prodotto scalare quadrivettoriale. Inoltre formula_34sono funzioni di Hankel e formula_35 \u00e8 una funzione di Bessel modificata.\nQuesta espressione pu\u00f2 essere ricavata direttamente dalla teoria di campo come il valore di aspettazione del vuoto del prodotto tempo-ordinato del campo scalare libero, cio\u00e8, il prodotto viene sempre preso in modo tale che l'ordinamento temporale dei punti di spaziotempo \u00e8 lo stesso,\nQuesta espressione \u00e8 invariante di Lorentz, a patto che i campi commutino tra loro quando i punti formula_19 sono separati da un intervallo di tipo spazio.\nPropagatori nello spazio degli impulsi.\nLa trasformata di Fourier dei propagatori nello spazio delle posizioni pu\u00f2 essere pensata come quei propagatori nello spazio degli impulsi. In questo spazio assumono una forma pi\u00f9 semplice.\nSono spesso scritti con il termine formula_38 esplicito ma \u00e8 inteso solo come promemoria per quale contorno usare. Questo termine \u00e8 incluso per incorporare le condizioni al contorno e la causalit\u00e0.\nPer il quadrimpulso formula_39, vengono riportati di seguito i propagatori ritardato, avanzato, e di Feynman nello spazio degli impulsi:\nAl fine di calcolare diagrammi di Feynman di solito conviene aggiungere un fattore formula_43, ma ci sono diverse convenzioni.\nElettrodinamica quantistica.\nNell'elettrodinamica quantistica bisogna distinguere due propagatori fondamentali, quello dei campi di Dirac e quello dei fotoni. Le funzioni di Green dei due campi sono le seguenti:\ndove \"m\u00b2\" \u00e8 il quadrato della massa dell'elettrone, formula_46 \u00e8 il propagatore libero di un campo scalare con massa \"m\u00b2\" nello spazio diretto, le derivate parziali formula_47 agiscono sulla coordinata \"x\", formula_48, formula_49, formula_50 \u00e8 un parametro libero che permette di fissare la gauge (per esempio formula_51, la gauge di Landau, oppure formula_52, la gauge di Feynman), mentre i puntini rappresentano appunto i termini del propagatore che non contribuiscono alle ampiezze fisiche.\nI propagatori dei campi in interazione sono convenientemente espressi in termini della rappresentazione spettrale di K\u00e4ll\u00e9n-Lehmann, del propagatore:\nIn queste formule formula_55 e formula_56 sono i propagatori dei campi liberi (alla massa dell'elettrone, m\u00b2, e a massa nulla per il fotone), formula_57 e formula_58 sono le costanti di rinormalizzazione dei campi, mentre formula_59, formula_60 e formula_61 sono le densit\u00e0 spettrali che \"pesano\" il propagatore ad una massa invariante maggiore di quella della particella libera. I puntini nel propagatore del fotone sono termini eliminabili in virt\u00f9 della conservazione delle linee fermioniche esterne tra le quali il propagatore dei fotoni \u00e8 sempre racchiuso nelle ampiezze fisiche. Il propagatore libero viene dai campi in e out, che possono creare dal vuoto solo stati a una particella, mentre le densit\u00e0 spettrali sono legate ai termini di interazione e connettono il vuoto a stati a pi\u00f9 particelle.&lt;br&gt; \nCi\u00f2 spiega la presenza delle costanti di rinormalizzazione: mentre il campo in o out ha probabilit\u00e0 uno di creare uno stato a una particella dal vuoto, il campo in interazione ha una probabilit\u00e0 inferiore di farlo, poich\u00e9 pu\u00f2 creare anche un numero di maggiore di particelle (tramite l'interazione col campo elettromagnetico).\nLa forma analitica per il propagatore di un fotone, nello spazio degli impulsi e nello spazio vuoto, \u00e8:\nformula_62\ncon formula_63 (formula_64 e formula_65 con formula_66) che \u00e8 il tensore metrico. \nI propagatori (liberi) dei fermioni sono indicati con delle linee continue dritte, usualmente con una freccia \"in avanti\" per i fermioni o \"all'indietro\" per gli antifermioni; i propagatori dei fotoni nei diagrammi di Feynman vengono tradizionalmente indicati da una linea ondulata. Nelle figure sono rappresentati due esempi di diagrammi di Feynman: nella prima, un diagramma al prim'ordine contenente un propagatore fotonico racchiuso tra due linee esterne fermioniche; nella seconda, un diagramma al second'ordine contenente due propagatori fotonici, due linee esterne fermioniche e un loop di fermioni (formato da due propagatori).\nTeoria di Yang e Mills.\nAl fine di fornire una forma analitica per i propagatori dei bosoni vettoriali (valida anche per i bosoni vettori assiali), \u00e8 importante ricordare che a differenza del caso elettromagnetico, nel quale la massa del fotone \u00e8 nulla, per un bosone vettore si deve avere un termine di massa formula_67. Si pu\u00f2 dimostrare che il propagatore, nello spazio degli impulsi e nello spazio vuoto, \u00e8 dato dalla seguente funzione:\nformula_68\nLa funzione formula_69 genera un bosone vettore al tempo formula_70 e nella posizione formula_71 viene distrutta la stessa particella al tempo formula_72 quando si trova in formula_73 e pertanto il nostro bosone vettore si propaga da formula_71 a formula_73.\nTeoria a molti corpi.\nNella teoria a molti corpi il propagatore elettronico del sistema non-interagente in uno spazio formula_76 \u00e8 dato dall'espressione:\nformula_77\ndove formula_78 sono gli autovalori e autofunzioni dell'hamiltoniana formula_79 del sistema non-interagente\nformula_80\novverosia in un solido cristallino (formula_79 periodica) sono le bande e le funzioni di Bloch, in un atomo sono i livelli e le funzioni d'onda atomiche di particella singola, etc."}
{"id": "1484138", "revid": "2121638", "url": "https://it.wikipedia.org/wiki?curid=1484138", "title": "Kid Flash", "text": "Kid Flash \u00e8 un personaggio dei fumetti creato da John Broome e Carmine Infantino, pubblicato dalla DC Comics. \u00c8 la \"spalla\" del supereroe Flash, nonch\u00e9 la sua versione adolescente. Come quest'ultimo, Kid Flash ha una velocit\u00e0 estrema. Il primo Kid Flash fu Wally West, che fu uno dei membri fondatori dei Giovani Titani, e infatti ogni Kid Flash ha fatto parte di almeno una loro formazione.\nI primi due Kid Flash (Wally West e Bart Allen) sono poi diventati Flash, mentre della Iris West del futuro alternativo di \"Kingdom Come\", non si sa ancora niente, anche se ella \u00e8 nata anche nel presente, come figlia di Wally West e Linda Park.\nPer ora, quindi, lo stato di Kid Flash \u00e8 inattivo, poich\u00e9 Wally West \u00e8 il Flash ufficiale e Bart Allen \u00e8 morto.\nI Kid Flash.\nI Kid Flash sono due:\nWally West.\nWally West \u00e8 il primo Kid Flash, fan di Flash sin da piccolo, tra i membri fondatori dei Giovani Titani. Dopo gli eventi di \"Crisi sulle Terre infinite\" il giovane Wally raccoglie l'eredit\u00e0 dello zio Barry e diviene il nuovo \"velocista scarlatto\".\nBart Allen.\nBart Allen \u00e8 il secondo Kid Flash, nato nel XXX secolo. Diventa Kid Flash alla fine del quarto volume dell'ultima serie dei Giovani Titani, poich\u00e9 prima si faceva chiamare Impulso. Diventa Flash dopo gli eventi di \"Crisi infinita\", grazie anche a Wally West. \u00c8 sette volte pi\u00f9 veloce della velocit\u00e0 della luce.\nAltri personaggi che hanno indossato il costume di Kid Flash.\nIris West II.\nIris West II, Kid Flash nel futuro alternativo di \"Kingdom Come\" \u00e8 la figlia di Wally West e Linda Park.\nRecentemente una Iris West \u00e8 nata anche nel presente, dagli stessi genitori del futuro. Non si sa ancora, per\u00f2, se diverr\u00e0 Kid Flash nel futuro o meno.\nTutti i Kid Flash hanno fatto parte dei Giovani Titani; Wally West ha fatto anche parte della Justice League of America, ma solo una volta smessi i panni di Kid Flash per indossare quelli di Flash."}
{"id": "1484143", "revid": "12754710", "url": "https://it.wikipedia.org/wiki?curid=1484143", "title": "Kurumin", "text": ""}
{"id": "1484146", "revid": "33277", "url": "https://it.wikipedia.org/wiki?curid=1484146", "title": "Carlo di Lorena-Vaud\u00e9mont", "text": ""}
{"id": "1484150", "revid": "287204", "url": "https://it.wikipedia.org/wiki?curid=1484150", "title": "Altare della Vittoria", "text": "LAltare della Vittoria (in latino: \"Ara Victoriae\") della \"curia Iulia\" era l'altare al quale sacrificavano e presso il quale prestavano giuramento i membri del Senato romano.\nStoria.\nLa nuova Curia Iulia venne decisa al tempo di Cesare e fatta edificare da Augusto dopo aver stravolto la disposizione originaria dei vetusti monumenti del Foro Romano per costruire il Foro di Cesare, il primo dei Fori imperiali.\nL'Altare della Vittoria, insieme alla statua dedicata alla Vittoria, furono poste al centro della nuova Curia il 28 agosto 29 a.C. per celebrare la vittoria ottenuta nel 31 a.C. ad Azio da Ottaviano Augusto su Marco Antonio e Cleopatra. La statua dorata della dea alata, la testa cinta di una corona d'alloro, era stata sottratta dai Romani ai Tarantini al tempo della vittoria conseguita su Pirro nel 272 a.C.\nNel 218, quando il giovane Eliogabalo, gran sacerdote del dio siriano El-Gabal, divenne imperatore, un suo ritratto, in vesti sacerdotali e in atto di sacrificare al \"Bolide-Sole\" di Emesa, fu appeso sopra l'altare, in modo che i senatori si trovassero nella situazione di sacrificare anche all'imperatore ogni volta che offrissero incenso e vino all'altare della Vittoria.\nLa polemica sulla rimozione dell'altare.\nCon l'avvento del Cristianesimo e il suo contrasto con la tradizionale religione romana, l'ara e la statua furono al centro di una disputa. L'imperatore Costanzo II (337-361), fervente ariano, la fece rimuovere nel 357; l'altare e la statua furono per\u00f2 rimesse al loro posto, probabilmente dal successore di Costanzo, Giuliano (361-363), che adott\u00f2 una politica di restaurazione dell'antica religione, e mantenute da Valentiniano I. Nel 382 il figlio e successore di quest'ultimo, Graziano (375-383), educato come un cristiano intollerante, ordin\u00f2 nuovamente di rimuoverle: infatti, con l'Editto di Tessalonica (380), Teodosio I aveva stabilito il cristianesimo come la nuova religione di Stato. Graziano, oltre ad abolire la carica di pontefice massimo per l'imperatore, aveva soppresso i fondi destinati al culto pagano e ai collegi sacerdotali romani, con il plauso di Ambrogio vescovo di Milano.\nIl partito dei senatori, favorevoli all'antica religione, fece un tentativo di ripristinare l'ara della Vittoria nel 384: il \"praefectus urbi\" Quinto Aurelio Simmaco si rec\u00f2 a Milano e indirizz\u00f2 ai tre imperatori Valentiniano II, Teodosio I e Arcadio la \"Relatio tertia in repetenda ara Victoriae\", in cui perorava la restaurazione dell'altare e del culto della Vittoria.\nSimmaco sosteneva la necessit\u00e0 di non abbandonare una tradizione che aveva dimostrato di saper proteggere cos\u00ec a lungo lo Stato, come quando un tempo aveva respinto Annibale dalle porte di Roma e i Galli Senoni dal Campidoglio, e il cui abbandono avrebbe favorito ora le invasioni dei barbari che premevano ai confini. Ma il ripristino del culto della Vittoria, secondo Simmaco, non sarebbe stato soltanto utile allo Stato; sarebbe stato anche una manifestazione di tolleranza e la dimostrazione della possibilit\u00e0 di convivenza di due culture che, pur diverse, esprimevano tuttavia la comune volont\u00e0 di ricercare la verit\u00e0 nel grande mistero dell'universo: \u00ab\u00c8 giusto credere in un unico essere, quale che sia. Osserviamo gli stessi astri, ci \u00e8 comune il cielo, ci circonda il medesimo universo: cosa importa se ciascuno cerca la verit\u00e0 a suo modo? Non c'\u00e8 una sola strada per raggiungere un mistero cos\u00ec grande\u00bb.\nSuo oppositore fu il vescovo di Milano Ambrogio, il quale indirizz\u00f2 a Valentiniano due lettere in cui affermava che un sovrano cristiano non poteva permettere un altare pagano nel Senato. Valentiniano, anch'egli cristiano, diede ragione ad Ambrogio e l'altare non venne ripristinato. Non solo: il 24 febbraio 391 un stabil\u00ec che non si potessero nemmeno guardare le statue che erano ancora nei templi, n\u00e9 entrare in essi in atteggiamento di devozione.\nNel 392 a Roma venne eletto imperatore Eugenio, il quale, cristiano ma tollerante, ebbe il sostegno dei senatori pagani e fece ricollocare l'altare e la statua nella Curia. Il 6 settembre del 394 Eugenio fu per\u00f2 sconfitto nella battaglia del Frigido da Teodosio che fece rimuovere definitivamente l'altare.\nUn ultimo tentativo di ottenere la restituzione dell'ara e della statua della Vittoria nella Curia Iulia fu effettuato dal Senato, evidentemente ancora a maggioranza pagana che, nei primi del 402, a questo scopo invi\u00f2 a Milano una legazione, capeggiata ancora da Simmaco, ad Arcadio e Onorio. La richiesta fu sprezzantemente respinta e l'altare installato da Augusto distrutto. Da allora non vi furono pi\u00f9 ulteriori richieste, dal momento che, come scrive lo stesso storico pagano Zosimo, con l'accentuarsi delle conversioni, anche i senatori divennero col tempo in maggioranza di fede cristiana.\nAlla fine l'altare verr\u00e0 spostato, e a differenza di molti reperti del mondo antico reimpiegati con altre funzioni andr\u00e0 irrimediabilmente perduto."}
{"id": "1484156", "revid": "121837", "url": "https://it.wikipedia.org/wiki?curid=1484156", "title": "MNRAS", "text": ""}
{"id": "1484158", "revid": "156746", "url": "https://it.wikipedia.org/wiki?curid=1484158", "title": "High Fantasy", "text": ""}
{"id": "1484164", "revid": "1226", "url": "https://it.wikipedia.org/wiki?curid=1484164", "title": "Heroic Fantasy", "text": ""}
{"id": "1484168", "revid": "125298661", "url": "https://it.wikipedia.org/wiki?curid=1484168", "title": "Ferdinando di Baviera", "text": "Fu anche vescovo eletto di Hildesheim, Frisinga, Liegi, M\u00fcnster e Paderborn.\nBiografia.\nFerdinando nacque a Monaco, figlio del duca Guglielmo V di Baviera e di Renata di Lorena. \nData la sua condizione di fratello minore, venne ben presto avviato dai genitori alla carriera ecclesiastica, studiando presso la scuola dei Gesuiti di Ingolstadt gi\u00e0 dal 1587. Divenne presto canonico a Magonza, Colonia, W\u00fcrzburg, Treviri, Salisburgo e a Passavia. Nel 1595 divenne Prevosto di Berchtesgaden e coadiutore dello zio Ernesto di Baviera. Suo zio aveva infatti intenzione di rinunciare al proprio incarico lasciando a Ferdinando gran parte dei territori da lui governati. Alla morte di Ernesto, nel 1612, Ferdinando venne eletto arcivescovo di Colonia e vescovo di Liegi, Hildesheim, M\u00fcnster e, dal 1618, di Paderborn ed anche Principe-Abate di Stablo e di Malmedy, ma non ricevette mai gli ordini maggiori durante il corso della sua vita. \nFerdinando lavor\u00f2 sodo per garantire nelle proprie diocesi la presenza del cattolicesimo attraverso l'attuazione di riforme e l'applicazione delle disposizioni del Concilio di Trento e incrementando il ruolo dei Wittelsbach in Germania. Nel 1612 egli propose il fratello, il duca Massimiliano I di Baviera, per la corona del Sacro Romano Impero, ma fu Massimiliano stesso a rifiutare questa nomina.\nNel 1618 scoppi\u00f2 la Guerra dei Trent'anni. Ferdinando ebbe un iniziale successo nel sostenere i principi cattolici, mantenendo le proprie diocesi lontane dalla guerra, ma le sue terre vennero devastate poco dopo dagli svedesi. Al termine della guerra gli eserciti svedese, francese, spagnolo e imperiale si trovarono a scontrarsi nel bel mezzo dei suoi territori, che vennero devastati. Nel 1642 egli nomin\u00f2 il nipote, Massimiliano Enrico, suo coadiutore e si ritir\u00f2 dalla maggior parte degli affari temporali della diocesi. \nFerdinando fu il responsabile di numerose esecuzioni capitali avvenute nella sua diocesi e dovute al fanatismo della caccia alle streghe\nFerdinando mor\u00ec nel 1650 ad Arnsberg e venne sepolto nel Duomo di Colonia. Gli succedette il nipote Massimiliano Enrico di Baviera."}
{"id": "1484175", "revid": "116801171", "url": "https://it.wikipedia.org/wiki?curid=1484175", "title": "Agrestone", "text": "L'Agrestone \u00e8 il quartiere pi\u00f9 alto del territorio graccianese, in antichit\u00e0 chiamato anche \"Florentia di Gracciano\" e \"collina dell'iris\", per le sue bellissime distese di fiori iris e gigli, un tempo presenti in abbondanza in tutto il territorio graccianese.\nZona residenziale di Colle di Val d'Elsa sorta alla fine degli anni novanta e che da sola conta circa 2.500 abitanti. Situato alla periferia sud della citt\u00e0, fa amministrativamente parte della frazione di Gracciano d'Elsa. La costruzione del centro pastorale \u00e8 iniziata nel giugno 2017. Le attivit\u00e0 parrocchiali sono condotte dal sacerdote di Gracciano d'Elsa.\nNel parco dell'Agrestone \u00e8 presente un parco scultoreo: sono infatti state installate, ad opera del Comune, alcune realizzazioni in travertino dello scultore Mauro Berrettini tra cui spiccano il 'Drago delle Esperidi', con i suoi circa sedici metri di lunghezza che invita al gioco, e le panchine monumento raffiguranti animali che rappresentano vari aspetti: la civetta rappresentante la sapienza \u00e8 raffigurata nell'atto di spiccare il volo; il lupo azzurro, la tartaruga celeste. Spicca poi \u201cil Fiore verde\u201d: un inghiottitoio, con un piatto di pietra, posto su una specie di piramide al centro di un avvallamento, che dovrebbe raccogliere le acque di scolo del parco del quartiere."}
{"id": "1484179", "revid": "1869172", "url": "https://it.wikipedia.org/wiki?curid=1484179", "title": "Sergio Zoppi", "text": "Biografia.\nLaureato in scienze politiche all'Universit\u00e0 di Firenze con relatore Giovanni Spadolini, si avvicina agli ambienti del cattolicesimo democratico; diviene caporedattore di \"Nuovo osservatore\", rivista di centro sinistra diretta da Giulio Pastore), e pubblica nel 1968 con Vallecchi il suo primo libro (\"Romolo Murri e la prima Democrazia Cristiana\", con la prefazione di Spadolini).\nNegli anni settanta inizia a interessarsi ai temi del mezzogiorno, interesse che lo porter\u00e0 tra il 1976 e il 1996, tra l'altro, ad essere presidente e direttore generale del FORMEZ, e ricopre la carica di Sottosegretario alla Presidenza del Consiglio con delega alla Funzione Pubblica e Affari Regionali del primo governo Prodi e di Sottosegretario al Ministero della Pubblica Istruzione nel primo governo D'Alema).\n\u00c8 autore di vari saggi su temi sociopolitici. Ha curato nel 2011 l'antologia \"Diciotto voci per l'Italia unita\" (Bologna, Il Mulino), dedicata ai \"meridionalisti non meridionali\""}
{"id": "1484181", "revid": "409435", "url": "https://it.wikipedia.org/wiki?curid=1484181", "title": "Sforzesca", "text": "La Sforzesca \u00e8 una frazione del comune di Vigevano situata 2\u00a0km a sud della citt\u00e0.\nLa localit\u00e0 \u00e8 famosa par la grande cascina, denominata \"Colombarone\", fatta costruire nel 1486 da Ludovico Maria Sforza, detto il Moro, duca di Milano.\nIl complesso presenta la disposizione tipica dei castelli di impronta sforzesca, con quattro corpi di fabbrica ad uso abitativo (i \"colombaroni\") al posto dei classici torrioni d'angolo, a proteggere l'impianto di forma quadrata.\nI colombaroni sono ornati da finestre ad arco acuto e fregi \"a dente di sega\".\nAnche Leonardo da Vinci soggiorn\u00f2 presso la Sforzesca collaborando al miglioramento del territorio con progetti idraulici per permettere una migliore irrigazione dei campi. Nel codice Leicester sono presenti disegni che ritraggono il \"molino della Scala\", una struttura a scalini dove scorreva l'acqua, ancora presente ai giorni nostri.\nLa Sforzesca \u00e8 nota anche per la famosa battaglia, ivi combattuta durante la Prima guerra di indipendenza italiana, il 21 marzo 1849."}
{"id": "1484183", "revid": "38120", "url": "https://it.wikipedia.org/wiki?curid=1484183", "title": "Umoristico", "text": ""}
{"id": "1484187", "revid": "404449", "url": "https://it.wikipedia.org/wiki?curid=1484187", "title": "Palazzo Orsini (Pitigliano)", "text": "Palazzo Orsini \u00e8 un castello nel centro storico di Pitigliano.\nStoria.\nIl complesso sorse come antico convento religioso, quasi certamente tra l'XI e il XII secolo.\nAcquistato dagli Aldobrandeschi, fu trasformato in rocca a met\u00e0 del Duecento, e divenne la loro residenza, nonch\u00e9 sede istituzionale, di Pitigliano. La permanenza del potere degli Aldobrandeschi fu, per\u00f2, relativamente breve, in quanto l'intera Contea di Sovana fu ereditata nel 1293 dagli Orsini, a seguito del matrimonio tra Romano Orsini e Anastasia di Montfort, figlia di Margherita Aldobrandeschi, ultima erede di quel ramo familiare.\nDalla fine del Duecento in poi, inizi\u00f2 pertanto il dominio degli Orsini che si protrasse quasi ininterrottamente fino al 1608, anno in cui ci fu la definitiva caduta politica della Contea degli Orsini e l'annessione di questi territori al Granducato di Toscana.\nProprio gli Orsini, incaricarono Antonio da Sangallo il Giovane per effettuare una serie di interventi di ristrutturazione che, oltre a fortificare ulteriormente le strutture preesistenti, diede un'impronta di eleganza all'intero complesso, introducendo i caratteristici elementi stilistici rinascimentali. Altri interventi erano stati effettuati, a suo tempo, anche da Baldassarre Peruzzi.\nDescrizione.\nIl complesso di Palazzo Orsini \u00e8 costituito da un cassero, due torri e un torrione, con strutture murarie esterne prevalentemente rivestite in intonaco e alcuni tratti in conci di tufo; le parti sommitali presentano merlature.\nL'ingresso avviene attraverso una prima rampa che conduce ad un portale ad arco tondo, oltre il quale un'altra breve rampa d\u00e0 accesso al cortile interno, dove \u00e8 collocato il caratteristico pozzo-cisterna in stile rinascimentale, a cui risulta coevo il loggiato che vi si affaccia su un lato, con arcate tonde poggianti su colonne con capitelli ionici.\nDal cortile, una breve gradinata conduce al portale d'ingresso del palazzo, architravato, al cui interno \u00e8 ospitato il Museo diocesano d'arte sacra; sul lato opposto, un'altra scalinata conduce all'entrata del Museo archeologico."}
{"id": "1484191", "revid": "1543377", "url": "https://it.wikipedia.org/wiki?curid=1484191", "title": "Ulpio Giuliano", "text": "Giuliano era stato al servizio dell'imperatore Caracalla (211-217), per il quale si era occupato dei censimenti.\nSotto il successore di Caracalla, Macrino (217-218), sal\u00ec al rango di prefetto del pretorio. Si trovava in oriente con il proprio imperatore quando, nella vicina Antiochia di Siria, il presunto figlio di Caracalla, Eliogabalo (218-222), venne nominato imperatore dalle truppe della Legio III \"Gallica\".\nMacrino invi\u00f2 Giuliano, che si trovava ad Apamea, e parte della II \"Parthica\" a sedare la rivolta, ritenuta di poco conto. Giuliano ordin\u00f2 alla fedele cavalleria numida di attaccare il nemico, ma senza risultati: allora fece avanzare la legione contro l'accampamento nemico. I difensori misero Eliogabalo (all'epoca quattordicenne) in vista sugli spalti delle mura e mostrarono le immagini di Caracalla; i soldati di Giuliano, che avevano amato Caracalla tanto quanto non gradivano Macrino, si rivoltarono passando al nemico e uccidendo Giuliano. In seguito i soldati diedero la testa di Giuliano a Macrino, durante una cena."}
{"id": "1484194", "revid": "1543377", "url": "https://it.wikipedia.org/wiki?curid=1484194", "title": "Contea di Prairie (Montana)", "text": "La contea di Prairie (in inglese Praire County) \u00e8 una contea del Montana, negli Stati Uniti. Il suo capoluogo amministrativo \u00e8 Terry.\nStoria.\nLa contea fu creata il 5 febbraio 1915.\nGeografia fisica.\nLa contea di Prairie ha un'area di 4.499 km\u00b2 di cui lo 0,34% \u00e8 coperto d'acqua. Confina con le seguenti contee:"}
{"id": "1484196", "revid": "119991", "url": "https://it.wikipedia.org/wiki?curid=1484196", "title": "Rocca aldobrandesca (Pitigliano)", "text": ""}
{"id": "1484211", "revid": "751106", "url": "https://it.wikipedia.org/wiki?curid=1484211", "title": "Zeev Suraski", "text": "Laureato alla Technion di Haifa, Suraski ed il compagno di studi Andi Gutmans hanno creato PHP 3 nel 1997. Nel 1999 hanno scritto lo Zend Engine, il core di PHP 4, e fondata la Zend Technologies, che ha da allora supervisionato gli avanzamenti del PHP. Il nome Zend \u00e8 un portmanteau dei loro nomi, Zeev e Andi.\nSuraski \u00e8 un membro della Apache Software Foundation ed \u00e8 stato nominato per il Premio della FSF per l'avanzamento del software libero nel 1999. Zeev Suraski \u00e8 il CTO di Zend Technologies."}
{"id": "1484217", "revid": "1702319", "url": "https://it.wikipedia.org/wiki?curid=1484217", "title": "Giardini Shalimar", "text": "I giardini Shalimar (Urdu: \u0634\u0627\u0644\u06cc\u0645\u0627\u0631 \u0628\u0627\u063a, ossia Sh\u0101l\u012bm\u0101r B\u0101gh), scritto a volte giardini Shalamar, vennero costruiti dal Gran Mogol Shah Jahan a Lahore, in Pakistan. La costruzione inizi\u00f2 nel 1641 (1051 A.H.) e venne completata l'anno seguente. Il progetto venne eseguito sotto il comando di Khalilullah Khan, un nobile della corte di Shah Jahan, insieme a Ali Mardan Khan e Mulla Alaul Maulk Tuni (Mulla \u2018Ala\u2019 ul-Mulk Tuni).\nPosizione geografica.\nI giardini si trovano vicino a Baghbanpura lungo la Grand Trunk Road, a circa cinque chilometri a nord-est del centro di Lahore.\nStoria.\nIl sito apparteneva in origine ad uno dei nobili della famiglia Zaildar, nota come Famiglia Mian Baghbanpura. Alla famiglia venne assegnato il titolo di Mian dal Gran Mogol per i servizi offerti all'impero. Mian Muhammad Yusuf, ai tempi il capo della famiglia Mian, don\u00f2 il sito di Ishaq Pura all'imperatore Shah Jahan dopo aver subito pressioni dagli ingegneri reali che volevano costruire in quel luogo a causa dell'ottima posizione e della buona qualit\u00e0 del terreno. In cambio Shah Jahan lasci\u00f2 la gestione dei neonati giardini alla famiglia Mian. La famiglia si occup\u00f2 dei giardini Shalimar per oltre 350 anni.\nNel 1962 i giardini passarono allo Stato per decisione del generale Ayyub Khan visto che la famiglia Mian si era opposta alla legge marziale imposta dal generale in Pakistan.\nIl festival Mela Chiraghan veniva tenuto regolarmente all'interno dei giardini finch\u00e9 il presidente Ayyub Khan lo elimin\u00f2 nel 1958.\nDescrizione.\nI giardini Shalimar hanno la forma di un parallelogramma oblungo, circondato da un alto muro a mattoni, famoso per le proprie greche. Il giardino misura 658 metri sulla direttrice nord-sud, e 258 sulla est-ovest. Nel 1981 i giardini Shalimar vennero inclusi dall'UNESCO tra i patrimoni dell'umanit\u00e0 insieme al Forte Lahore.\nLe terrazze a tre piani.\nI giardini si sviluppano da sud a nord su tre terrazze, sopraelevate di 4-5 metri una dall'altra. Le tre terrazze hanno nomi in lingua urdu:\nShah Nahar: Irrigazione dei giardini.\nPer irrigare i giardini venne creato un canale noto come Shah Nahar (canale reale), in seguito chiamato Hansti canal (canale ridente). Questo condotto prendeva l'acqua da Rajpot (l'odierna Madhpur in India) ad una distanza di oltre 161 chilometri. Il canale interseca i giardini terminando in un grande bacino in marmo nel terrazzo mediano.\nLe 410 fontane.\nIn questo bacino e nel canale sorgono 410 fontane che riforniscono d'acqua le piscine in marmo. L'area circostante \u00e8 rinfrescata dalle fontane, particolarmente amate dai turisti nelle visite estive. Degna di nota \u00e8 la maestria degli ingegneri del Mogol, tanto che tuttora gli scienziati non sono in grado di capire il funzionamento di queste fontane. La distribuzione sui tre livelli \u00e8 questa:\nCascate.\nI giardini contengono cinque cascate tra cui la Grande cascata in marmo e la Sawan Bhadoon.\nEdifici dei giardini.\nTra gli edifici presenti nei giardini possiamo ricordare:\nAlberi dei giardini.\nTra gli alberi presenti nei giardini ci sono:"}
{"id": "1484218", "revid": "86599", "url": "https://it.wikipedia.org/wiki?curid=1484218", "title": "85P/Boethin", "text": "85P/Boethin, o Cometa Boethin, \u00e8 una cometa periodica del Sistema solare appartenente alla famiglia delle comete gioviane e scoperta nel 1975 dal reverendo Leo Boethin, riscoperta l'11 ottobre 1985 non \u00e8 stata osservata ai successivi passaggi del 1997 e 2008.\nLa cometa 85P/Boethin era stata inizialmente indicata quale obiettivo della missione EPOXI della NASA (estensione della missione \"Deep Impact\") nel dicembre del 2008; tuttavia, le campagne osservative da terra, miranti a determinare con maggior precisione l'orbita attuale della cometa, non hanno dato esito positivo e non \u00e8 stato possibile programmare con la necessaria accuratezza le correzioni nella traiettoria della sonda necessarie all'incontro. Conseguentemente, si \u00e8 dovuto scegliere un nuovo obiettivo, individuato nella cometa 103P/Hartley."}
{"id": "1484220", "revid": "116165451", "url": "https://it.wikipedia.org/wiki?curid=1484220", "title": "Paola Pace", "text": "Biografia.\nNata a Palermo, ha frequentato la scuola di teatro \"Teates\" diretta da M. Perriera (Gruppo '63), e successivamente l'I.N.D.A.(\"Istituto nazionale del dramma antico\") a Siracusa.\nIl debutto arriva nel 1984 con l\"'Oreste\" di Euripide, regia di L. Squarzina.\nNel 1985, al Teatro Antico di Segesta, \u00e8 nello \"Stichus\" di Plauto con Leo Gullotta e Luigi Maria Burruano, regia di G.C. Sammartano.\n\"La donna di Samo\" di Menandro, diretta da M. Prosperi, la porta in giro per il mondo: New York (Columbia University Theather), Boston, Tokyo, Kyoto e Osaka.\nLa formazione classica non le impedisce di continuare nella ricerca di nuove sperimentazioni e con la \"cooperativa Dioniso\" di Palermo \u00e8 protagonista di molte pi\u00e8ces contemporanee dirette da Claudio Collov\u00e0, tra cui \"Le Buttane, pomeriggio, notte, mattina\" dal libro di Aurelio Grimaldi, al Teatro Politecnico di Roma e successivamente al Teatro dell'Elfo di Milano, \nLunga e proficua la collaborazione con Mimmo Cuticchio: nel 1985 \u00e8 \"Angelica\" ne \"Le audaci imprese io cunto\", \"Dorotea\" ne \"Gli erranti commedianti\", nel 1997 \u00e8 \"La guida del castello di Maredolce\" per il Festival La Macchina dei sogni; nel 1999 \u00e8 \" Pupara e maniante\" ne \"L'urlo del mostro\".\nNel 1991 \u00e8 in \"Metamorfosi di una melodia\" con Hanna Schygulla, Samuel Fueller, successivamente alla Biennale di Venezia recita in \"La guerra dei figli della luce contro i figli delle tenebre\", regia di Amos Gitai.\nDal 1996 inizia una ricerca personale sul verso poetico e affronta sperimentando drammaturgie sonore: \"A Ben\u00ec\" di Filippo Tommaso Marinetti, \"Poesia e Andalusia\" con Roy Paci, \"Motopsichica\" con Mohammed Al Badawi, \"Errare\" Da \"La notte \" di Dino Campana, \"Ulisse e Calipso\" dal V\u00b0 libro dell'Odissea al Museo del Costume di Mirto.\nNel 1997 lavora con Thier\u00ec Salmon ne \"L'assalto al cielo\" inaugurando i \"Cantieri Culturali della Zisa\". Con Luigi Maria Burruano \u00e8 la protagonista femminile di \"Palermo oh cara\" al Teatro Biondo di Palermo (1990).\nCon M. Verdastro \u00e8 \"Maria\" in \"Teatro Madre\" di N. Gennaro, produzione \"I Magazzini\".\nNel 2000 fa parte del cast de \"L'anniversario\" di Harold Pinter per la regia di Roberto And\u00f2.\nDal 1999 dirige e interpreta:\" Benji, l'amica immaginaria \" di Claire Dowie con Roy Paci, rappresentandolo per la prima volta in Italia. Nel 2007 al Teatro Politecnico di Roma riscuote consenso di pubblico e di critica con un adattamento de \"L'arte della gioia\" di Goliarda Sapienza con Enrico Stassi e Giovanni Rizzuti; 2010 ha diretto e interpretato al Teatro Antico di Segesta la \"Medea\" di Max Rouquette; 2014 Per il Festival \"Narratori in viaggio\" di M. Cuticchio crea \"Melodia primordiale - Demetra e Kore\" poi in tour per Teatri di Pietra; 2012 \u00e8 ospite a Londra con \"Modesta's Monologue\" per \"Goliarda Sapienza in Context\" organizzato da SchAdvStudy della University of London.\nDal 2015 riveste un doppio ruolo (Saracena e Madre) ne \"Il berretto a sonagli\" di Luigi Pirandello, regia di Valter Malosti, Teatro di Dioniso, Torino.\nHa prestato il suo volto ad alcuni film d'autore: \"Le Buttane\", regia di Aurelio Grimaldi, prodotto da Trio Cinematografica. \"La stanza dello scirocco\", regia di Maurizio Sciarra, prodotto da \"Fandango\". \"I cento passi\", regia di Marco Tullio Giordana, prodotto da \"Titti film\". \"Mal\u00e8na\", regia di Giuseppe Tornatore, prodotto dalla \"Pacific film\"."}
{"id": "1484222", "revid": "767487", "url": "https://it.wikipedia.org/wiki?curid=1484222", "title": "Bongzilla", "text": "I Bongzilla sono un gruppo stoner metal e sludge metal di Madison (Wisconsin).\nStoria.\nLa band \u00e8 stata fondata nel 1995 e nei tre anni seguenti ha registrato e pubblicato una dozzina di brani tramite EP e split. Nel 1996 i Bongzilla hanno registrato presso gli Austin Enterprises Studios un demo, sotto la direzione del leader dei Today Is The Day, Steve Austin. Questo demo e gli altri brani registrati in questo periodo arrivarono fino alla Relapse Records e portarono alla firma di un contratto. Nel 1998 il gruppo intraprese un tour nordamericano in supporto degli Unsane, compagni di etichetta e pubblic\u00f2 il primo album, \"Methods For Attaining Extreme Altitudes\".\nNel 1999 I Bongzilla pubblicarono il secondo album, intitolato \"Stash\". Il disco usc\u00ec il 20 aprile (4:20, l'ora e il giorno della marijuana) e il caso volle che il numero di catalogo fosse \u201c6420\u201d. Nel 2000 \u00e8 uscito \u2018'Apogee'\u2019, una compilation contenente tre brani in studio e quattro dal vivo.\n\u2018'Gateway'\u2019 \u00e8 uscito nel 2002 ed \u00e8 a oggi considerato il miglior disco del gruppo: il titolo fa riferimento al termine \u2018gateway drug\u2019, che incarna l'accusa mossa alla marijuana di essere una droga leggera che farebbe da \u2018ponte\u2019 verso le droghe pesanti. L'album mette in mostra forti influenze derivate dagli Electric Wizard di Dopethrone, ma i Bongzilla hanno un sound pi\u00f9 americano, compatto e disturbante. La copertina di \u2018'Gateway'\u2019 \u00e8 stata concepita e realizzata dal collettivo italiano \u2018'Malleus'\u2019, i cui membri fanno parte degli Ufomammut.\nNel 2005 i Bongzilla hanno pubblicato \u2018'Amerijuanican'\u2019, il primo album con il bassista \"Dixie\" Dave Collins, che suona anche nelle band sludge metal Weedeater, Buzzov*en e Sourvein.\nIl nome.\nIl nome dei Bongzilla \u00e8 chiaramente riferito alla marijuana; il gruppo ne promuove attivamente la legalizzazione nel mondo. I Bongzilla hanno suonato in diversi festival musicali in favore della marijuana, quali Weedstock (per il quale hanno fornito un brano contenuto nella compilation \u2018'Weedstock Vol. 1 CD'\u2019) e Harvestfest. I titoli degli album (\"Methods for Attaining Extreme Altitudes\", \"Stash\", \"Gateway\", \"Amerijuanican\"), cos\u00ec come i titoli dei brani (\"Smoke/I Love Maryjane\", \"Sacred Smoke\", \"666lb. Bongsession\" o \"Champagne &amp; Reefer\") fanno direttamente riferimento all'utilizzo della marijuana per alterare la percezione della realt\u00e0 e alla sua legalizzazione."}
{"id": "1484223", "revid": "110157", "url": "https://it.wikipedia.org/wiki?curid=1484223", "title": "Tecuci", "text": "Tecuci \u00e8 un municipio della Romania di 42.706 abitanti ubicato nel distretto di Gala\u021bi, nella regione storica della Moldavia.\nNel 1476 nei dintorni di Tecuci ebbe luogo una grande battaglia tra le truppe Ottomane e quelle del Principe di Moldavia \u0218tefan cel Mare.\nFino al 1938 la citt\u00e0 era il capoluogo del distretto di Tecuci, successivamente suddiviso tra il distretto di Gala\u0163i e quello di Bac\u0103u.\nL'economia di Tecuci \u00e8 oggi essenzialmente basata dell'industria alimentare, in particolare nel settore dell'inscatolamento di carne, frutta e verdura. \u00c8 inoltre un importante nodo ferroviario, collegato con Bac\u0103u, Gala\u021bi e B\u00e2rlad.\nVi \u00e8 nata, nel 1887, Elena Caragiani-Stoienescu la prima donna rumena ad ottenere un brevetto di volo nel 1914."}
{"id": "1484225", "revid": "1543377", "url": "https://it.wikipedia.org/wiki?curid=1484225", "title": "Bere\u0219ti (Gala\u021bi)", "text": "Bere\u0219ti \u00e8 una citt\u00e0 della Romania di 3.453 abitanti, ubicata nel distretto di Gala\u021bi, nella regione storica della Moldavia.\nBere\u0219ti ha dato i natali allo zoologo Paul Bujor (1862-1952) e al calciatore Arturo Bertolero, in attivit\u00e0 nel periodo tra le due guerre mondiali."}
{"id": "1484226", "revid": "287204", "url": "https://it.wikipedia.org/wiki?curid=1484226", "title": "Nigel Short", "text": "Bambino prodigio.\nNasce a Leigh, un sobborgo di Wigan, all'epoca nel Lancashire e oggi Greater Manchester.\nImpara gli scacchi a 5 anni guardando il padre che gioca con il fratello maggiore.\nSi appassiona seguendo l'incontro Fischer-Spasskij a Reykjavik nel 1972.\nSale alla ribalta a soli 10 anni battendo Viktor Kor\u010dnoj in un'esibizione in simultanea.\nA dodici anni diviene in assoluto il pi\u00f9 giovane partecipante al campionato di scacchi britannico.\nA quattordici arriva primo alla pari con John Nunn e Robert Bellin conquistando la prima norma di Maestro Internazionale, \ne divenendo ad Hastings nel 1979/80 il secondo pi\u00f9 giovane Maestro Internazionale dopo Henrique Mecking.\nDal 1980 al 1983 partecipa a quattro campionati del mondo giovanili e nel 1980 a Dortmund ottiene il suo miglior risultato arrivando secondo dietro a Garry Kasparov.\nNel 1984 diventa il pi\u00f9 giovane Grande Maestro fino ad allora.\nCandidato al titolo mondiale.\nGi\u00e0 dall'anno successivo Short inizia a partecipare alle varie fasi del torneo dei candidati al titolo mondiale ma senza fortuna. \nCi riprova nel 1987/88 ma \u00e8 solo nel 1993 che agli interzonali di Manila arriva terzo alla pari con Viswanathan Anand e dietro a Vasyl' Ivan\u010duk e Boris Gelfand.\nSupera Boris Gelfand (+4 =2 \u22122) negli ottavi e Jonathan Speelman nei quarti.\nIn semifinale si scontra con il leggendario Anatolij Karpov battendolo (+4 =4 \u22122); uno scontro che fu definito \"la fine di un'era\". \nNella finale supera l'olandese Jan Timman (+5 =5 \u22123) e conquista il diritto di sfidare il campione in carica, Garry Kasparov.\nQuando il presidente della FIDE Florencio Campomanes, senza tener conto dell'opinione dei giocatori, decret\u00f2 che la sede dell'incontro fosse Manchester, i due sfidanti formarono una nuova organizzazione alternativa alla FIDE, la PCA Professional Chess Association.\nL'incontro per il titolo, sponsorizzato dal giornale \"The Times\", ebbe luogo a Londra nel settembre-ottobre 1993 e fu vinto da Kasparov (+6 \u22121= 14).\nNel 1995 fu battuto nelle semifinali del torneo dei candidati di Linares da Gata Kamsky.\nCampionati e tornei vinti.\nHa inoltre sempre fatto parte della squadra inglese nelle Olimpiadi degli scacchi e nel Campionato del mondo a squadre.\nHa raggiunto il suo punteggio Elo pi\u00f9 alto nell'aprile del 2004 con 2.712 punti.\nAltri dati biografici.\nHa scritto molti articoli in svariati quotidiani britannici. \n\u00c8 allenatore di alcune giovani promesse e della squadra nazionale della Repubblica Islamica dell'Iran. Dal giugno 2006 \u00e8 presidente dell'Associazione scacchisti del Commonwealth.\nVive attualmente ad Atene con la moglie di origine greca e due figli. \u00c8 considerato il pi\u00f9 forte scacchista britannico del XX secolo. \u00c8 tuttora in attivit\u00e0 ad alto livello in campo internazionale. Ha una passione per il cricket."}
{"id": "1484228", "revid": "1543377", "url": "https://it.wikipedia.org/wiki?curid=1484228", "title": "Contea di Teton (Montana)", "text": "La contea di Teton (in inglese Teton County) \u00e8 una contea del Montana, negli Stati Uniti. Il suo capoluogo amministrativo \u00e8 Choteau.\nStoria.\nLa contea fu creata il 7 febbraio 1893 da una parte della contea di Chouteau. Prende il suo nome dall'omonimo fiume che attraversa la contea.\nGeografia fisica.\nLa contea di Teton ha un'area di 5.939 km\u00b2 di cui lo 0,87% \u00e8 coperto d'acqua. Confina con le seguenti contee:"}
{"id": "1484229", "revid": "767487", "url": "https://it.wikipedia.org/wiki?curid=1484229", "title": "T\u00e2rgu Bujor", "text": "T\u00e2rgu Bujor \u00e8 una citt\u00e0 della Romania di 7.619 abitanti, ubicata nel distretto di Gala\u021bi, nella regione storica della Moldavia.\nFanno parte dell'area amministrativa anche le localit\u00e0 di Moscu e Umbr\u0103re\u0219ti."}
{"id": "1484231", "revid": "287204", "url": "https://it.wikipedia.org/wiki?curid=1484231", "title": "Targu Bujor", "text": ""}
{"id": "1484232", "revid": "125323952", "url": "https://it.wikipedia.org/wiki?curid=1484232", "title": "Angelo Pellegrino", "text": "Biografia.\nNelle vesti di attore ha preso parte come caratterista a circa sessanta pellicole, soprattutto nel genere commedia all'italiana; dopo alcune esperienze di teatro d'avanguardia culminate nella regia di \"Marijuana in pinzimonio\", scritta da Carlotta Wittig, ottenne la prima parte di rilievo nel film \"La nottata\" (1974) diretta da Tonino Cervi.\nAccanto a molti film di serie B, ha sostenuto anche ruoli in film importanti come \"Novecento\" (Bernardo Bertolucci, 1976), \"Fantozzi contro tutti\" (Neri Parenti, 1980), \"Celluloide\" (Carlo Lizzani, 1996); \u00e8 stato poi il commissario politico nel film \"Mal\u00e8na\" (2000) diretto da Giuseppe Tornatore. Ha preso parte anche ad una puntata della fiction \"Distretto di Polizia\" (2001), nella parte di un bibliotecario.\nNel 2009 \u00e8 nel cast del film di Ficarra e Picone \"La matassa\", nel ruolo dell'amministratore dell'albergo dei due protagonisti.\nHa tradotto \"Lettera sulla felicit\u00e0\" di Epicuro per le edizioni Stampa Alternativa - Collana Mille Lire, \"Le satire\" e le \"Epistole\" di Orazio, gli \"Epigrammi erotici\" di Marziale per la Bur Rizzoli; ha scritto \"Nel segreto di Palmarola\", \"In Transiberiana\", \"Piombo felicissimo\" (viaggio nel ventre di Palermo) per Stampa Alternativa.\nMarito di Goliarda Sapienza, nel 1998 dopo 22 anni dalla fine della stesura e dopo 2 anni dalla morte di lei, ha curato personalmente la revisione e ha pubblicato (a proprie spese) un migliaio di copie del romanzo \"L'arte della gioia\", prima che ottenesse successo e venisse tradotto in pi\u00f9 lingue. Scrive in seguito una biografia postuma, pubblicata da La Vita Felice: \"Ritratto di Goliarda Sapienza\", tradotta in francese nel 2015."}
{"id": "1484233", "revid": "1543377", "url": "https://it.wikipedia.org/wiki?curid=1484233", "title": "Barcea", "text": "Barcea \u00e8 un comune della Romania di 6.222 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: Barcea e Podoleni."}
{"id": "1484238", "revid": "126257", "url": "https://it.wikipedia.org/wiki?curid=1484238", "title": "Comunello", "text": ""}
{"id": "1484239", "revid": "304077", "url": "https://it.wikipedia.org/wiki?curid=1484239", "title": "Rubber", "text": "Rubber (\"gomma\" in inglese) pu\u00f2 riferirsi a:"}
{"id": "1484240", "revid": "1543377", "url": "https://it.wikipedia.org/wiki?curid=1484240", "title": "B\u0103l\u0103b\u0103ne\u0219ti (Romania)", "text": "B\u0103l\u0103b\u0103ne\u0219ti \u00e8 un comune della Romania di 2.236 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 4 villaggi: B\u0103l\u0103b\u0103ne\u0219ti, Lunge\u0219ti, Bursucani, Zimbru."}
{"id": "1484242", "revid": "1543377", "url": "https://it.wikipedia.org/wiki?curid=1484242", "title": "B\u0103l\u0103\u0219e\u0219ti (Gala\u021bi)", "text": "B\u0103l\u0103\u0219e\u0219ti \u00e8 un comune della Romania di 2.562 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 4 villaggi: B\u0103l\u0103\u0219e\u0219ti, Ciure\u0219ti, Ciure\u0219tii Noi, Pupezeni."}
{"id": "1484243", "revid": "256896", "url": "https://it.wikipedia.org/wiki?curid=1484243", "title": "Alleanza sportiva italiana", "text": ""}
{"id": "1484245", "revid": "1776051", "url": "https://it.wikipedia.org/wiki?curid=1484245", "title": "B\u0103leni (Gala\u021bi)", "text": "B\u0103leni \u00e8 un comune della Romania di 2.548 abitanti, ubicato nel distretto di Gala\u021bi, nella regione storica della Moldavia."}
{"id": "1484248", "revid": "628767", "url": "https://it.wikipedia.org/wiki?curid=1484248", "title": "Suaixtis", "text": "Suaixtis (o Swayxtix) , nel pantheon dei Prussiani antichi, \u00e8 il dio della luce (ma non del sole).\n\u00c8 citato nel \"Constitutiones Synodales\" del 1520 e nel \"Libro Sudoviano\" scritto tra il 1520 e il 1530.\nL'etimologia del nome viene fatta risalire al termine \"svaistikas\", termine che pu\u00f2 essere tradotto come \"che illumina intorno\"."}
{"id": "1484249", "revid": "767487", "url": "https://it.wikipedia.org/wiki?curid=1484249", "title": "Fudge Tunnel", "text": "I Fudge Tunnel erano un gruppo di Nottingham, Regno Unito, fondati da Alex Newport, David Ryley e Adrian Parkin. La band proponeva un sound fortemente distorto, aggressivo e privo di melodia, unendo caratteristiche dello sludge metal e dell'industrial metal, ottenendo un risultato unico.\nLa storia.\nI Fudge Tunnel esordirono tramite due singoli che esaltarono la critica (\"Fudge Tunnel\" nel 1989 e \"The Sweet Sound Of Excess\" nel 1990), per poi firmare per l'etichetta concittadina Earache Records. Il titolo scelto per il disco d'esordio fu \"Hate Songs In E Minor\".\nDue album seguirono nel 1993 (\"Creep Diets\") e nel 1994 (\"The Complicated Futility Of Ignorance\"), cos\u00ec come la collaborazione tra Max Cavalera dei Sepultura e Alex Newport nel progetto Nailbomb, che pubblic\u00f2 un album in studio e uno dal vivo.\nDopo la pubblicazione del terzo disco i Fudge Tunnel si sciolsero. David Ryley continu\u00f2 a gestire la sua etichetta, BGR, per un certo periodo; Adrian Parkin suon\u00f2 nel Tubesufer fino al 1996, anno in cui si sciolsero. Alex Newport ha avuto una carriera di successo come produttore e vive oggi a San Francisco. Ha prodotto album per gruppi come At the Drive-In, The Mars Volta, The Icarus Line, Ikara Colt e molti altri. Suona anche in una nuova band, i Theory Of Ruin, che hanno pubblicato l'album \"Counter Culture Nosebleed\" e l'EP \"Frontline Poster Child\" EP sotto Escape Artist Records.\nControversie.\nLa copertina originale di \"Hate Songs In E Minor\" cre\u00f2 molto scalpore in patria: l'album attir\u00f2 molta attenzione da parte dei media a causa della copertina, che venne censurata dalla Nottingham Vice Squad. In un'intervista del 2006, Alex Newport ha dichiarato che fu indirettamente colpa di John Zorn: l'artista statunitense all'epoca aveva un contratto con la Earache e vol\u00f2 dagli Stati Uniti alla Gran Bretagna portando con s\u00e9 l'arwork di un album del proprio progetto \"Painkiller\". Le foto raffiguravano una persona decapitata e la polizia di frontier\u00e0 blocc\u00f2 immediatamente Zorn, per poi fare irruzione negli uffici dell'etichetta. La copertina originale di \"Hate Songs In E Minor\" raffigurava un disegno di una persona decapitata, tratto dal libro \"How to Kill\" dell'ex-agente CIA John Minnery. L'album venne pubblicato con delle foto dal vivo al posto della copertina originale, che pu\u00f2 essere vista nel libretto della compilation \"In a Word\".\nI Fudge Tunnel erano sempre pronti alla polemica, cosa di cui spesso facevano un punto d'orgoglio: i loro show dal vivo erano caratterizzati da diverse interruzioni per interloquire con i membri del pubblico che non apprezzavano la musica del gruppo. Una recensione del Fish Rap (pubblicazione alternativa dell'Universit\u00e0 di Santa Cruz) ebbe a dire del gruppo: \"Se mai li andrete a vedere dal vivo [\u2026] non cercate di farli andar via dal palco prima del dovuto. Credetemi, sanno essere molto pi\u00f9 maligni e assolutamente umilianti di quanto possiate mai essere voi.\"\nVoci correlate.\nIl nome Fudge Tunnel \u00e8 stato usato anche da un gruppo punk di Austin, Texas. (1982-1984)."}
{"id": "1484261", "revid": "320578", "url": "https://it.wikipedia.org/wiki?curid=1484261", "title": "Classe Ulyanovsk (portaerei)", "text": ""}
{"id": "1484264", "revid": "666668", "url": "https://it.wikipedia.org/wiki?curid=1484264", "title": "Campionato statunitense di calcio a 5", "text": "Lo USA National Futsal Championship \u00e8 il campionato nazionale statunitense di calcio a 5 organizzata dalla United States Futsal Federation.\nSi tiene annualmente dal 1986 e consiste in una prima fase sul modello delle conference degli sport professionistici, con una successiva fase ad eliminazione diretta. La manifestazione viene disputata completamente in un'unica sede che da diversi anni \u00e8 stata individuata ad Anaheim in California al \"Anaheim Convention Center\"."}
{"id": "1484268", "revid": "1005847", "url": "https://it.wikipedia.org/wiki?curid=1484268", "title": "Consulta municipale", "text": "In Italia la consulta municipale era l'organo collegiale che durante il fascismo affiancava il podest\u00e0. Era composta da almeno 6 \"consultori\" nominati dal prefetto o, nelle grandi citt\u00e0, direttamente dal Ministro dell'interno. Aveva funzioni consultive su alcune materie indicate dalla legge e su tutte le altre questioni che il podest\u00e0 avesse ritenuto di sottoporgli.\nL'istituzione fu soppressa alla caduta della dittatura fascista il 25 luglio 1943 e non pi\u00f9 ripristinata neanche dalla Repubblica Sociale Italiana."}
{"id": "1484270", "revid": "1566286", "url": "https://it.wikipedia.org/wiki?curid=1484270", "title": "Tecla Scarano", "text": "Caratterista di ruoli talvolta secondari, ma sempre di notevole intensit\u00e0, \u00e8 stata una delle attrici napoletane pi\u00f9 note, attiva dapprima a teatro, poi nel cinema e nella televisione.\nBiografia.\nEsordi in teatro.\nFiglia di Giovanni Moretti, assunse il cognome materno (la madre era Anna Scarano, cantante d'operetta). Debutt\u00f2 in palcoscenico a soli nove anni a Palermo e a quindici anni era gi\u00e0 interprete di canzoni e romanze teatrali, ottenendo un discreto successo al Teatro Jovinelli di Roma grazie alla scrittura da parte dell'impresario del tempo, Giuseppe Jovinelli. Dopo un periodo come canzonettista nei caf\u00e9-concert partenopei, nel 1917 entr\u00f2 a far parte della compagnia di teatro in prosa di Raffaele Viviani e fu protagonista di numerosi spettacoli di variet\u00e0, come \"Tuledo 'e notte\" e \"Fore 'a loggia\".Dopo una breve parentesi con Vincenzo Scarpetta, torn\u00f2 con Viviani nel 1930 per poi lavorare negli spettacoli di rivista di Michele Galdieri e nell'avanspettacolo di Garinei e Giovannini (1946). Nel 1954 Eduardo De Filippo la volle (al posto della sorella Titina in precarie condizioni di salute), nella farsa di Antonio Petito, \"Palummella zompa e vola\", rappresentazione inaugurale del nuovo Teatro San Ferdinando.\nCinema, radio e televisione.\nLavor\u00f2 con i pi\u00f9 grandi attori del cinema comico italiano, da Tot\u00f2 a Nino Taranto, passando per Renato Rascel e fu spesso alla radio, sodale di Agostino Salvietti. Nel 1956 raggiunse una discreta notoriet\u00e0 presso il grande pubblico televisivo, dopo la partecipazione a \"L'Alfiere\" di Anton Giulio Majano. La sua attivit\u00e0 cinematografica che era iniziata nel 1937 e prosegu\u00ec sino al 1966, giungendo ad interpretare trentadue pellicole. Nel 1943 (ma il film usc\u00ec l'anno successivo) diede vita ad una petulante vicina di casa ne \"I bambini ci guardano\" diretta da Vittorio De Sica, col quale aveva condiviso da giovane i palcoscenici napoletani\nNel dopoguerra la Scarano diede alcune significative interpretazioni, rimaste nella memoria del pubblico: \u00e8 l'affettata e garrula attrice ed insegnante di recitazione napoletana Tilde Spernanzoni in \"Bellissima\" (1951) di Luchino Visconti, con Anna Magnani, poi la petulante moglie di Tot\u00f2 in \"Il medico dei pazzi\" (1954) di Mario Mattoli, e l'altezzosa zitella e sorella di un avvocato della \"Napoli bene\" in \"Ieri, oggi e domani\" (1963) di Vittorio De Sica. Per la sua intensa partecipazione in \"Matrimonio all'italiana\" del 1964, diretta ancora da De Sica e nella quale \u00e8 l'affettuosa e protettiva domestica di Filumena (Sophia Loren), ottiene il Nastro d'argento alla migliore attrice non protagonista.\nConcluse la propria carriera cinematografica nel 1966 interpretando con intelligenza e ironia un piccolo ruolo apparentemente incompatibile con il suo repertorio partenopeo, quello della ricchissima e bisbetica zia bergamasca nell'episodio \"Il marito di Olga\" de \"I nostri mariti,\" diretto da Luigi Zampa.\nIn televisione apparve per l'ultima volta nel 1978 su Rete Uno nel film \"Diario di un giudice\", e su Napoli Canale 21 nella trasmissione di Mario Trevi \"Trevi+Trevi=Napoli\" . Con Mario Trevi prese parte anche alla sua ultima apparizione teatrale, nella sceneggiata \" 'A befana\" del 1978, ed all'ultima incisione discografica, nel brano \" 'O treno\" dell'album \"'A befana\". Finita la prima replica della sceneggiata, per motivi di salute non riusc\u00ec a prendere parte alla seconda replica. Mor\u00ec a Napoli il 22 dicembre 1978."}
{"id": "1484274", "revid": "1543377", "url": "https://it.wikipedia.org/wiki?curid=1484274", "title": "Crawler-transporter", "text": "Il Crawler-transporter \u00e8 uno speciale veicolo cingolato in uso dal 1965 presso il Kennedy Space Center per il trasporto di razzi vettori dal Vehicle Assembly Building alla rampa di lancio.\n\u00c8 stato impiegato per il trasporto dei razzi Saturn IB e Saturn V nell'ambito dei programmi Apollo, Skylab e nel programma test Apollo-Sojuz. Dal 1981 \u00e8 impiegato per il trasporto dello Space Shuttle dal Vehicle Assembly Building al Complesso di lancio 39, attraverso la cosiddetta \"Crawlerway\". Era previsto che il veicolo rimanesse in esercizio anche dopo la conclusione delle missioni Shuttle per il trasporto dei nuovi razzi Ares, nell'ambito del programma Constellation, che tuttavia \u00e8 stato accantonato dalla NASA in seguito a una riduzione dei finanziamenti.\nI due veicoli esistenti sono stati progettati dalla Bucyrus International e costruiti dalla Marion Power Shovel al costo unitario di circa 14 milioni di dollari. Quando furono costruiti erano i pi\u00f9 grandi veicoli cingolati del mondo, mentre dal 1978 il record \u00e8 detenuto dallo scavatore Bagger 288.\nSpecifiche.\nIl veicolo ha un peso di 2721 t ed \u00e8 dotato di 8 cingoli, due su ogni angolo. Ogni cingolo \u00e8 composto da 57 maglie che pesano circa 900\u00a0kg ciascuna. Il veicolo misura 40 \u00d7 35 m; l'altezza della piattaforma pu\u00f2 essere variabile tra 6 e 8 m, indipendentemente per ogni lato.\nIl veicolo utilizza un sistema laser e un meccanismo di livellamento per mantenere orizzontale la piattaforma mobile di lancio (Mobile Launcher Platform) durante tutto il percorso, fino alla sua destinazione, con tolleranze del 5% di pendenza. Un secondo sistema laser assicura che il razzo sia in posizione nel Vehicle Assembly Building e sulla piattaforma di lancio.\nI motori per la trazione sono 16, alimentati da quattro generatori da , a loro volta azionati da due motori diesel da (pari a 2750 hp). Per le altre operazioni sono usati due generatori da , azionati da due motori da (1065\u00a0hp). Due generatori da sono disponibili per l'alimentazione della \"Mobile Launcher Platform\". I serbatoi del veicolo contengono circa di gasolio e il consumo \u00e8 circa 350 l/km.\nIl veicolo \u00e8 controllato da due cabine di controllo posizionale alle due estremit\u00e0 e attraversa la pista (detta \"Crawlerway\") lunga 5,6\u00a0km a una velocit\u00e0 massima di 1,6\u00a0km/h quando \u00e8 carico e 3\u00a0km/h a vuoto. Il viaggio dal Vehicle Assembly Building al complesso di lancio 39 richiede in media circa cinque ore.\nDal 1965, il Kennedy Space Center ha utilizzato sempre gli stessi due veicoli (chiamati \"Hans\" e \"Franz\"). In questo periodo di tempo hanno viaggiato in totale per pi\u00f9 di .\nI due crawler sono stati aggiornati nel 2003 con miglioramenti apportati al Motor Control Center (centro controllo motori), che ospita gli ingranaggi e i controlli elettronici dei sistemi principali di bordo, e l'implementazione di un nuovo motore, di un nuovo sistema di ventilazione, di nuovi radiatori per i motori diesel e la sostituzione delle due cabine di guida del veicolo.\nLa NASA aveva pianificato di mantenerli in esercizio dopo il ritiro degli Space Shuttle nel 2011 per il trasporto dei nuovi razzi del programma Constellation. La necessit\u00e0 di sostenere il peso finale dell'Ares V avrebbe forse potuto richiedere un loro ulteriore aggiornamento."}
{"id": "1484275", "revid": "1543377", "url": "https://it.wikipedia.org/wiki?curid=1484275", "title": "Karma to Burn", "text": "I Karma to Burn, conosciuti anche come K2B, sono un gruppo musicale statunitense formatosi a Morgantown (Virginia Occidentale) nel 1997 e inizialmente composto dal chitarrista William Mecum, dal bassista Rich Mullins e dal batterista Chuck Nicholas.\nI Karma to Burn sono noti per il proprio sound, completamente strumentale e influenzato da band come Kyuss e The Obsessed. Il gruppo stesso ha coniato la definizione \"malternative\" per descrivere il proprio stile.\nUna particolarit\u00e0 del gruppo risiede nella scelta dei titoli dei propri brani. La stragrande maggioranza di esse si chiama infatti con dei numeri, scelti apparentemente in maniera casuale, come ad esempio: \"Eight\", \"Forty-seven\", \"Six\", \"Thirty\" e cos\u00ec via.\nStoria del gruppo.\nIl gruppo, fondatosi a met\u00e0 degli anni novanta, si \u00e8 sciolto in maniera non ufficiale nel 2002, quando il bassista Rich Mullins \u00e8 entrato a far parte della formazione degli Speedealer. Mullins si \u00e8 poi unito agli Year Long Disaster, Oswald ai Nebula e Mecum ai Treasure Cat.\nNel 2009 i Karma to Burn sono tornati a suonare assieme per un tour negli Stati Uniti e in Europa, durante il quale hanno presentato diversi brani inediti e si sono esibiti anche al Download Festival in Inghilterra.\nNel novembre del 2009 hanno inoltre pubblicato un DVD dal vivo, intitolato \"Live 2009 - Reunion Tour\", contenente un intero concerto registrato nell'ultimo tour con l'aggiunta di brani ripresi da esibizioni passate."}
{"id": "1484276", "revid": "45891", "url": "https://it.wikipedia.org/wiki?curid=1484276", "title": "Sacro Ordine Societas Jesu Christi", "text": ""}
{"id": "1484279", "revid": "287204", "url": "https://it.wikipedia.org/wiki?curid=1484279", "title": "Regione di San Martin", "text": ""}
{"id": "1484283", "revid": "56620", "url": "https://it.wikipedia.org/wiki?curid=1484283", "title": "San Fabiano", "text": ""}
{"id": "1484285", "revid": "767487", "url": "https://it.wikipedia.org/wiki?curid=1484285", "title": "Alouatta caraya", "text": "L'aluatta nera (\"Alouatta caraya\" ) \u00e8 un primate platirrino della famiglia degli Atelidi.\nDistribuzione.\n\u00c8 diffusa in Brasile, Bolivia, Paraguay e nel nord dell'Argentina. Il suo habitat \u00e8 rappresentato dalla foresta pluviale.\nDescrizione.\nL\"'Alouatta caraya\" presenta un marcato dimorfismo sessuale: il maschio, che pu\u00f2 raggiungere gli 8\u00a0kg di peso, ha una pelliccia uniformemente nera, mentre la femmina, di peso inferiore ai 5\u00a0kg, \u00e8 di un colore giallo-paglia. I cuccioli di entrambi i sessi hanno una pelliccia di colore giallo-oro. Il muso \u00e8 nero e glabro in entrambi i sessi.\nPossiedono una lunga coda prensile, glabra sulla faccia inferiore, che utilizzano come un vero e proprio quinto arto.\nAl pari di tutte le cosiddette scimmie urlatrici hanno un osso ioide e una laringe di grandi dimensioni che consente loro di originare le caratteristiche emissioni sonore.\nBiologia.\n\u00c8 una specie arboricola con abitudini diurne, che forma gruppi sociali da 5 a 20 individui. \nTrascorrono molto tempo dormendo (quasi 15 ore al giorno).\nCome tutte le scimmie urlatrici, emette vocalizzazioni particolarmente vigorose, udibili nel raggio di 5\u00a0km, utilizzate come \"avvertimento\" nei confronti dei gruppi vicini, al fine di delimitare il territorio.\nAlimentazione.\nLa loro dieta \u00e8 basata esclusivamente su foglie, frutti, germogli e fiori, che raccolgono con i lunghi arti ma anche con la versatile e sensibile coda prensile. \nRiproduzione.\nLa gestazione dura in media 187 giorni, e tende ad essere pi\u00f9 lunga nelle giovani femmine di quanto non sia negli esemplari pi\u00f9 maturi. Danno alla luce un solo cucciolo per volta, che accudiscono per tutto il primo anno di vita prima di accoppiarsi nuovamente.\nL'aspettativa di vita di questa specie \u00e8 di 15-20 anni."}
{"id": "1484290", "revid": "767487", "url": "https://it.wikipedia.org/wiki?curid=1484290", "title": "Mess (gruppo musicale italiano)", "text": "I Mess (o The Mess) sono un gruppo rock storico del movimento musicale pordenonese The Great Complotto. I generi musicali su cui si basano sono il new wave e il post-punk.\nBiografia.\nI Mess nascono nel 1979 a Pordenone nel locale del contro storico denominato Tequila, centro di incontro di molte delle persone che faranno poi parte delle band del Great Complotto. La formazione originale era composta da Zorro (aka Charly Cicero) alla batteria, Star Lee al basso, Johnny B. Good (aka Joe Valentino) alle tastiere, Adolph Spitz (aka Max Mancini, aka Massimo \"Adolph\" Nutini) alla voce e chitarra ed il nome fu scelto per puro caso, prendendo una parola scritta in evidenza su un titolo del Melody Maker.\nLa band nacque all'interno del movimento naoniano del Great Complotto, che prevedeva, tra l'altro, l'utilizzo di pseudonimi per i membri delle band, e nel 1980 partecip\u00f2 con i brani \"Foolish Girls\" e \"Paraguay\" alla seminale compilazione \"Pordenone/The Great Complotto\", prodotta dalla Italian Records e curata da Ado Scaini, Oderso Rubini e Red Ronnie. Nello stesso anno la band produsse il videolip di \"Paraguay\", che fu inserito l'anno dopo nel servizio televisivo di Roberto D'Agostino realizzato per la trasmissione televisiva \"Mister Fantasy\" condotta da Carlo Massarini ed in onda su Rai2.\nNel 1981 la band registr\u00f2 \"Kunst Und Technik\" e \"Get Proud\" presso Harpo's Studio di Bologna in vista della seconda compilazione dedicata al Great Complotto che per\u00f2 usc\u00ec solo nel 1983. Il disco si intitolava \"iV3SCR\" (Italian Records, 1983) ed includeva anche brani dei Cancer, Sexy Angels e Gigolo' Look.\nIl gruppo rimane in piena attivit\u00e0 fino al 1984. Dal 1984 rare apparizioni fino alla piena ripresa nel 2005.\nIl brano \"Foolish Girl\" compare nella colonna sonora del film \"Il grande complotto... the movie\" (2003), con regia di Guglielmo Zanette.\nNel marzo del 2005 i Mess parteciparono al concerto \"The Reunion\" al Deposito Giordani di Pordenone con altri gruppi storici del Great Complotto, ha ripreso l'attivit\u00e0, con l'incisione nel 2009 di un nuovo lavoro discografico, \"L'Amore Al Tempo Delle Grandi Scimmie\" (ViaEtere prod.), nella formazione pressoch\u00e9 originale degli esordi. Alcuni componenti del gruppo hanno iniziato nel 2012 un nuovo progetto musicale, sempre collegato al marchio MESS, dal nome QUAGGA."}
{"id": "1484295", "revid": "76069", "url": "https://it.wikipedia.org/wiki?curid=1484295", "title": "Jauja (provincia)", "text": ""}
{"id": "1484297", "revid": "287204", "url": "https://it.wikipedia.org/wiki?curid=1484297", "title": "Henri Wallon", "text": "Biografia.\nProfessore di filosofia al liceo di Bar-le-Duc, poi Medico alla Salp\u00eatri\u00e8re, assistente di Jean Nageotte, si occupa di psichiatria. Fonda il Laboratorio di psicobiologia del bambino che diriger\u00e0 fino alla sua morte, che unir\u00e0 alla Scuola degli Alti Studi di Parigi.\nProfessore dell'Universit\u00e0 della Sorbona in psicologia dal 1919 al 1936 e del Collegio di Francia dal 1937 al 1950 in psicologia ed educazione dell'infanzia. Il suo insegnamento fu interrotto fra il 1941 e il 1944 dal Governo di Vichy.\nConosciuto come lo psicologo delle emozioni, ha unito lo studio delle strutture fisiologiche a quello delle influenze dell'ambiente e dell'educazione sulla formazione psicologica della persona del bambino.\nHa partecipato alla creazione del circolo della Russia Nuova negli anni '30, sostenitore della Terza Internazionale, nel periodo del governo del Fronte Popolare.\n\u00c8 stato Segretario dell'Educazione Nazionale del governo provvisorio francese fin dalla liberazione di Parigi nel 1944, per alcune settimane. \u00c8 divenuto in seguito deputato di Parigi alla costituente per il Fronte Nazionale, di cui era vicepresidente, composto in quel momento dalla coalizione fra comunisti e socialisti.\nVicepresidente e poi presidente, alla morte dell'amico fraterno Paul Langevin, della Commissione di riforma dell'insegnamento promossa dal Ministero dell'Educazione Nazionale nel periodo 1945-47. Ha redatto la stesura finale del \"Progetto Langevin-Wallon\" nel quale ha riportato le conclusioni dei lavori della commissione.\nBibliografia sull'autore.\nGli unici due testi utili a conoscere l'autore sono stati pubblicati in passato in Francia."}
{"id": "1484303", "revid": "30610", "url": "https://it.wikipedia.org/wiki?curid=1484303", "title": "Oggetto magico", "text": "Un oggetto magico \u00e8 un qualsiasi oggetto dotato di poteri magici. Essi possono agire autonomamente oppure essere strumenti nelle mani di persone o creature che ne vengono in possesso. Gli oggetti magici si trovano comunemente nel folklore e nel fantasy moderno.\nGli oggetti magici spesso hanno la funzione di escamotage narrativo per concedere abilit\u00e0 magiche. Possono dare capacit\u00e0 magiche a una persona che non ne ha, o accrescere il potere di un mago. Ad esempio, ne \"Lo Hobbit\" di J. R. R. Tolkien, l'anello magico permette a Bilbo Baggins di essere in qualche modo utile nel viaggio di ricerca, pur non avendo per natura doti particolari da guerriero o stregone, aggiungendosi ai pi\u00f9 abili nani.\nFiabe.\nIn certi generi di fiabe gli oggetti magici rivestono ruoli chiave nelle trame. La trama classica prevede che l'avventura del protagonista abbia inizio con la ricerca dell'oggetto magico in questione, attraversando varie peripezie; esistono per\u00f2 altre varianti di questa trama. Uno di questi archetipi, ad esempio, \u00e8 la storia dove l'eroe inizialmente possiede un oggetto magico che gli porta successo, ma presto lo perde in maniera accidentale o attraverso azioni del nemico (ad esempio nella fiaba \"L'anello di bronzo\" di Andrew Lang), e deve quindi riconquistarlo per riottenerne il possesso. Un secondo tipo di intrecci vede oggetti magici che sfuggono al controllo una volta che il personaggio, in maniera pi\u00f9 o meno fortuita, viene a conoscenza del modo in cui possano essere usati: ad esempio, il macinino (o attrezzi simili) in varie fiabe popolari in cui viene spiegato l'origine dell'acqua salata o il pentolino nella fiaba \"La pappa dolce\" dei fratelli Grimm."}
{"id": "1484309", "revid": "1001457", "url": "https://it.wikipedia.org/wiki?curid=1484309", "title": "Malesia", "text": ""}
{"id": "1484313", "revid": "1603714", "url": "https://it.wikipedia.org/wiki?curid=1484313", "title": "Exekias", "text": "Le sue opere furono largamente esportate in varie parti del mondo, compresa l'Etruria.\nCome ceramografo la sua attivit\u00e0 appare confinata a un periodo ancor pi\u00f9 breve, durante il quale oper\u00f2 nella realizzazione di ceramica a figure nere, in un'epoca che conobbe la massima fioritura di quella tecnica pittorica della quale \u00e8 considerato da molti il maggior esponente, oltre che una delle principali figure dell'intera storia dell'arte.\nBiografia.\nLa figura di Exekias, come vasaio prima e come pittore poi, appare strettamente legata a quella vasta e compatta cerchia di artisti, denominata Gruppo E, che oper\u00f2, tra la met\u00e0 e l'ultimo scorcio del sesto secolo, una netta e consapevole rottura della tradizione e della maniera artistica che, dal 550 a.C., si era affermata con il ceramografo Lido. Fu questo movimento artistico a fornire il retroterra da cui si staglia nettamente la figura di Exekias come ceramografo:\nI lavori di Exekias si distinguono per la grandiosit\u00e0 della composizione, la padronanza del disegno e la fine caratterizzazione, in grado di trascendere le severe limitazioni espressive imposte dalla tecnica a figure nere. Come ebbe a dire uno storico dell'arte antica: \nSia come ceramografo sia come ceramista Exekias fu un innovatore, in grado di immaginare nuovi temi, di sperimentare nuove forme vascolari, fra le quali, probabilmente, il cratere a calice, l'invenzione della \"kylix\" del \"tipo A\" e \"ad occhioni\", di cui si dir\u00e0 in seguito, dell'anfora di \"tipo A\" e dell'anfora a collo distinto. Exekias, inoltre, seppe concepire innovazioni tecniche insolite, come la mano di fondo rosso corallo per esaltare la resa cromatica, un accorgimento utilizzato, con grande effetto, nel tondo interno della kylix di Dioniso, che sar\u00e0 ripreso occasionalmente da artisti sia a figure nere sia a figure rosse. La vernice rosso corallo ha la stessa apparenza della vernice nera ed \u00e8 ottenuta o proteggendo il colore dalla riossidazione durante la cottura oppure grazie all'aggiunta di qualche ingrediente.\nSono sopravvissute quattordici sue opere firmate mentre gliene sono attribuite circa altre 25, tra vasi e \"pinakes\".\nUna delle sue opere celebri \u00e8 un'anfora campaniforme autografa, ora ai Musei vaticani, che ritrae Aiace Telamonio e Achille assisi e intenti in un gioco da tavolo (forse dadi o astragali). Vi si leggono, in forma metrica, le seguenti parole: \"Eksekias egraphse m'kapoiesen\" (\"Exekias mi fece e mi dipinse\").\nAnche altre opere ritraggono scene tratte dalla guerra di Troia, come l'uccisione di Pentesilea da parte di Achille o i preparativi del suicidio che Aiace si infligge per non aver ricevuto le armi di Achille.\nUn altro lavoro, presente praticamente in tutti i manuali di arte greca, \u00e8 la famosa kylix di Monaco di Baviera (Staatliche Antikensammlungen, \"Inv. 2044\"), in quello stile \"ad occhioni\" da lui creato, il cui tondo interno ritrae Dioniso che veleggia su un mare rosso corallo solcato da delfini, nell'episodio ispirato all\"'Inno a Dioniso\", l'inno omerico dedicato al dio. Vi si legge, sul piede, la firma: \"Eksekias m'epoiesen\" (\"Exekias mi fece\").\nCi si trova di fronte a capolavori. Tuttavia non sono molti quelli a noi giunti e appare improbabile che si sia potuto guadagnare da vivere solo con questi rari, raffinatissimi pezzi. Potrebbe averne realizzati un gran numero di fattura meno accurata, oggetti non firmati destinati a un uso comune.\nNon ci \u00e8 noto alcun dettaglio della sua vita, probabilmente un riflesso di una scarsa rilevanza sociale. Si \u00e8 congetturato che provenisse da Salamina, vista la sua predilezione per il tema di Aiace Telamonio.\nAttivit\u00e0.\nNella breve stagione della sua fioritura pittorica, Exekias fu pi\u00f9 interessato alle grandi raffigurazioni della vita, della morte e della religione, piuttosto che ai dettagli della mitologia.\nLa sua pittura si sofferma a ritrarre attimi sapientemente estratti dal corso degli eventi, mirabilmente composti, che ci mostrano \"close-up\" dei personaggi colti in un particolare momento simbolico, precedente o successivo all'azione, ponendo un'enfasi particolare, anch'essa innovativa, sull'introspezione psicologica dei soggetti rappresentati. La concentrata attenzione che Exekias focalizza sui protagonisti risolve la narrazione epica in raffigurazioni essenziali, di intenso e profondo spessore; l'aura austera e drammatica che aleggia nelle sue sorvegliate composizioni raggiunge livelli espressivi che possono ben dirsi degni di un poeta.\nSull'ampia superficie metopale dei grandi vasi, il suo austero respiro \"omerico\" trova lo spazio adeguato per dar vita a quella sintesi di \"\u00e9pos\", \"\u00e8thos\" e \"mito\" che definisce l'orizzonte della sua poetica. \nExekias fu il tragediografo della pittura vascolare, capace di narrazioni pittoriche che sono l'equivalente di uno stile letterario che si potrebbe definire aulico. L'accigliato Aiace dell'anfora di Boulogne-sur-Mer prepara cupo e compassato il suo suicidio; nelle scene di compianto funebre delle sue tavole ateniesi il sentimento umano assume una dignit\u00e0 olimpica; personalit\u00e0 eroiche e divine, nell'anfora del ritorno dei Dioscuri, si compongono in una scena umana di vita di ogni giorno. \u00c8 il segno, secondo la felice definizione di un grande studioso dell'antichit\u00e0 classica, della \nAchille e Pentesilea.\nL'anfora a collo distinto del British Museum (Inv.: London B 210), coglie la regina delle Amazzoni nell'attimo fatale. Il viso e le membra sono lumeggiate di bianco, segno convenzionale della femminilit\u00e0. Lo sguardo, intriso di \"pathos\", si volge verso l'alto a cercare quello dell'uomo che ora la tiene totalmente in suo potere. La sua forza, le sue armi, la sua femminilit\u00e0 hanno fallito. Qualcuno racconta come proprio in quel momento Achille si innamori di lei, troppo tardi perch\u00e9 egli possa pietosamente fermare la sua mano omicida. \u00c8 un tema che riguarda le donne e la guerra, un'associazione che la societ\u00e0 greca non vedeva di buon occhio. L'accuratezza dei numerosi dettagli non allontana dalla percezione della scena nella sua sospesa totalit\u00e0. Le due fasce floreali, sopra e sotto la zona figurata, sono contenute, mentre il disegno fitomorfo nei pressi delle anse \u00e8 ridotto ad una serie di astratte spirali.\nL'anfora di Achille e Aiace.\nL'anfora di tipo A con Achille e Aiace conservata al Museo Gregoriano Etrusco (n. inv. 344) reca la doppia firma \"fatto e dipinto\" sul labbro, e la firma di Exekias come vasaio \u00e8 ripetuta sul corpo. I due eroi nel mezzo di una battaglia sono rappresentati assorti in un gioco da tavolo, qualcosa di simile a dama, scacchi, backgammon o, secondo altri, dadi o astragali. \u00c8 un soggetto inedito dell'iconografia omerica, un'originale creazione dell'artista che non trova riscontro in alcun testo letterario. Il tema, con qualche variazione, diventer\u00e0 popolare nella ceramica dell'inizio del quinto secolo e sar\u00e0 riprodotto anche in un gruppo scultoreo dell'acropoli di Atene. I due eroi sono in parte armati, Achille indossa l'elmo corinzio che forma l'apice di un modulo sostanzialmente triangolare, quello di Aiace \u00e8 appoggiato allo scudo. Sullo scudo di Achille l'emblema \u00e8 una testa di satiro in alto rilievo, tra un serpente e una pantera, lo scudo di Aiace ha un gorgoneion tra due serpenti. Aiace ha la barba pi\u00f9 lunga rispetto al pi\u00f9 giovane Achille. Il virtuosismo incisorio profuso da Exekias in questa scena rappresenta, per John Beazley, il vertice ineguagliabile raggiunto dalla ceramografia a figure nere.\nSull'altra faccia dell'anfora un giovane Castore \u00e8 rappresentato con uno dei suoi cavalli, Kyllaros; l'altro dioscuro, Polluce, \u00e8 rappresentato nudo mentre gioca con il cane che salta verso di lui. Un ragazzino si dirige verso Polluce portando una sedia sulla testa, con un indumento ripiegato su di essa; un ariballo \u00e8 legato intorno al suo avambraccio. Vicino a Castore troviamo le figure dei genitori Leda e Tindaro.\nQuest'anfora appartiene al periodo maturo di Exekias, ormai lontano dal Gruppo E. Le rigidit\u00e0 ancora presenti nel vaso di Londra B 210 sono ormai tradotte nella calma serena delle predilette scene domestiche. Il cavallo \u00e8 gi\u00e0 del tipo tardo arcaico, la veste di Castore e l'himation di Tindaro hanno molte pieghe tridimensionali, tipiche del tardo arcaismo nella sua prima fase.\nL'aspetto degli uomini e delle donne di Exechias \u00e8 in linea con i kouroi e le korai della scultura arcaica del VI secolo a.C. e con le figure a basso rilievo delle stele sepolcrali. La figura di Leda, in particolare, \u00e8 stata frequentemente accostata alla Kore col peplo del Museo dell'Acropoli di Atene (n. 679), fornendo una plausibile datazione per quest'ultima.\nCratere a calice dell'Acropoli di Atene.\nIl manufatto \u00e8 stato rinvenuto nel 1937 sul versante nord dell'Acropoli di Atene durante campagne di scavi archeologici condotte dalla Scuola archeologica americana (Athens, North Slope AP 1044), primo esempio conosciuto di una forma, quella del cratere a calice, che apparterr\u00e0 a molti dei futuri capolavori della tecnica a figure rosse. L'iscrizione \"kalos\" riporta il nome di Onetorides come sui vasi di Berlino e del Vaticano. Sul lato principale \u00e8 rappresentata una scena con carro, ma delle figure che lo occupavano restano solo la parte finale del nome di Eracle e la spada di Atena. Si tratta del carro di quest'ultima, che insieme ad Eracle si dirige sull'Olimpo, dove cinque deit\u00e0 li attendono: Apollo che suona la cetra, Artemide, Poseidone, una dea non nominata o il cui nome \u00e8 andato perduto, e Hermes. L'immagine sull'altro lato del vaso propone la contesa sul corpo di Patroclo, episodio di cui esiste un solo altro esempio certo su una coppa a figure rosse di Oltos a Berlino. Il corpo giace a terra; su ogni lato tre guerrieri combattono per prenderne possesso. L'area presso le anse \u00e8 trattata separatamente e riporta, su ciascun lato, un vitigno e una menade seduta. La parte bassa del vaso \u00e8 decorata su ciascun lato con un gruppo di animali, due leoni che attaccano un toro.\nLa kylix di Dioniso.\nNella famosa \"kylix\" di Dioniso (Monaco, Inv. n. 2044), un primo esempio di coppa del tipo A, Exekias sfrutta in maniera originale l'intero fondo dell'invaso, lavorato su una lucida copertura color corallo, trasformando il tondo interno in una larga superficie su cui dispiegare la scena principale. Dioniso, dio dell'ispirazione, viene ritratto nel mezzo del suo tranquillo veleggiare verso le coste dell'Attica. I pirati tirreni che avevano rapito la sua nave e progettavano di ridurlo in schiavit\u00f9, spaventati dalla metamorfosi dell'albero della nave in vite, si gettano in mare trasformandosi in delfini. La nave assomiglia a quella che si trova sul vaso Fran\u00e7ois, la prua \u00e8 a forma di testa di cinghiale, la poppa finisce con la testa di un cigno.\nL'elemento tematico pi\u00f9 importante \u00e8 la salvezza dei pirati, che non vengono condotti a morte ma trasformati in delfini che sguazzano turbinando intorno alla nave e l'accompagnano nella rotta. \nDioniso, per ispirazione divina, vuole portare ordine in Attica, una regione che, al pari di altre dell'Egeo, ha sofferto la pirateria, il brigantaggio predace e ha conosciuto il caos sociale negli \"anni bui\". Cos\u00ec il dio plana sereno su un mondo che assurge a nuova vita e si diverte al suo seguito.\nLa lumeggiatura bianca delle vele gonfie nei loro imbrogli polarizza l'attenzione sul vento, che soffia favorevole ai suoi voleri e lo conduce verso Atene, in quello che pi\u00f9 che un viaggio pu\u00f2 definirsi un \"nostos\", un ritorno a casa.\nAll'esterno della scena principale, il centro dell'interesse \u00e8 spostato presso l'area delle anse: le scene figurate che vi si trovano rappresentano due battaglie sul corpo di un guerriero morto. Il corpo riempie lo spazio sotto la maniglia e tre guerrieri combattono per il corpo a fianco delle anse.\nIl suicidio di Aiace.\nL'anfora con la scena del suicidio di Aiace (Boulogne-sur-mer, Chateau-mus\u00e9e), non firmata, raffigura un \"topos\" non cos\u00ec raro nella vita di un guerriero. Aiace ha perso, in favore di Odisseo, la contesa per le armi di Achille e ha gettato su di s\u00e9 un'ombra d'infamia, sterminando, colto da un raptus, un gregge di pecore da lui scambiate per i condottieri greci. Non potendo sopportare il peso della sua azione, si uccider\u00e0 scagliandosi sulla sua spada.\nIl tema, conosciuto attraverso le tragedie di Sofocle, \u00e8 comune nell'arte arcaica dal protocorinzio in avanti, ma Exekias \u00e8 l'unico a mostrare la lenta preparazione dell'atto finale in luogo di quest'ultimo. Tutta la vicenda mortale dell'eroe \u00e8 riassunta da Exekias in un solo momento. Aiace si arrende al proprio destino, impotente di fronte a un disegno pi\u00f9 grande di lui. In muto raccoglimento, con il volto solcato dal dolore - notazione rara nelle figure nere - prepara metodicamente il suicidio. Lo scudo decorato con il \"gorgoneion\" apotropaico \u00e8 poggiato di lato e Aiace \u00e8 ora vulnerabile. Lo vediamo rannicchiato e solitario, mentre infigge la sua spada distruttiva nel suolo, volgendo le spalle all'albero della vita. Di l\u00ec a poco si avventer\u00e0 sulla lama.\nComposizione.\nExekias cerca di dilatare la raffigurazione grafica sulla pi\u00f9 ampia superficie possibile. \nE tuttavia ogni scena \u00e8 accuratamente delimitata, quasi a riflettere un principio di ordine cosmico.\nOltre al campo pittorico principale egli non trascura quelli secondari. Dove non vi sono spazi, utilizza file di rosette, spighe, spirali o semplici nastri. Talvolta circonda il campo visuale con vernice nera cos\u00ec che l'immagine, si pu\u00f2 dire, sembra emergere d'improvviso dall'oscurit\u00e0.\nRapporto tra forma vascolare e raffigurazione.\nTipica e innovativa, nella cifra stilistica di Exekias, \u00e8 l'espressione di una raffinata sensibilit\u00e0 nei confronti del rapporto tra le forme vascolari e la decorazione pittorica. La superficie e le sue protrusioni diventano il perimetro a cui conformare la composizione e le linee della pittura vascolare. \nQuando si guarda direttamente lo spazio pittorico, appare subito qualcosa che cattura l'attenzione: il tavolo da gioco, il volto dell'amazzone, la veste punteggiata di stelle di Dioniso, la lama che si staglia dal suolo. Nella curva superficie vascolare questo punto \u00e8 il pi\u00f9 vicino all'occhio e lo sguardo vi si posa in modo naturale.\nTutte le altre linee gravitano attorno a questo centro tematico o vi convergono come linee di forza o raggi di una ruota. Le armi dei guerrieri, il profilo ricurvo delle loro spalle, la sagoma della vela rigonfia e gli imbrogli che la sostengono, il carosello dei delfini...\nDettagli e virtuosismo incisorio.\nUn secondo carattere sintomatico della sua arte \u00e8 quel suo riempire le sagome dei personaggi con linee fittamente e accuratamente incise, portando agli estremi la qualit\u00e0 quasi incisoria della tecnica a figure nere; la finezza virtuosistica del suo bulino svela un microcosmo di dettagli, specialmente nelle vesti e nelle armi, quasi a voler competere col fine cesello di orafi e bronzisti. Nessun altro ceramografo a figure nere lo fa. Nella scena di Aiace e Achille, \u00abcon la sua profusione di dettagli minutamente incisi nei capelli, nelle armature e nei mantelli, la tecnica a figure nere raggiunge, e supera persino, la sua acme\u00bb.\nI dettagli dei vestiti riecheggiano, su scala minore, i temi presenti altrove sul vaso nel suo insieme. Non possono non stupire, per esempio, gli abbellimenti sulla testa e sulle spalle di Aiace, soprattutto se si pensa che l'oggetto \u00e8 solo un vaso di terracotta e non d'oro intarsiato di niello. Tutto questo accresce l'aura misteriosa che promana dall'universo pittorico di Exekias."}
{"id": "1484314", "revid": "152387", "url": "https://it.wikipedia.org/wiki?curid=1484314", "title": "Henry Wallon", "text": ""}
{"id": "1484318", "revid": "767487", "url": "https://it.wikipedia.org/wiki?curid=1484318", "title": "Arena (gruppo musicale)", "text": "Gli Arena sono un gruppo musicale progressive rock nato nel 1995. Il gruppo \u00e8 stato fondato da Clive Nolan, personaggio molto influente nella scena neoprogressive in quanto tastierista dei Pendragon e di altre band parallele, e da Mick Pointer, fondatore e primo batterista dei Marillion, che dopo aver inciso Script for a Jester's Tear aveva abbandonato il suo gruppo e da allora si era ritirato dalla scena musicale.\nIl sound degli Arena risente fortemente delle influenze musicali di Nolan e Pointer, unici membri fissi della band: in particolare i primi tre dischi richiamano le sonorit\u00e0 dei Marillion degli anni ottanta. Anche i cantanti John Carson e Paul Wrightson hanno un timbro di voce molto simile a quello di Fish. A simboleggiare un ulteriore legame di Pointer con la sua prima band, (da cui era stato allontanato per causa di malumori con Fish), nel primo disco compare Steve Rothery, che suona un assolo nel brano \"Crying for Help IV\".\nA partire dal disco \"Immortal?\" entra nella band il cantante Rob Sowden. A partire da questo disco il sound della band cambia radicalmente: Sowden, rispetto ai predecessori, ha una voce molto pi\u00f9 profonda e ruvida, simile a quella di Zak Stevens dei Savatage. Il genere degli Arena inizia ad oscillare tra il neoprogressive delle origini ad una musica pi\u00f9 sinfonica fino a sfociare nel progressive metal; senza rinnegare completamente il sound delle origini, ora nei dischi compaiono brani melodici e d'atmosfera alla Pink Floyd, come canzoni pi\u00f9 dure e sinfoniche nello stile dei Savatage, ma senza risultarne dei semplici imitatori.\nNel 2010 Rob Sowden lascia la band e viene sostituito da Paul Manzi. Nel 2011 anche Ian Salmon abbandona il gruppo, per essere sostituito da John Jowitt che ritorna negli \"Arena\" dopo 13 anni. A sua volta John Jowitt abbandona nuovamente la band nel 2014. Ad agosto viene annunciato il nuovo bassista Kylan Amos. Nel febbraio 2015 la band comunica l'uscita del nuovo album The Unquiet Sky.\nNel maggio 2018 esce il nuovo album Double Vision. Nel luglio 2020 Paul Manzi \u00e8 stato sostituito dal cantante Damian Wilson."}
{"id": "1484321", "revid": "48344", "url": "https://it.wikipedia.org/wiki?curid=1484321", "title": "Teatro Atelier 212", "text": ""}
{"id": "1484322", "revid": "92723", "url": "https://it.wikipedia.org/wiki?curid=1484322", "title": "Societ\u00e0 dei missionari d'Africa (Padri Bianchi)", "text": ""}
{"id": "1484323", "revid": "92723", "url": "https://it.wikipedia.org/wiki?curid=1484323", "title": "Societ\u00e0 dei missionari d'Africa", "text": ""}
{"id": "1484324", "revid": "115854215", "url": "https://it.wikipedia.org/wiki?curid=1484324", "title": "Les Trois Cloches", "text": "Les trois cloches \u00e8 una canzone svizzero-francese, scritta nel 1945 da Jean Villard detto \"Gilles\".\nFu un grande successo di \u00c9dith Piaf insieme ai Les Compagnons de la Chanson nel 1956, sia in Francia sia all'estero, particolarmente negli Stati Uniti.\nAltre interpretazioni celebri furono quelle della Schola Cantorum nel 1976 (in italiano, \"Le tre campane\", inserita nella colonna sonora italiana della telenovela brasiliana \"Dancin' Days\"), di Tina Arena (1998) e di Micheline Calmy-Rey ( 2007)."}
{"id": "1484330", "revid": "4106", "url": "https://it.wikipedia.org/wiki?curid=1484330", "title": "Santerno (paese)", "text": ""}
{"id": "1484332", "revid": "92723", "url": "https://it.wikipedia.org/wiki?curid=1484332", "title": "Diocesi di Bujumbura", "text": ""}
{"id": "1484334", "revid": "104265", "url": "https://it.wikipedia.org/wiki?curid=1484334", "title": "Michele di Vieri", "text": "Biografia.\nMeglio conosciuto come \"Michele Verino\", era figlio del poeta Ugolino di Vieri.\nFrequent\u00f2 giovanissimo la scuola di poesia del padre insieme a Pietro Crinito del quale fu poi grande amico.\nScrive a Piero Ridolfi:\nMor\u00ec appena diciottenne in conseguenza di un colpo all'inguine ricevuto durante una partita al gioco del maglio. I medici tentarono \"in extremis\" un'orchiectomia, l'amputazione dei testicoli, ma non serv\u00ec a salvargli la vita. Del suo epitaffio si incaric\u00f2 Angelo Poliziano che scrisse: \u00ab\"Verinus Michael florentibus occidit annis, / Moribus ambiguum maior an ingenio. / Disticha composuit docto miranda parenti / que claudunt gyro grandia sensa brevi\"\u00bb. Versi resi successivamente celebri da Cervantes che li cita nel \"Don Chisciotte\".\nL'anno della morte venne pubblicata l'unica sua opera, composta a partire dal 1478, ovvero una raccolta di sentenze morali in distici latini dal titolo \"De puerorum moribus disticha\". Il libretto divenne subito popolarissimo e molti pedagoghi cominciarono ad usarlo come libro di testo nelle scuole. Un successo che and\u00f2 oltre la Toscana e valic\u00f2 perfino le Alpi. Quasi contemporaneamente alla pubblicazione, l'opera venne tradotta in francese da Claude Odde de Triors, del Delfinato, che mantenne la struttura in versi e da Claude Hardy, parigino, che invece la trascrisse in prosa. Poi nel 1489 usc\u00ec anche una versione spagnola dei distici e nel 1512 una catalana. Rimangono, manoscritte nei codici della Biblioteca Laurenziana, anche una serie di sue lettere."}
{"id": "1484339", "revid": "125102852", "url": "https://it.wikipedia.org/wiki?curid=1484339", "title": "Una sors coniunxit", "text": "La Una sors coniunxit (spesso abbreviata in Una) \u00e8 un'etichetta discografica italiana nata nel 1975 e che ha cessato l'attivit\u00e0 nel 1983. Il marchio \u00e8 sopravvissuto fino al 1988 distribuito da altre etichette discografiche.\nStoria.\nDopo le svariate esperienze discografiche prima come direttore artistico della RCA Italiana e della Dischi Ricordi, poi come cofondatore della Parade, e fondatore della It, nel 1976 Vincenzo Micocci decide di dare vita ad una nuova etichetta, dopo aver preso degli accordi con Ennio Melis, in maniera tale che la RCA ne distribuisca i dischi (come avviene peraltro gi\u00e0 con la It).\nLa Una sors coniunxit, che ha sede a Roma, si caratterizza per un'attenzione non solo al mondo dei cantautori, tipico di Micocci, ma anche ad aspetti musicali pi\u00f9 sperimentali: viene pubblicato da questa etichetta, ad esempio, il disco collettivo L'Eliogabalo, opera rock scritta dal cantautore torinese Emilio Locurcio.\nTra gli artisti pubblicati dalla Una sors coniunxit si ricordano Gaio Chiocchio, ex componente del gruppo di progressive Pierrot Lunaire e paroliere di Amedeo Minghi, Alberto Beltrami (che nel 1980 partecipa al Festival di Sanremo con la canzone \"Non ti drogare\"), l'ex batterista della Formula 3 Tony Cicco, Roberto Kunstler, futuro paroliere di Sergio Cammariere, che nel 1985 partecipa al Festival di Sanremo con \"Saranno i giovani\", scritta insieme a Mimmo Locasciulli) ed infine Goran Kuzminac, il nome pi\u00f9 significativo della Una sors coniunxit,\nDischi pubblicati.\nPer la datazione ci si basa sull'etichetta del disco, o sul vinile o, infine, sulla copertina, qualora nessuno di questi elementi avesse una datazione, ci siamo basati sulla numerazione del catalogo, se esistenti, si riporta oltre all'anno il mese e il giorno (quest'ultimo dato si trova, a volte, stampato sul vinile).\nQ Disc.\nI Q Disc sono stati una serie di emissioni lanciate dalla RCA Italiana (e quindi anche dalle etichette satelliti, come la Una) che racchiudevano 4 canzoni in un 33 giri. Questo supporto smise di essere prodotto a circa quattro anni dall'inizio."}
{"id": "1484342", "revid": "322321", "url": "https://it.wikipedia.org/wiki?curid=1484342", "title": "Carlo Mazza (vescovo)", "text": "Biografia.\nNasce ad Entratico, in provincia e diocesi di Bergamo, il 7 gennaio 1942. \u00c8 il terzogenito dei sette figli di Giacomo e Rina Fratus.\nFormazione e ministero sacerdotale.\nDopo il diploma magistrale entra nel seminario diocesano di Bergamo dove riceve la formazione sacerdotale e compie gli studi teologici.\nIl 21 dicembre 1968 \u00e8 ordinato presbitero dall'arcivescovo Clemente Gaddi per la diocesi di Bergamo.\nDal 1969 al 1971 \u00e8 vicario parrocchiale a Credano e poi, dal 1971 a Curnasco; dal 1974 al 1982 \u00e8 parroco a Piazzatorre e Piazzolo.\nConsegue la licenza in teologia alla Pontificia Universit\u00e0 Lateranense a Roma e il master in turismo presso l'Universit\u00e0 Bocconi di Milano; la laurea in lettere e pedagogia presso l'Universit\u00e0 Cattolica del Sacro Cuore di Milano ed un dottorato in teologia.\nChiamato a Roma, dal 1982 al 1985 \u00e8 addetto all'Ufficio Cattolico Italiano Turismo (UCIT), dal 1985 al 1987, \u00e8 aiutante di studio alla segreteria generale della CEI. Dal 1988 \u00e8 direttore dell'Ufficio Nazionale della CEI per la pastorale del tempo libero, turismo e sport.\nNel 1990 papa Giovanni Paolo II gli conferisce il titolo onorifico di cappellano di Sua Santit\u00e0.\nTra il 1994 ed il 2001 \u00e8 docente di teologia e spiritualit\u00e0 del pellegrinaggio alla Pontificia Universit\u00e0 Lateranense. \u00c8 segretario del Comitato Nazionale per il Giubileo del 2000. Dal 2002 \u00e8 docente di storia del turismo religioso e dei beni culturali all'Universit\u00e0 degli Studi di Milano-Bicocca nella facolt\u00e0 di sociologia.\n\u00c8 cappellano della squadra olimpica italiana fin dalle Olimpiadi di Seul del 1988.\nMinistero episcopale.\nIl 1\u00ba ottobre 2007 papa Benedetto XVI lo nomina vescovo di Fidenza; succede a Maurizio Galli, precedentemente dimessosi per motivi di salute. Il 1\u00ba dicembre successivo riceve l'ordinazione episcopale, nella cattedrale di San Donnino a Fidenza, dal cardinale Carlo Caffarra, coconsacranti i vescovi Roberto Amadei, Giuseppe Betori (poi arcivescovo e cardinale), Josef Clemens e l'arcivescovo Benito Cocchi. Durante la stessa celebrazione prende possesso della diocesi.\nIl 24 aprile 2008 \u00e8 nominato consultore del Pontificio consiglio per i laici.\nIl 17 marzo 2017 papa Francesco accoglie la sua rinuncia al governo pastorale della diocesi, presentata per raggiunti limiti di et\u00e0; gli succede Ovidio Vezzoli, presbitero della diocesi di Brescia. Rimane amministratore apostolico della diocesi fino all'ingresso del successore, avvenuto il 16 luglio seguente. Torna a vivere ad Entratico, suo paese natale.\nGenealogia episcopale.\nLa genealogia episcopale \u00e8:"}
{"id": "1484344", "revid": "6923", "url": "https://it.wikipedia.org/wiki?curid=1484344", "title": "Neoplasie della cervice uterina", "text": "La neoplasia della cervice uterina (cancro della cervice o cancro cervicale) \u00e8 una patologia che colpisce la parte pi\u00f9 inferiore e ristretta dell'utero: il collo o cervice. \u00c8 causata da una massa di cellule anomale che ha acquisito nel corso del tempo (o sta acquisendo, a seconda dello stadio) la capacit\u00e0 di invadere e colonizzare altre regioni del corpo umano.\n\u00c8 uno dei cancri pi\u00f9 studiati nell'ultimo periodo; una pietra miliare \u00e8 il caso della paziente Henrietta Lacks che ha permesso ai ricercatori oncologici di ottenere cellule ideali da coltivare e studiare in laboratorio: le cellule HeLa.\nIstopatologia.\nAspetti di anatomia normale.\nLa cervice rappresenta il \"terzo inferiore\" dell'utero. \u00c8 stata denominata in questo modo a causa della sua forma approssimativamente cilindrica (l'etimologia della parola deriva dal latino \"cervicis\", riferito alla nuca: es. vertebre cervicali, cervice uterina, cervice della vescica, etc). Come la maggior parte dei visceri cavi, essa \u00e8 rivestita da una tonaca mucosa.\nLa mucosa della cervice \u00e8 un tessuto continuamente sottoposto a rinnovamento cellulare (ciclo della cervice, ormone dipendente) e ad insulti di origine esogena. Si pu\u00f2 comprendere facilmente perch\u00e9 questo ultimo aspetto sia di importanza fondamentale nella patogenesi della neoplasia cervicale: l'epitelio cervicale - essendo continuo con quello della vagina- \u00e8 soggetto ad interazione indiretta con l'ambiente, dunque anche con potenziali patogeni.\nNello specifico il canale cervicale \u00e8 \"scomponibile\" - procedendo dall'utero verso l'esterno- dalle seguenti regioni:\nSottotipi di neoplasia cervicale.\nLe neoplasie cervicali possono interessare sia la tonaca mucosa endocervicale, sia quella di transizione, che la tonaca mucosa esocervicale.\nA seconda della cellula che per prima ha dato inizio al neoplasma (in altre parole, il tumore primario) si parla di carcinoma (cellula epiteliale di rivestimento), adenocarcinoma (cellula epiteliale di un adenomero) o forme intermedie (es. endometrioide se ha caratteristiche tipiche dell'endometrio, adenosquamoso se deriva sia dalla porzione epiteliale adenomericha e di rivestimento squamosa, etc).\nEziopatogenesi.\nCarcinoma squamoso.\nL'insorgenza di neoplasia squamocellulare \u00e8 stata correlata statisticamente alla co-infezione da HPV (Virus del papilloma umano). L'oncogenicit\u00e0 di HPV venne scoperta negli anni 1980, e con il progresso di tecniche di laboratorio \u00e8 stato possible classificare i diversi ceppi in base al potenziale oncogenico. In generale, si distinguono:\nQuesti, durante la fase di infezione, giungono nello strato basale dell'epitelio della mucosa, attraversando rotture inter-cellulari transitorie (dovute, ad esempio, al processo di citomorfosi o al ciclo della cervice). In altri casi, possono colonizzare la giunzione squamocellulare, nel caso in cui sia presente metaplasia.\nL'oncogenicit\u00e0 dei ceppi HPV \u00e8 correlata con la presenza delle proteine virali E6 ed E7, che interferiscono con oncosoppressori proteici. Questi consentono, in situazioni normali, un corretto turnover cellulare e un'adeguata grandezza dei citotipi epiteliali. L'infezione da HPV pu\u00f2 avvenire attraverso due modalit\u00e0 principali:\nSebbene l'infezione sia a carico delle cellule basali (per mezzo dell'inserzione del genoma di HPV con quello autosomico dell'ospite), la replicazione avviene all'interno delle cellule dello strato pi\u00f9 esterno (es. in via di desquamazione). In situazioni normali. queste cellule sono ferme allo stadio G1 del ciclo cellulare, ma in caso di infezione da HPV esse riprendono a moltiplicarsi, entrando in successive fasi S. Questo \u00e8 dovuto alla proteina E7, che si lega all'oncosoppressore Rb (iperfosforilato) e ne promuove la degradazione proteasoma-associata.\nE7 si lega anche a p21 e 17(due potenti inibitori delle chinasi ciclina dipendenti), inattivandoli.\nEpidemiologia.\nAl 2017, il carcinoma della cervice uterina \u00e8 il secondo tipo di tumore pi\u00f9 frequentemente registrato nelle donne di tutto il mondo. Al primo posto vi \u00e8 quello della mammella.\nNel 2002 si registrarono quasi casi nel mondo di tale forma tumorale; in Europa i paesi pi\u00f9 colpiti furono Bielorussia, Bulgaria e Ungheria.\nIl carcinoma della cervice uterina ha una piccola incidenza sulle neoplasie nelle donne del mondo occidentale mentre \u00e8 molto pi\u00f9 diffusa nel mondo meno industrializzato, per via delle scarse condizioni igieniche. Il numero di tali tumori aumentano con l'avanzare dell'et\u00e0. Pu\u00f2 presentarsi a qualsiasi et\u00e0, anche se l'incidenza maggiore si mostra intorno ai 40-45 anni.\nFattori di rischio.\nIl papillomavirus umano (HPV) \u00e8 l'agente causale del carcinoma della cervice uterina. Costituiscono, inoltre, fattori di rischio la presenza di molti partner sessuali e un numero elevato di gravidanze portate a termine. Anche le pregresse infezioni genitali da Chlamydia costituiscono un fattore predisponente per questa patologia.\nFra le varie condizioni modificabili che possono incidere sulla nascita di tali neoplasie troviamo il fumo.\nPrevenzione.\nSi consiglia di effettuare uno screening oncologico raggiunti i venti anni di et\u00e0, e di ripeterlo ciclicamente.\nSintomatologia.\nInizialmente la clinica \u00e8 silente.\nFra i sintomi e i segni clinici di tali tumori il pi\u00f9 comune \u00e8 la menometrorragia, e poi ritroviamo dolore, dismenorrea, ematuria, stranguria, incontinenza, mentre per lo sviluppo delle metastasi si riscontrano nelle persone dispnea ed epatomegalia.\nNegli stadi pi\u00f9 avanzati i sintomi cambiano a seconda degli organi che sono stati coinvolti: si pu\u00f2 osservare tenesmo rettale o proctorragia.\nStadiazione.\nAl 2018, sono adottate due tipologie di classificazione:\nStadiazione FIGO.\nLa FIGO classifica la stadiazione clinica dei vari tumori della cervice uterina tenendo presenti tre fattori: la grandezza del tumore, l'interessamento dei linfonodi locoregionali e la presenza di metastasi a distanza.\nA seconda degli stadi possiamo ritrovarci di fronte a: malattia limitata (0e IA); estensione locoregionale (IB-IVA); forma metastatica (IVB). Gli stadi possibili sono:\nStadiazione TNM.\nAl 2018, la AJCC ha rimodulato la stadiazione in maniera tale da renderla conforme a quella introdotta dalla FIGO. I dati sono riepilogati nella seguente tabella:\nDiagnosi.\nPer quanto riguarda gli esami la Tomografia assiale computerizzata, pi\u00f9 comunemente denominata TAC \u00e8 quello pi\u00f9 utilizzato per comprendere l'estensione della malattia. L'esame ginecologico sotto sedativi \u00e8 invece utile sia per comprendere la stadiazione del tumore\nAltri esami sono:\nTrattamento e terapia per stadi.\nI trattamenti variano a seconda delle caratteristiche del tumore. In generale, i vari carcinomi si curano con la conizzazione; se la lesione \u00e8 al primo stadio si pratica isterectomia radicale. Associate alle terapie chirurgiche, vi sono la radioterapia e la chemioterapia.\nVi sono diverse indicazioni alla radioterapia:\nOggi i trattamenti di radioterapia sono standardizzati e rappresentano il risultato dell\u2019esperienza di numerosi studi clinici. Per la cura delle neoplasie ginecologiche possono essere impiegati due diversi tipi di trattamento radioterapico, utilizzati singolarmente o in associazione: la radioterapia esterna e la brachiterapia.\nQui di seguito sono riportate le principali terapie chirurgiche praticate in Italia, e che sono descritte integralmente nelle Linee Guida 2017 della AIOM (Associazione Italiana Oncologia Medica).\nTumori pre-invasivi.\nLa terapia di lesioni pre-invasive consiste nell'escissione del tessuto, ad esempio con la tecnica della conizzazione cervicale. In generale \u00e8 preferito un approccio di tipo conservativo, mirato a prelevare soltanto Ia porzione di tessuto metaplastica e un piccolo margine di tessuto sano. I margini di escissione sono definiti in relazione all'et\u00e0 e al desiderio riproduttivo.\nIn ogni caso, il trattamento deve garantire la formazione di una nuova giunzione squamo-cellulare, che sar\u00e0 successivamente monitorata (follow-up cito-colposcopico).\nConizzazione.\nLa conizzazione cervicale consiste nel prelievo di un \"core\" (nucleo) di tessuto mucoso. La conizzazione cervicale pu\u00f2 essere eseguita con:\nIn caso di donne gravide, la scelta della conizzazione deve essere giustificata da altri fattori prognostici\nIsterectomia.\nL'isterectomia \u00e8 consigliata nel caso di donne che abbiano gi\u00e0 superato il ciclo riproduttivo.\nTumori invasivi precoci.\nPer tumori invasivi precoci si intendono lesioni neoplastiche confinate nello spessore della cervice. Le linee guida AIOM si applicano, pertanto, ai carcinomi squamosi negli stadi:\nLe terapie chirurgiche previste in Italia sono molteplici, e variano in base alle caratteristiche individuali del paziente. In generale, si prevede un approccio di tipo conservativo (analogo alle terapie precedenti: conizzazione e trachelectomia) oppure un approccio di tipo demolitivo. Tecniche decisamente pi\u00f9 invasive sono:\nNel caso di lesione squamosa allo stadio A1 senza invasione dei linfatici/vasi sanguigni/spazi topologici linfovascolari pu\u00f2 essere suggerita conizzazione o isterectomia extrafasciale.\nTumori invasivi localizzati.\nIncludono i carcinomi della cervice nei seguenti stadi:\nGli approcci previsti in Italia sono essenzialmente:\nIl trattamento di radioterapia esclusiva deve essere associato a brachiterapia endocavitaria cervico-vaginale e radioterapia a fasci esterni.\nTumori localmente avanzati.\nLa radioterapia a fasci esterni.\nLa radioterapia a fasci esterni consiste nell\u2019erogare radiazioni ionizzanti ad alta energia nella regione pelvica che contiene l\u2019utero e altre strutture (cervice, endometrio, ecc) che debbono essere trattate perch\u00e9 ammalate oppure per evitare che si ammalino a distanza di tempo. In alcuni casi il campo di trattamento pu\u00f2 comprendere anche la regione addominale centrale alta per sterilizzare anche i linfonodi che si trovano li.\nPrima di iniziare le sedute di radioterapia \u00e8 necessario che la paziente esegui una tac di simulazione: tale procedura consiste nel riprodurre sul lettino TC la posizione che la paziente manterr\u00e0 in tutte le sedute di trattamento, viene eseguita una scansione TC della zona in cui verr\u00e0 effettuata la terapia e su queste immagini radioterapisti e fisici sanitari lavoreranno al fine di preparare il piano di trattamento.\nIl medico disegner\u00e0 tutti i contorni degli organi a rischio (retto, vescica, tenue) e del target radioterapico, ovvero PTV pelvico (fase del contouring). In seguito, su queste immagini i fisici sanitari si occuperanno delle dosi da erogare e dei limiti da rispettare per gli organi sani (fase di planning). Le dosi sul PTV pelvico saranno di 45-50\u00a0Gy (sovradosaggio di 10-15\u00a0Gy), con un frazionamento convenzionale di 1,8-2\u00a0Gy (\u00e8 importante che il trattamento venga concluso cos\u00ec da far arrivare al target la giusta dose calcolata dal fisico ed approvata dal medico).\nIl trattamento durer\u00e0 circa un mese (tipo e durata del trattamento variano a seconda del protocollo utilizzato dal medico, dalla dimensione e dalla localizzazione della malattia).\nPrima di ogni seduta di radioterapia \u00e8 importante osservare alcune regole: avere l\u2019ultima parte dell\u2019intestino libero da feci (seguire un\u2019alimentazione corretta, bere almeno 1,5 litri d'acqua al giorno, se necessario usare supposte o clisteri di glicerina ma \u00e8 importante non prendere lassativi prima di averne parlato col medico radioterapista); avere la vescica piena.\nPoich\u00e9 la radioterapia \u00e8 una disciplina in continua evoluzione, grazie allo sviluppo di tecnologie sempre pi\u00f9 avanzate, esiste oggi la possibilit\u00e0 di utilizzare apparecchiature ad elevata precisione che consentono di poter produrre trattamenti a cosiddetta \u201cintensit\u00e0 modulata\u201d: consentono di somministrare dosi maggiori e meglio adattate alla conformazione geometrica della malattia e dosi minori alle strutture sane che la circondano, minimizzando dunque gli effetti collaterali, soprattutto a livello intestinale, rettale, renale e vescicale (tecniche 3DCRT e IMRT).\nA seconda della sensibilit\u00e0 al trattamento e della eventuale associazione con altre terapie, gli effetti collaterali possono essere pi\u00f9 o meno forti. L\u2019insorgenza e la severit\u00e0 degli effetti indesiderati varia da individuo ad individuo, dalla dose complessiva e dalla sede d\u2019irradiazione.\nGli effetti collaterali, nella maggior parte dei casi, sono di lieve entit\u00e0 e si risolvono a distanza di pochi giorni o di settimane dalla fine del trattamento, molto pi\u00f9 raramente a distanza di mesi.\nSi possono riscontrare: disturbi intestinali, come enterite e proctite; disturbi emorroidali; dolori crampiformi a livello dell\u2019addome, sensazione di gonfiore addominale e meteorismo; alterazioni dell\u2019alvo come la diarrea; indurimento dei tessuti irradiati (fibrosi), astenia, emesi, tossicit\u00e0 midollare e diminuzione del numero di cellule nel sangue; vaginite, cistouretrite, bisogno di urinare pi\u00f9 spesso, fastidio e sensazione di bruciore alla minzione.\nLa maggior parte degli effetti collaterali pu\u00f2 essere trattata agevolmente con delle compresse e una volta concluso il ciclo di trattamento dovrebbero scomparire gradualmente.\nTerapia della recidiva.\nLa frequenza di recidive \u00e8 correlata strettamente a:\nL'incidenza maggiore di recidiva, indicativamente, si registra a 18-24 mesi dalla diagnosi (e non dalla terapia, es. isterectomia).\nFollow-up.\nConsiderato che il 75% delle recidive si verificano entro 2 anni dal trattamento, le visite di follow-up dovrebbero essere pi\u00f9 frequenti in questo periodo. Ogni 3-4 mesi deve essere eseguito un esame obiettivo della paziente con valutazione di dolore, sanguinamenti vaginali, calo ponderale, funzione intestinale e vescicale, linfoadenopatie inguinali e sovraclaveari. Gli strumenti sono rappresentati da visita ginecologica/rettovaginale per valutare sofficit\u00e0 vaginale, parametriale, eventuali masse pelviche; Pap-test; markers tumorali (CEA, CA125, SCC). Dai 3 ai 5 anni l\u2019intervallo di sorveglianza pu\u00f2 essere portato a 6 mesi con valutazione annuale di una radiografia del torace e una TC addome-pelvi periodica nelle malattie avanzate.\nLa brachiterapia.\nLa brachiterapia \u00e8 una metodica di trattamento che si basa sull\u2019impiego di sorgenti radioattive sigillate introdotte all'interno dei tessuti o di cavit\u00e0 anatomiche a diretto contatto con i tessuti da trattare (neoplasia o letto chirurgico), consentendo un\u2019irradiazione selettiva con dosi elevate e riducendo la tossicit\u00e0 ai tessuti sani limitrofi.\nClassicamente la brachiterapia \u00e8 indicata nel trattamento di tumori anatomicamente accessibili, di volume limitato e ben definito, pu\u00f2 essere utilizzata da sola oppure in associazione alla radioterapia transcutanea (radioterapia a fasci esterni) e alla chirurgia. Esistono diverse tecniche di brachiterapia:\nPer il trattamento esclusivo delle neoplasie cervicali \u00e8 prevalentemente usata la brachiterapia endocavitaria, con l\u2019uso di una sonda endocervicale e colpostati nei fornici vaginali; pu\u00f2 essere integrata anche con la modalit\u00e0 interstiziale in caso di significativa malattia residua.\nIl trattamento \u00e8 eseguito con tecnica remote loading, ovvero attraverso l\u2019introduzione di applicatori a contatto con la cervice e la successiva immissione di particelle cariche di Iridio192; pu\u00f2 essere praticata con metodica a bassa intensit\u00e0 di dose (LDR) o a dose pulsata (PDR) o ad alta intensit\u00e0 di dose (HDR).\nLa tecnica HDR \u00e8 la metodica attualmente pi\u00f9 utilizzata e viene somministrata con dosi di 30\u00a0Gy in frazioni da 6\u00a0Gy o di 28\u00a0Gy in frazione da 7\u00a0Gy; queste dosi sono equivalenti come effetto biologico a circa 40\u00a0Gy di brachiterapia LDR.\nLa dose complessiva, tenendo conto di un eventuale trattamento di radioterapia a fasci esterni, \u00e8 molto elevata: 80\u00a0Gy per le neoplasie IB1-IIA1 e 90-95\u00a0Gy per le neoplasie pi\u00f9 voluminose.\nIl trattamento ha una durata nel complesso di 7-8 settimane.\nNon \u00e8 mai giustificato sostituire la brachiterapia con la radioterapia a fasci esterni; la brachiterapia risulta migliore rispetto all\u2019IMRT sia in termini di dosi al bersaglio che per la dose agli organi critici.\nIl piano di trattamento viene elaborato da un software 3D, solitamente su immagini TC (meglio immagini RM) che consente l\u2019analisi degli istogrammi dose-volume e la conseguente ottimizzazione delle dosi.\nIl calcolo dosimetrico assume la ricostruzione geometrica della posizione delle sorgenti nella cavit\u00e0 uterina. I seguenti punti dovrebbero essere definiti secondo la relazione ICRU n. 38:\nVantaggi del trattamento di brachiterapia endocavitaria:\nSvantaggi del trattamento di brachiterapia endocavitaria:\nPrognosi.\nLa prognosi \u00e8 positiva per lo stadio I. Si arriva, in ogni modo, ad un 5% di probabilit\u00e0 di sopravvivenza a 10 anni dalla diagnosi per lo stadio IV. Nel decorso della malattia, si pu\u00f2 palesare insufficienza renale con uremia. Tra le altre complicanze: copiose emorragie e insufficienza respiratoria per il coinvolgimento metastatico dei polmoni."}
{"id": "1484347", "revid": "57342", "url": "https://it.wikipedia.org/wiki?curid=1484347", "title": "Anna Bonaiuto", "text": "Biografia.\nNasce a Latisana, in provincia di Udine, il 28 gennaio 1950 da padre napoletano e madre friulana. Dopo il diploma all'et\u00e0 di 22 anni all'Accademia nazionale d'arte drammatica, si impone presto, grazie alla sua intensit\u00e0 interpretativa, come una delle attrici pi\u00f9 promettenti del teatro e del cinema italiani. Ha lavorato in teatro con importanti registi come Mario Missiroli, Luca Ronconi, Mario Martone, Carlo Cecchi, Toni Servillo. Il suo primo ruolo importante al cinema \u00e8 Armida, la servante di Claude Jade e Duilio Del Prete, in \"Una spirale di nebbia\" di Eriprando Visconti.\nNel 1992 le viene affidato il ruolo della moglie di Renato Caccioppoli in \"Morte di un matematico napoletano\" di Mario Martone che la conferma come una delle attrici di maggior talento del panorama artistico nazionale. A conferma di ci\u00f2 nel 1993 vince la Coppa Volpi alla Mostra internazionale d'arte cinematografica di Venezia come migliore attrice non protagonista nel film di Liliana Cavani \"Dove siete? Io sono qui\".\nNel 1995 ancora Mario Martone le offre il ruolo della protagonista del film \"L'amore molesto\", tratto dal bestseller omonimo di Elena Ferrante. Il film \u00e8 presentato in concorso al Festival di Cannes 1995, e l'interpretazione di Anna Bonaiuto riceve il plauso generale, tanto da farle vincere i maggiori premi cinematografici della stagione: il David di Donatello, il Nastro d'argento, il Globo d'oro e la Grolla d'oro come miglior attrice protagonista. Nel 1998 Fulvio Wetzl le offre il ruolo di Marina nel film \"Prima la musica, poi le parole\", pellicola che parteciper\u00e0 a molti festival internazionali, a cominciare dal Giffoni Film Festival 1999.\nNanni Moretti nel 2006 la dirige ne \"Il caimano\" e nel 2007 \u00e8 nel cast di \"Mio fratello \u00e8 figlio unico\" diretta da Daniele Luchetti e \"L'uomo di vetro\" di Stefano Incerti. Una delle sue performance pi\u00f9 giustamente celebrate \u00e8 la parte di Livia Danese, moglie di Giulio Andreotti, nel film \"Il divo\" di Paolo Sorrentino. Numerosi i riconoscimenti anche dalla critica teatrale tra i quali il Premio Ubu nel 2003 come migliore attrice italiana per l'interpretazione di donna Rosa Priore in \"Sabato, domenica e luned\u00ec\" di Eduardo De Filippo con la regia di Toni Servillo."}
{"id": "1484348", "revid": "43530", "url": "https://it.wikipedia.org/wiki?curid=1484348", "title": "Seed saver", "text": ""}
{"id": "1484352", "revid": "729019", "url": "https://it.wikipedia.org/wiki?curid=1484352", "title": "Sbarro", "text": "Sbarro \u00e8 una catena di fast food basati sulla cucina italiana ed in particolare ispirati da pasta e pizza.\nStoria.\nLa catena ebbe origine dalla grande fortuna che ebbe l'iniziale salumeria di Gennaro e Carmela Sbarro, aperta a Brooklyn negli anni cinquanta. Sbarro conta pi\u00f9 di 800 ristoranti, di cui la maggior parte negli Stati Uniti, ed \u00e8 presente in trentatr\u00e9 nazioni."}
{"id": "1484355", "revid": "119982762", "url": "https://it.wikipedia.org/wiki?curid=1484355", "title": "Dipartimenti di El Salvador", "text": "I dipartimenti di El Salvador costituiscono la suddivisione territoriale di primo livello del Paese e sono pari a 14; ciascuno di essi ricomprende a sua volta pi\u00f9 comuni."}
{"id": "1484357", "revid": "339392", "url": "https://it.wikipedia.org/wiki?curid=1484357", "title": "Parrocchie di Antigua e Barbuda", "text": ""}
{"id": "1484365", "revid": "1591878", "url": "https://it.wikipedia.org/wiki?curid=1484365", "title": "Roberto Sanesi", "text": "Biografia.\nInizia la propria attivit\u00e0 creativa multiforme nel 1951 come critico d'arte per la rivista \u00abaut aut\u00bb, diretta da Enzo Paci. Collabora con alcuni quotidiani, tra cui il \u00abCorriere d'Informazione\u00bb e \u00abIl Gazzettino\u00bb, nonch\u00e9 a diverse riviste letterarie: \u00abInventario\u00ab, \u00abLa Fiera Letteraria\u00bb, \u00abL'Approdo\u00bb, \u00abIl Verri\u00bb, \u00abPoesia e critica\u00bb (che collabora a fondare), \u00abOrigini\u00bb.\n\u00c8 stato vincitore nel 1955 del \"Premio Del Duca\" con un saggio su Dylan Thomas e successivamente, nel 1960, del premio \"Byron Award\" per l'Europa, nel 1961 del \"Premio Cercia\" e nel 1964 del \"Premio Tarquinia Cardarelli\" in omaggio al poeta. Nel 1988 gli \u00e8 stato assegnato il Premio Dess\u00ec per la poesia.\nNel 1957 fonda le Edizioni del Triangolo che si propone di pubblicare testi di poeti in relazione con disegni d'artisti contemporanei. Nel 1958 \u00e8 invitato al \"Seminario di Studi Americani\" di Salisburgo. Fino al 1960 soggiorna a lungo nel sud del Galles, dove traduce Yeats e altri poeti, diventando amico dello scultore Henry Moore, e di molti altri artisti e scrittori.\nNel 1960, dopo il \"Byron Award\", \u00e8 invitato come \"poeta residente\" all'Harvard University, dove tiene alcune lezioni e incide due dischi.\nDal 1970 al 1975 \u00e8 direttore artistico del \"Centro internazionale delle arti e del costume\" di Palazzo Grassi a Venezia. Ha collaborato all'attivit\u00e0 della Piccola Scala, per la quale ha tradotto in versi un'opera di Benjamin Britten, e del Piccolo Teatro di Milano. Per la Radio Svizzera Italiana cura l\"'Enrico V\" e il \"Riccardo III\" di Shakespeare e il \"Doctor Faustus\" di Marlowe.\nNel 1972 organizza per il \"Museo d'arte moderna\" di Citt\u00e0 del Messico una grande mostra di pittura italiana contemporanea.\nNel 1978 organizza al Palazzo Ducale di Urbino una mostra del pittore Natale Addamiano di cui cura il catalogo.\nHa insegnato all'Accademia di belle arti di Urbino, Venezia, Verona e per 34 anni \"Storia dell'arte\" e \"Letteratura comparata\" all'Accademia di belle arti di Brera.\nNel 1987 scrive il libretto per l'opera lirica \"Da capo\", con musica di Gaetano Giani Luporini.\nNell'aprile del 1997 l'artista bergamasco Giovanni Bonaldi incontra Roberto Sanesi al quale sottopone il progetto di un libro d'artista che, in seguito, il noto poeta e saggista curer\u00e0 con un suo scritto introduttivo. Il 21 novembre, a seguito di accordi con l'editore, il libro d'artista \u201cCurva di fuga\u201d (incisioni di Giovanni Bonaldi, poesie e scritti inediti di Alda Merini, introduzione di Roberto Sanesi, legatura con lacci in pergamena contenente 14 quartini di cm 44,5x31,5) viene pubblicato con le edizioni dell'Ariete e presentato da Alda Merini e Sanesi presso il Castello Sforzesco di Soncino (CR) in occasione del conferimento della cittadinanza onoraria alla poetessa milanese.\nHa tradotto poesie di Dylan Thomas, Thomas Stearns Eliot, William Butler Yeats, Conrad Aiken, Christopher Marlowe, Hart Crane, Percy Bysshe Shelley, Archibald MacLeish, William Blake, John Milton, Lewis Carroll, William Shakespeare, S\u00e9amus Heaney, Harold Pinter, James Joyce, Vernon Watkins, Walt Whitman ecc. Molti di pi\u00f9 ne ha introdotti. Allo stesso tempo ha presentato molti poeti e artisti visivi italiani. Le sue opere poetiche, per larga parte in \"plaquettes\" numerate, sono state tradotte in diversi paesi d'Europa ed in America.\n\u00c8 morto a Milano nel 2001. Le sue ceneri sono in una celletta del Cimitero Monumentale.\nLe sue carte e la biblioteca sono presso il \"Centro di ricerca sulla tradizione manoscritta di autori moderni e contemporanei\" dell'Universit\u00e0 degli Studi di Pavia, che dal 2009 organizza incontri internazionali biennali sulla traduzione dedicati alla sua memoria."}
{"id": "1484366", "revid": "1005847", "url": "https://it.wikipedia.org/wiki?curid=1484366", "title": "Suddivisioni della Bolivia", "text": ""}
{"id": "1484374", "revid": "116715315", "url": "https://it.wikipedia.org/wiki?curid=1484374", "title": "Suddivisioni del Brasile", "text": "Il Brasile \u00e8 suddiviso amministrativamente in 26 stati federati pi\u00f9 il distretto federale, dove si trova la capitale Brasilia. Ogni stato \u00e8 diviso a sua volta in pi\u00f9 di comuni.\nStati.\nIl Brasile \u00e8 un'unione federale di 26 stati pi\u00f9 un Distretto Federale, che ospita la capitale Brasilia. Gli stati hanno confini in parte storici e in parte convenzionali, che poi si sono modificati nei secoli.\nComuni.\nI comuni sono la pi\u00f9 piccola unit\u00e0 politica autonoma del Brasile. Nei limiti stabiliti dalla costituzione del 1988 possiedono auto-amministrazione, autogoverno e auto-organizzazione. La stessa costituzione definisce quali tributi possono essere raccolti dai comuni.\nOgni comune ha la sua propria \"Lei Org\u00e2nica\" che definisce la sua organizzazione politica, limitata dalla Costituzione Federale.\nLa maggioranza dei comuni e della popolazione \u00e8 situata presso le zone costiere, specialmente nelle regioni Sudest e Sud. In totale, sono presenti circa comuni su tutto il territorio nazionale, alcuni con popolazione superiore a quella di vari stati nazionali (la citt\u00e0 di San Paolo conta con circa 11 milioni di abitanti), alcuni pi\u00f9 estesi di molti stati nazionali (Altamira nello Stato del Par\u00e1 \u00e8 quasi due volte pi\u00f9 grande del Portogallo).\nAltre suddivisioni.\nIl territorio brasiliano \u00e8 solito essere diviso in tre grandi regioni geoeconomiche ed in cinque regioni, ognuna delle quali raggruppa alcuni stati federati.\nEsistono poi altre suddivisioni dette mesoregioni e microregioni di dimensioni minori rispetto agli stati e maggiori rispetto ai comuni, che sono state create solo a fini statistici."}
{"id": "1484376", "revid": "196390", "url": "https://it.wikipedia.org/wiki?curid=1484376", "title": "Tonsilla palatina", "text": ""}
{"id": "1484377", "revid": "196390", "url": "https://it.wikipedia.org/wiki?curid=1484377", "title": "Tonsilla linguale", "text": ""}
{"id": "1484380", "revid": "196390", "url": "https://it.wikipedia.org/wiki?curid=1484380", "title": "Anello linfatico di Waldeyer", "text": ""}
{"id": "1484382", "revid": "21079", "url": "https://it.wikipedia.org/wiki?curid=1484382", "title": "Tassellazione del piano", "text": ""}
{"id": "1484383", "revid": "1318658", "url": "https://it.wikipedia.org/wiki?curid=1484383", "title": "Wilhelm Schuppe", "text": "\u00c8 considerato il maggior rappresentante di quella corrente che fu detta \"filosofia dell'immanenza\" e che in Italia ebbe una certa eco, soprattutto attraverso il pensiero di Piero Martinetti.\nIl pensiero.\nIl pensiero di Schuppe fu influenzato dal positivismo e dall'empiriocriticismo e, pur sviluppandosi in una concezione originale, di questi mantenne sempre l'istanza dell'aderenza all'esperienza e del rifiuto di ogni metafisica.\nAl centro della sua filosofia fu il problema della conoscenza, che risolse negando una separazione tra soggetto e oggetto della conoscenza, anche se afferm\u00f2 poi che questa distinzione \u00e8 essenziale alla conoscenza stessa nell'opera \"Logica della teoria della conoscenza\", del 1878.\nL'autore sostenne che sia il soggetto sia l'oggetto, nel caso si separassero e assumessero una indipendenza rispetto all'altro polo della conoscenza, diverrebbero irreali, pure astrazioni.\nSchuppe elabor\u00f2 la convinzione che il \"mondo \u00e8 raccolto nell'io\", non in un senso idealistico, piuttosto con il significato di poter esistere solo in quanto oggetto di indagine e quindi di conoscenza.\nL'oggetto del pensiero, secondo Schuppe, non deve essere confuso con l'essenza stessa del pensiero, per\u00f2 \u00e8 pur sempre un contenuto della coscienza e, proprio per questo motivo, \u00e8 definibile come immanente alla coscienza stessa.\nIl soggetto non esiste indipendentemente dalla sua attivit\u00e0 e la sua individualit\u00e0 si fonda nella diversit\u00e0 dell'esperienza.\nLa base dell'attivit\u00e0 del soggetto \u00e8 per\u00f2, secondo il filosofo tedesco, una coscienza \"generica\", che \u00e8 la condizione e il fondamento dell'attivit\u00e0 singola della coscienza individuale, come ben descritto in \"Lineamenti di teoria della conoscenza e logica\" del 1894."}
{"id": "1484388", "revid": "88740", "url": "https://it.wikipedia.org/wiki?curid=1484388", "title": "Dori (disambigua)", "text": ""}
{"id": "1484389", "revid": "1543377", "url": "https://it.wikipedia.org/wiki?curid=1484389", "title": "Contratto con l'America", "text": "Il contratto con l'America \u00e8 un documento redatto dal Partito Repubblicano degli Stati Uniti d'America in occasione delle elezioni del Congresso del 1994. Tale contratto prevedeva delle dichiarazioni di intenti, ovvero delle proposte in dieci punti che una eventuale maggioranza repubblicana alla Camera avrebbe messo in atto entro i primi cento giorni di legislatura, facendo leva sulle paure del cittadino medio. Il contratto sembra aver funzionato, in quanto i repubblicani guadagnarono effettivamente la maggioranza dei seggi alla Camera dei Rappresentanti, ma bisogna aggiungere che gli impegni non sono stati completamente rispettati.\nStruttura.\nIl contratto si articola principalmente in due parti:\nProgramma del primo giorno.\nDopo un preambolo informale, in cui si richiamano i valori che ispirano l'agire repubblicano, il contratto parte dal programma del primo giorno, che riguardava le proposte che i repubblicani si sarebbero impegnati ad attuare il primo giorno di apertura del 104\u00ba congresso, ovvero:\nProgramma dei primi cento giorni.\nIn seguito, i deputati repubblicani si impegnarono a mettere al voto dieci progetti di legge, riassunti in dieci punti:\nRealizzazione del programma.\nIl Partito Repubblicano, una volta raggiunta la maggioranza alla Camera, si impegn\u00f2 ad attuare le promesse fatte nel contratto, con risultati diversi. Alcune leggi furono effettivamente approvate dal Congresso, ma molte si impantanarono nell'iter legislativo: alcune proposte di leggi furono bocciate dalla stessa Camera, mentre altre furono respinte dal Senato o dalle commissioni parlamentari, altre ancora subirono il veto del presidente Bill Clinton. In alcuni casi, tuttavia, si giunse ad una mediazione fra la Camera e il presidente stesso, che port\u00f2 all'effettiva attuazione di alcune delle proposte (come il Personal Responsability Act sul welfare, dapprima respinto dal presidente e poi approvato con delle modifiche). Le modifiche costituzionali (come l'emendamento che prevedeva un limite di dodici anni di permanenza al Congresso), invece, furono approvate con una maggioranza insufficiente e quindi respinte.\nIn generale, buona parte del contratto disattese le aspettative, mentre le proposte approvate subirono modifiche che fecero perdere parte dell'efficacia promessa.\nIl successo del contratto fu poi replicato da Silvio Berlusconi in Italia nel 2001 (con il cosiddetto Contratto con gli italiani), il quale, sfruttando la stessa leva emotiva che aveva caratterizzato il contratto con l'America, aveva stilato un programma in cinque punti da attuare entro i primi cento giorni di governo."}
{"id": "1484390", "revid": "256896", "url": "https://it.wikipedia.org/wiki?curid=1484390", "title": "Regione del Sahel (Burkina Faso)", "text": "La regione del Sahel \u00e8 una delle 13 regioni del Burkina Faso. La capitale della regione \u00e8 Dori.\nProvince.\nLa regione \u00e8 suddivisa in 4 province:"}
{"id": "1484392", "revid": "19933", "url": "https://it.wikipedia.org/wiki?curid=1484392", "title": "Giardini Shalamar", "text": ""}
{"id": "1484394", "revid": "1573940", "url": "https://it.wikipedia.org/wiki?curid=1484394", "title": "Distretto di Higashisonogi", "text": "Il \u00e8 uno dei distretti della prefettura di Nagasaki, in Giappone.\nAttualmente fanno parte del distretto i comuni di Hasami, Higashisonogi e Kawatana."}
{"id": "1484395", "revid": "773636", "url": "https://it.wikipedia.org/wiki?curid=1484395", "title": "Volchov", "text": ", \u00e8 un toponimo russo che pu\u00f2 riferirsi a:"}
{"id": "1484396", "revid": "1573940", "url": "https://it.wikipedia.org/wiki?curid=1484396", "title": "Distretto di Kitamatsuura", "text": "Il \u00e8 uno dei distretti della prefettura di Nagasaki, in Giappone.\nAttualmente fanno parte del distretto i comuni di Ojika e Saza."}
{"id": "1484397", "revid": "1347902", "url": "https://it.wikipedia.org/wiki?curid=1484397", "title": "Volchov (citt\u00e0)", "text": "Volchov (in russo \u0412\u043e\u043b\u0445\u043e\u0432) \u00e8 una citt\u00e0 della Russia, che si trova nell'Oblast' di Leningrado, a est di San Pietroburgo. \u00c8 situata sulla riva dell'omonimo fiume ed attualmente \u00e8 capoluogo del Volchovskij rajon."}
{"id": "1484398", "revid": "1573940", "url": "https://it.wikipedia.org/wiki?curid=1484398", "title": "Distretto di Minamimatsuura", "text": "Il \u00e8 uno dei distretti della prefettura di Nagasaki, in Giappone.\nAttualmente fa parte del distretto solo il comune di Shinkamigot\u014d."}
{"id": "1484399", "revid": "767487", "url": "https://it.wikipedia.org/wiki?curid=1484399", "title": "Moustapha Salifou", "text": "Caratteristiche tecniche.\nTrequartista, pu\u00f2 giocare anche come interno di centrocampo.\nCarriera.\nClub.\nPrima di approdare all'Aston Villa, Salifou ha giocato per gli svizzeri del FC Wil, i francesi dello Stade Brest e i tedeschi dell'Oberhausen. L'arrivo in Inghilterra si concretizza il 31 agosto 2007, \nIl 25 settembre 2007 si sparge la notizia che tutti i documenti siano in regola e che Salifou possa di conseguenza raggiungere i suoi compagni a Birmingham, ma ci\u00f2 non accadr\u00e0 fino al 18 ottobre. L'Aston Villa lo acquista per \u20ac 500.000: Salifou debutta con le riserve dell'Aston Villa il 22 ottobre, costruendo 2 gol nel 6-0 inflitto alle riserve del Chelsea. Debutta con la prima squadra il 12 gennaio 2008, entrando al 90' nel 3-1 inflitto al Reading. Pi\u00f9 tardi viene ricompensato con un prolungamento annuale del contratto, con scadenza giugno 2011. Il 6 novembre 2008, Martin O'Neill decide di cambiare all'ultimo l'11 iniziale nella partita di Coppa UEFA contro lo Slavia Praga, inserendo il giovane togolese che disputa tutti i 90 minuti.\nIl 27 maggio 2011 \u00e8 coinvolto nel repulisti generale del club inglese, rimanendo cos\u00ec svincolato fino al novembre 2011, quando viene ingaggiato dal 1. FC Saarbr\u00fccken, club militante nella terza divisione tedesca. A fine stagione resta svincolato per due anni fino al marzo 2014, quando si accorda con un club tedesco di quarta divisione. Dopo tre mesi, nell'estate seguente, resta nuovamente senza un club. Il 13 agosto 2015, firma con il T\u00fcrkspor Augsburg, squadra di sesta serie tedesca.\nNazionale.\n\u00c8 membro della Nazionale del proprio Paese, ed era presente nella rosa per i Mondiali in Germania del 2006. Ha giocato tutte e tre le partite del Togo nella manifestazione, ai gironi contro Corea del Sud, Francia e Svizzera.\nL'8 gennaio 2010 il bus che trasportava la Nazionale togolese durante la Coppa d'Africa viene assaltato da terroristi. Salifou \u00e8 stato fra coloro che pi\u00f9 si sono esposti alle attenzioni dei media dichiarando: \u00abSto bene ma sono estremamente shockato e molto sconvolto\u00bb."}
{"id": "1484401", "revid": "1573940", "url": "https://it.wikipedia.org/wiki?curid=1484401", "title": "Distretto di Nishisonogi", "text": "Il \u00e8 uno dei distretti della prefettura di Nagasaki, in Giappone.\nAttualmente fanno parte del distretto i comuni di Nagayo e Togitsu."}
{"id": "1484402", "revid": "28592", "url": "https://it.wikipedia.org/wiki?curid=1484402", "title": "Volhov", "text": ""}
{"id": "1484407", "revid": "22475", "url": "https://it.wikipedia.org/wiki?curid=1484407", "title": "Shift-JIS", "text": "Lo Shift-JIS (detto anche S-JIS, SJIS o anche col nome MIME Shift_JIS) \u00e8 una codifica di caratteri originariamente sviluppata dalla giapponese ASCII Corporation in collaborazione con Microsoft e standardizzata come JIS X 0208 Appendix 1."}
{"id": "1484408", "revid": "186283", "url": "https://it.wikipedia.org/wiki?curid=1484408", "title": "Shift JIS", "text": ""}
{"id": "1484409", "revid": "186283", "url": "https://it.wikipedia.org/wiki?curid=1484409", "title": "S-JIS", "text": ""}
{"id": "1484410", "revid": "186283", "url": "https://it.wikipedia.org/wiki?curid=1484410", "title": "SJIS", "text": ""}
{"id": "1484417", "revid": "1543377", "url": "https://it.wikipedia.org/wiki?curid=1484417", "title": "B\u0103neasa (Gala\u021bi)", "text": "B\u0103neasa \u00e8 un comune della Romania di 2.149 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: B\u0103neasa e Ro\u0219cani."}
{"id": "1484420", "revid": "1566286", "url": "https://it.wikipedia.org/wiki?curid=1484420", "title": "Jack Warden", "text": "Biografia.\nDi origine familiare tra i tedeschi della Pennsylvania e gli irlandesi, Warden nacque a Newark (New Jersey), figlio di Laura M. (nata Costello) e John Warden Lebzelter, tecnico ingegnere. Cresciuto a Louisville (Kentucky), fu espulso dalle scuole superiori e intraprese la carriera di pugile con il nome di Johnny Costello. Combatte 13 incontri nei pesi welter, ma con scarso successo economico.\nDopo aver fatto anche il paracadutista, intraprese la carriera di attore a partire dal 1951, col nome di Johnny Costello, dal cognome della madre. Nel 1958 spos\u00f2 l'attrice Wanda Ottoni, da cui ebbe un figlio, Christopher; i due si separarono nel 1970, ma non divorziarono mai. Ottenne due candidature al premio Oscar al miglior attore non protagonista, nel 1975 per il film \"Shampoo\" e nel 1978 per il film \"Il paradiso pu\u00f2 attendere\".\nMor\u00ec nel 2006, a 85 anni, per insufficienza cardiaca e renale e il suo corpo venne cremato.\nDoppiatori italiani.\nNelle versioni in italiano dei suoi film Jack Warden \u00e8 stato doppiato da:"}
{"id": "1484422", "revid": "1543377", "url": "https://it.wikipedia.org/wiki?curid=1484422", "title": "Bere\u0219ti-Meria", "text": "Bere\u0219ti-Meria \u00e8 un comune della Romania di 4.249 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 10 villaggi: Alde\u0219ti, Balinte\u0219ti, Bere\u0219ti-Meria, Onciu, Ple\u0219a, Prod\u0103ne\u0219ti, Puricani, S\u0103seni, Slivna, \u0218ipote."}
{"id": "1484423", "revid": "287204", "url": "https://it.wikipedia.org/wiki?curid=1484423", "title": "Beresti-Meria", "text": ""}
{"id": "1484424", "revid": "647919", "url": "https://it.wikipedia.org/wiki?curid=1484424", "title": "Beresti Meria", "text": ""}
{"id": "1484425", "revid": "767487", "url": "https://it.wikipedia.org/wiki?curid=1484425", "title": "Brani\u0219tea (Gala\u021bi)", "text": "Brani\u0219tea \u00e8 un comune della Romania di 4.125 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 4 villaggi: Brani\u0219tea, Lozova, Traian, Vasile Alecsandri."}
{"id": "1484426", "revid": "767487", "url": "https://it.wikipedia.org/wiki?curid=1484426", "title": "The Automatic", "text": "Gli Automatic sono un gruppo musicale pop punk britannico formato a Cowbridge, in Galles, ma residente a Cardiff.\nStoria.\nNel 1996, agli ultimi anni delle scuole medie, all'et\u00e0 di 13 anni, Rob Hawkins, James Frost, Iwan Griffiths e Alex Pennie, formano una band chiamata in origine \"The White Rabbit\". Quando entrer\u00e0 a far parte della band Paul Mullen, la band cambier\u00e0 il nome in quello attuale. Il gruppo firma un contratto con l'etichetta indipendente B-Unique Records e con la Epitaph Records.\nNel novembre del 2005 il gruppo rilascia il primo singolo ufficiale (gi\u00e0 registrato nel 2002) \"Recover\", che riesce a vendere solamente 1500 copie in vinile. Altri due singoli (\"Raoul\", \"Monster\") si susseguono tra di loro, e in Gran Bretagna riscuotono successo, gi\u00e0 prima dell'uscita del loro disco d'esordio.\nNel luglio del 2006 esce il loro attessissimo album d'esordio \"Not Accepted Anywhere,\" che scala le chart britanniche arrivando al 4\u00ba posto tra gli album pi\u00f9 venduti. In Italia il loro successo approder\u00e0 pi\u00f9 tardi: i singoli \"Recover\" e \"Monster\", usciranno nell'agosto del 2006, e il loro album a settembre. Mentre il loro successo si \u00e8 dilagato in buona parte dei paesi dell'Europa occidentale, negli Stati Uniti e in Canada, la band tiene una serie di concerti che li porta ad avere successo oltreoceano. Nel settembre del 2006, gli Automatic pubblicano il loro live EP \"Live At The 100 Club\", registrato al 100 Club di Londra. Alla fine dell'anno gli Automatic ricevono una serie di nomine al Pop Factory Award come miglior band giovanile, miglior performance, miglior artista britannico e artista dell'anno 2006.\nNel giugno del 2007, nella loro pagina di MySpace, la band ha annunciato di aver quasi terminato il loro secondo album, \"This Is a Fix\", uscito nel 2008. Intanto il loro tastierista Alex Pennie ha annunciato di dover lasciare la band."}
{"id": "1484430", "revid": "767487", "url": "https://it.wikipedia.org/wiki?curid=1484430", "title": "Br\u0103h\u0103\u0219e\u0219ti", "text": "Br\u0103h\u0103\u0219e\u0219ti \u00e8 un comune della Romania di 8.578 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 4 villaggi: Br\u0103h\u0103\u0219e\u0219ti, Corcioveni, Cosi\u021beni, Toflea."}
{"id": "1484431", "revid": "287204", "url": "https://it.wikipedia.org/wiki?curid=1484431", "title": "Brahasesti", "text": ""}
{"id": "1484433", "revid": "767487", "url": "https://it.wikipedia.org/wiki?curid=1484433", "title": "Buciumeni (Gala\u021bi)", "text": "Buciumeni \u00e8 un comune della Romania di 2.624 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 4 villaggi: Buciumeni, H\u0103n\u021be\u0219ti, Tecucelu Sec, Vizure\u0219ti."}
{"id": "1484434", "revid": "1699816", "url": "https://it.wikipedia.org/wiki?curid=1484434", "title": "Mojibake", "text": "In ambito informatico si indica con il termine il fenomeno della scorretta visualizzazione di caratteri quando il software non riesce a rendere correttamente il testo poich\u00e9 lo stesso usa una codifica sconosciuta.\nEtimologia.\nLa parola giapponese \u6587\u5b57\u5316\u3051 (\"mojibake\") \u00e8 composta da \u6587\u5b57 (\"moji\"), che significa \"lettera\", \"carattere\", e \u5316\u3051 (\"bake\"), dal verbo \u5316\u3051\u308b (\"bakeru\"), che significa \"apparire in disagio, prendere la forma di, per scegliere l'errore\". Letteralmente significa \"trasformazione dei caratteri\".\nCause.\nI mojibake sono causati dall'errato riconoscimento della codifica dei caratteri. Se un software non riconosce correttamente la codifica utilizzata, esso cercher\u00e0 erroneamente di decodificare i codici numerici dei caratteri usando una codifica diversa da quella usata dall'applicazione che ha codificato il testo. Prendendo come esempio la parola \"\u6587\u5b57\u5316\u3051\", codificata in UTF-8, verr\u00e0 incorrettamente codificata in \"\u00e6\u2013\u2021\u00e5\u2014\u00e5\u0152\u2013\u00e3\u0081\u2018\" in molti software Windows dove \u00e8 impostata la codifica Windows 1252.\nUn browser non riesce a distinguere una pagina codificata in EUC-JP da una in Shift-JIS, se il sistema di codificazione non \u00e8 direttamente esplicitato nel protocollo HTTP o nel codice HTML.\nSoluzioni al problema.\nLa difficolt\u00e0 di risoluzione al problema pu\u00f2 essere data dal software o dalle varie applicazioni che essa contiene. I programmi e i browser moderni dispongono di una vasta gamma di caratteri e di codifiche. Molti di questi programmi permettono di scegliere la codifica pi\u00f9 adatta, anche se l'utente pu\u00f2 trovare difficolt\u00e0 nel trovare e mantenere quella esatta."}
{"id": "1484435", "revid": "484362", "url": "https://it.wikipedia.org/wiki?curid=1484435", "title": "Michajlovsk (Territorio di Stavropol')", "text": "Michajlovsk (anche traslitterato come \"Mihajlovsk\", \"Mikhajlovsk\" o \"Mikhaylovsk\") \u00e8 una citt\u00e0 della Russia ciscaucasica (Territorio di Stavropol'), situata sulle sponde del fiume Ta\u0161la, 12 chilometri a nordest del capoluogo Stavropol'; \u00e8 il capoluogo amministrativo del \"rajon\" \u0160pakovskij.\nFondata nel 1784 per scopi militari, con il nome di \"Michajlovskoe\", divenne successivamente uno \"stanica\" cosacco; nel 1963 venne rinominata \"\u0160pakovskoe\", mentre al 1999 risale il nome attuale. Lo \"status\" di citt\u00e0 \u00e8 del 1998.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1484436", "revid": "80339", "url": "https://it.wikipedia.org/wiki?curid=1484436", "title": "Mihajlovsk", "text": ""}
{"id": "1484437", "revid": "80339", "url": "https://it.wikipedia.org/wiki?curid=1484437", "title": "Mikhajlovsk", "text": ""}
{"id": "1484438", "revid": "80339", "url": "https://it.wikipedia.org/wiki?curid=1484438", "title": "Mikhaylovsk", "text": ""}
{"id": "1484439", "revid": "1543377", "url": "https://it.wikipedia.org/wiki?curid=1484439", "title": "Cavadine\u0219ti", "text": "Cavadine\u0219ti \u00e8 un comune della Romania di 3.131 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 4 villaggi: Cavadine\u0219ti, Com\u0103ne\u0219ti, G\u0103ne\u0219ti, V\u0103deni."}
{"id": "1484440", "revid": "287204", "url": "https://it.wikipedia.org/wiki?curid=1484440", "title": "Cavadinesti", "text": ""}
{"id": "1484443", "revid": "1543377", "url": "https://it.wikipedia.org/wiki?curid=1484443", "title": "Cer\u021be\u0219ti", "text": "Cer\u021be\u0219ti \u00e8 un comune della Romania di 2.443 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 3 villaggi: C\u00e2rlom\u0103ne\u0219ti, Cer\u021be\u0219ti, Cotoroaia."}
{"id": "1484444", "revid": "287204", "url": "https://it.wikipedia.org/wiki?curid=1484444", "title": "Certesti", "text": ""}
{"id": "1484447", "revid": "1543377", "url": "https://it.wikipedia.org/wiki?curid=1484447", "title": "Corni (Gala\u021bi)", "text": "Corni \u00e8 un comune della Romania di 2.366 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 3 villaggi: Corni, M\u0103ci\u0219eni, Urle\u0219ti."}
{"id": "1484449", "revid": "1543377", "url": "https://it.wikipedia.org/wiki?curid=1484449", "title": "Corod", "text": "Corod \u00e8 un comune della Romania di 7.648 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 4 villaggi: Bl\u00e2nzi, Br\u0103tule\u0219ti, C\u0103r\u0103pce\u0219ti, Corod."}
{"id": "1484451", "revid": "28406", "url": "https://it.wikipedia.org/wiki?curid=1484451", "title": "Trapezuntino", "text": ""}
{"id": "1484452", "revid": "1543377", "url": "https://it.wikipedia.org/wiki?curid=1484452", "title": "Cosme\u0219ti (Gala\u021bi)", "text": "Cosme\u0219ti \u00e8 un comune della Romania di 6.731 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 6 villaggi: B\u0103lt\u0103re\u021bi, Cosme\u0219ti, Cosme\u0219tii-Vale, Furcenii Noi, Furcenii Vechi, Satu Nou."}
{"id": "1484454", "revid": "1543377", "url": "https://it.wikipedia.org/wiki?curid=1484454", "title": "Contea di Richland (Montana)", "text": "La contea di Richland (in inglese Richland County) \u00e8 una contea del Montana, negli Stati Uniti. Il suo capoluogo amministrativo \u00e8 Sidney.\nStoria.\nLa contea fu creata il 27 maggio 1914 dalla contea di Dawson.\nGeografia fisica.\nLa contea di Richland ha un'area di 5.447 km\u00b2 di cui lo 0,90% \u00e8 coperto d'acqua. Confina con le seguenti contee:"}
{"id": "1484455", "revid": "123393031", "url": "https://it.wikipedia.org/wiki?curid=1484455", "title": "Teresa Iaccarino", "text": "Biografia.\n\u00c8 stata il volto simbolo di Telecapri e Retecapri e, successivamente anche di Telecapri News; ha cominciato a Telecapri sin dall'inizio, nel 1977, in veste di annunciatrice, e ha condotto anche vari programmi e giochi a quiz tra i quali: \"Quasi Rete - Allo stadio con Telecapri\", \"La clessidra - tempo televisivo\", \"Il comune pi\u00f9 veloce del sud\", \"Drin Drin\", \"Ospiti in casa mia\", \"Buongiorno Cara Italia\" ottenendo da subito una notevole popolarit\u00e0: dal 1980 alla fine del 1985 ha anche condotto i programmi cult per ragazzi \"Cinque punto zero\" e \"Sveglia ragazzi\" con il pupazzo Uffi. \nDal 1990, con la nascita di TCN (Telecapri News), \u00e8 diventata anche giornalista e si \u00e8 occupata prevalentemente di programmi di informazione e di intrattenimento di successo; ha condotto per molti anni anche il telegiornale dell'emittente nazionale ReteCapri. Ha presentato i \"Grandi eventi di Telecapri\" e ha condotto per molti anni il rotocalco \"7 in cronaca\" e la trasmissione \"Diritto di cronaca\" in onda sia su Telecapri che su Telecapri News. Tra i \"Grandi Eventi di Telecapri\", anche il capodanno da Piazza Plebiscito a Napoli (che Telecapri trasmette dal 2006) dove si sono esibiti personaggi come Renzo Arbore, Massimo Ranieri e Tullio De Piscopo, e \"Il Miracolo di San Gennaro\" trasmesso in diretta ogni anno il 19 settembre. Sul canale nazionale \"Capri Gourmet\" (LCN 55) ha condotto la trasmissione \"In cucina con Renatino\".\nNel giugno 2015 ha un grave incidente con fratture varie per tutto il corpo, che la costringer\u00e0 a una riabilitazione fisica della durata di circa sei mesi, e poi a rinunciare alla professione di giornalista. Lascer\u00e0 pertanto la redazione di Telecapri e si ritirer\u00e0 a vita privata, dedicandosi principalmente al giardinaggio.\n\u00c8 scomparsa a causa di un male incurabile, il 29 dicembre 2020 all'et\u00e0 di 61 anni."}
{"id": "1484458", "revid": "1776051", "url": "https://it.wikipedia.org/wiki?curid=1484458", "title": "Costache Negri (Gala\u021bi)", "text": "Costache Negri \u00e8 un comune della Romania di 2.658 abitanti, ubicato nel distretto di Gala\u021bi, nella regione storica della Moldavia.\nLa citt\u00e0 prende il nome da Costache Negri (Ia\u0219i, 14 maggio 1812 \u2013 T\u00e2rgu Ocna, 28 settembre 1876) un politico, patriota e scrittore romeno."}
{"id": "1484460", "revid": "180972", "url": "https://it.wikipedia.org/wiki?curid=1484460", "title": "Pierre de J\u00e9lyot", "text": ""}
{"id": "1484465", "revid": "28406", "url": "https://it.wikipedia.org/wiki?curid=1484465", "title": "Imperatrice di Trebisonda", "text": ""}
{"id": "1484467", "revid": "599013", "url": "https://it.wikipedia.org/wiki?curid=1484467", "title": "Rugby Club Steaua Bucure\u0219ti", "text": "Il Rugby Club Steaua Bucure\u0219ti \u00e8 la sezione rugbistica del Clubul Sportiv al Armatei Steaua Bucure\u0219ti (Club sportivo dell'Esercito), societ\u00e0 polisportiva rumena.\nIstituito nel 1948, ha partecipato da allora al campionato nazionale rumeno, che ha vinto 25 volte, e ha fornito svariati giocatori alla Nazionale della , tra i pi\u00f9 importanti dei quali figura Alex Penciu.\nDisputa i suoi incontri interni allo stadio Ghencea II, nel complesso sportivo dell'omonimo quartiere di Bucarest dove sorge anche l'impianto dove gioca la pi\u00f9 nota sezione calcistica del club.\nI suoi colori sociali, come quelli di tutto il resto delle squadre della polisportiva, sono il blu e il rosso.\nStoria.\nLa polisportiva Steaua, nata per iniziativa del Ministero della Difesa rumeno, nacque nel 1947 come gruppo sportivo dell'Esercito.\nNel 1948, per iniziativa di alcuni atleti come Nicolae Ghiondea, M\u0103rg\u0103rit Bl\u0103gescu e Petre Cosm\u0103nescu, nacque la sezione rugbistica della polisportiva, guidata in campo da Gheorge Sfetescu, che fu il primo tecnico della squadra.\nGi\u00e0 al termine del primo campionato nazionale di rugby cui lo Steaua si iscrisse la squadra si laure\u00f2 campione di Romania e, un anno pi\u00f9 tardi, si aggiudic\u00f2 anche la Coppa nazionale; nel 1953 giunse la prima accoppiata campionato-Coppa.\nNegli anni sessanta e settanta lo Steaua forn\u00ec molti elementi alla Nazionale romena che vinse diverse edizioni di Coppa Europa.\nA partire dagli anni settanta la squadra si \u00e8 sempre mantenuta ai vertici della classifica, conquistando 15 titoli fino a fine secolo e, successivamente, altri quattro fino al 2006, l'anno della sua pi\u00f9 recente affermazione, per un totale di 25 campionati rumeni; anche dopo l'avvento del professionismo lo Steaua ha fornito giocatori di rilievo alla Nazionale affermatasi in quattro edizioni del rinnovato campionato europeo e qualificatasi in diverse edizioni della Coppa del Mondo.\nStadio.\nL'impianto di gioco dello Steaua Rugby \u00e8 il Ghencea II, ubicato all'interno del complesso sportivo omonimo, in cui si trova anche lo Stadio Ghencea, utilizzato dalla squadra di calcio della polisportiva.\nIl Ghencea II \u00e8 capace di circa 3.000 posti e ha una tribuna coperta, nonch\u00e9 un annesso \"pub\" per i terzi tempi.\nTale stadio \u00e8 anche utilizzato per incontri internazionali, avendo spesso ospitato la Nazionale romena."}
{"id": "1484468", "revid": "123205802", "url": "https://it.wikipedia.org/wiki?curid=1484468", "title": "Bucure\u0219ti Rugby", "text": "Il Bucure\u0219ti Rugby (, ) \u00e8 stata una selezione di rugby fondata nel 2004, rappresentante dapprima la citt\u00e0 di Bucarest e poi i migliori giocatori del massimo campionato rumeno di rugby. Dalla sua fondazione ha partecipato all'European Shield 2004-05 e poi dalla stagione successiva all'European Challenge Cup fino al 2015 quando la formazione che avrebbe partecipato alle coppe europee sarebbe stata quella vincitrice del campionato rumeno.\nGiocava le sue partite allo Stadio Steaua e dal 2008 allo Stadio Nazionale di Rugby a Bucarest.\nDal 2013 a guidare la squadra \u00e8 stato il gallese Lynn Howells.\nStoria.\nPer volont\u00e0 della federazione rumena di poter partecipare ad una competizione europea per club, nel 2004 venne creata una selezione federale, il suo obiettivo era quello di far crescere i giocatori gi\u00e0 in orbita nazionale e servire da trampolino per la convocazione. Come sede fu scelta Bucarest.\nIl debutto avvenne nel 2004 durante l'European Shield 2004-05. La vittoria di fronte agli italiani del Leonessa allo Stadio Ghencea non bast\u00f2 per superare il turno poich\u00e9 nella gara di ritorno in Italia si imposero i bresciani.\nDal 2005 fino al 2015 la franchigia rumena partecip\u00f2 all'European Challenge Cup ma senza mai superare la fase a gironi."}
{"id": "1484469", "revid": "1776051", "url": "https://it.wikipedia.org/wiki?curid=1484469", "title": "Cuca (Gala\u021bi)", "text": "Cuca \u00e8 un comune della Romania di 2.466 abitanti, ubicato nel distretto di Gala\u021bi, nella regione storica della Moldavia."}
{"id": "1484471", "revid": "71433", "url": "https://it.wikipedia.org/wiki?curid=1484471", "title": "The Feast of Love", "text": ""}
{"id": "1484472", "revid": "1543377", "url": "https://it.wikipedia.org/wiki?curid=1484472", "title": "Cudalbi", "text": "Cudalbi \u00e8 un comune della Romania di 7.966 abitanti, ubicato nel distretto di Gala\u021bi, nella regione storica della Moldavia."}
{"id": "1484476", "revid": "83531", "url": "https://it.wikipedia.org/wiki?curid=1484476", "title": "Vincenzo Malacarne", "text": "Biografia.\nFiglio di Giuseppe Malacarne, medico chirurgo in servizio del Regno di Sardegna, sua madre, Angela Fortunata Garretti, nacque a Saluzzo, nel cuneese, da una notabile famiglia. Nel 1762 entr\u00f2 nel \"Collegio Reale delle Provincie di Torino\", dove fu allievo di Olivieri da Rivalta. Allievo poi di Ambrogio Bertrandi, studi\u00f2 chirurgia a Torino, continuando tuttavia ad approfondire gli studi umanistici essendo un grande appassionato di letteratura e di poesia.\nDal 1769 fu \"ripetitore di notomia e d'istituzioni chirurgiche\" presso l'Universit\u00e0 di Torino e nel 1775 fu nominato professore di anatomia ad Acqui Terme, occupandosi anche degli stabilimenti termali (durante i suoi studi volse i suoi interessi anche agli effetti terapeutici delle acque termali). Nel 1783 fu designato chirurgo maggiore a Torino. In questi periodo si svilupparono i suoi studi sul cervelletto. Nel 1783 Vittorio Amedeo III lo nomin\u00f2 chirurgo della citt\u00e0.\nNel 1789 ebbe la prima cattedra di clinica chirurgica a Pavia e nel 1794 si trasfer\u00ec a Padova dove esercit\u00f2 la professione per oltre 20 anni fino alla morte nel 1816.\nIl figlio Vincenzo Gaetano Malacarne, a sua volta medico e professore di Ostetricia presso l'Universit\u00e0 di Padova, ne narr\u00f2 la vita e le scoperte scientifiche nell'opera \"Memorie storiche intorno alla vita ed alle opere di Michele Vincenzo Giacinto Malacarne da Saluzzo, anatomico e chirurgo\", pubblicata a Padova nel 1819.\nAttivit\u00e0 scientifica.\nMolto importanti furono i suoi studi sul sistema nervoso centrale e periferico. Si occup\u00f2 di studi di neuroanatomia, in particolare sulla conformazione del cervelletto, e le sue ricerche furono fondamentali per i successivi studi di Johann Christian Reil e Luigi Rolando.\nAttivit\u00e0 letteraria.\nTra le sue opere occorre anche annoverare un poema in tre libri dal titolo \"Della rabbia\" del 1765, che dedic\u00f2 ad Ambrogio Bertrandi e nella quale l'autore si dilunga in una lunga descrizione dell'encefalite. Il poema si ispira in maniera molto evidente al poema di Camillo Brunori \"Il medico poeta\", del 1726.\nSi occup\u00f2 anche di storia della medicina avendo scritto \"Delle opere dei medici e dei chirurghi che fiorivano negli Stati della Casa di Savoia\" (1786)."}
{"id": "1484480", "revid": "1776051", "url": "https://it.wikipedia.org/wiki?curid=1484480", "title": "Cuza Vod\u0103 (Gala\u021bi)", "text": "Cuza Vod\u0103 \u00e8 un comune della Romania di 3.225 abitanti, ubicato nel distretto di Gala\u021bi, nella regione storica della Moldavia."}
{"id": "1484482", "revid": "287204", "url": "https://it.wikipedia.org/wiki?curid=1484482", "title": "Bucuresti", "text": ""}
{"id": "1484484", "revid": "287204", "url": "https://it.wikipedia.org/wiki?curid=1484484", "title": "Extended Unix Code", "text": "LExtended Unix Code \u00e8 un sistema multibyte di codifica di caratteri usato soprattutto per il giapponese, il cinese ed il coreano. La struttura dell'Extended Unix Code \u00e8 basata sullo standard ISO-2022.\nQuesto tipo di codifica si suddivide in:"}
{"id": "1484485", "revid": "1543377", "url": "https://it.wikipedia.org/wiki?curid=1484485", "title": "Dr\u0103g\u0103ne\u0219ti (Gala\u021bi)", "text": "Dr\u0103g\u0103ne\u0219ti \u00e8 un comune della Romania di 6.046 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: Dr\u0103g\u0103ne\u0219ti e Malu Alb."}
{"id": "1484487", "revid": "1543377", "url": "https://it.wikipedia.org/wiki?curid=1484487", "title": "Dr\u0103gu\u0219eni (Gala\u021bi)", "text": "Dr\u0103gu\u0219eni \u00e8 un comune della Romania di 5.680 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 7 villaggi: Adam, C\u0103uie\u0219ti, Dr\u0103gu\u0219eni, Fundeanu, Ghinghe\u0219ti, Nicopole, \u0218tie\u021be\u0219ti."}
{"id": "1484492", "revid": "1982", "url": "https://it.wikipedia.org/wiki?curid=1484492", "title": "Christophe Louis L\u00e9on Juchault de Lamorici\u00e8re", "text": "Biografia.\nDiscendente da un'antica famiglia bretone \"fedele ai vecchi ricordi e alle antiche virt\u00f9\", comp\u00ec gli studi nella sua citt\u00e0 natale; fu ammesso al Politecnico; entr\u00f2 nella scuola militare di Metz, da cui usc\u00ec come luogotenente in seconda nel Reggimento del Genio il 31 gennaio 1829.\nNel 1830 fu nominato capitano degli Zuavi e nello stesso anno partecip\u00f2 alla spedizione d'Algeria. Fu nominato colonnello degli zuavi nel 1837 e nel 1843 generale di divisione.\nA partire dal 1846 fu protagonista di una rapida ascesa politica che lo port\u00f2 a diventare Ministro della guerra e vicepresidente dell'Assemblea legislativa nel 1848. Nel luglio 1849 comp\u00ec una missione in qualit\u00e0 di ambasciatore straordinario presso lo zar di Russia. Fu arrestato il 2 dicembre 1851 in quanto oppositore del colpo di Stato di Luigi-Napoleone Bonaparte. Costretto all'esilio, vi rimase per 5 anni, prevalentemente in Belgio.\nNel 1860 si mise a disposizione dell'esercito pontificio con l'obiettivo di respingere l'invasione delle Marche e dell'Umbria da parte dell'esercito sabaudo, ma fu sconfitto nella famosa battaglia di Castelfidardo. Su richiesta di monsignor de M\u00e9rode organizz\u00f2 comunque il corpo degli Zuavi pontifici. Lamorici\u00e8re rientr\u00f2 quindi in Francia per finire i suoi giorni nel suo castello di Prouzel.\nPer ringraziarlo dei suoi servizi, papa Pio IX fece erigere per lui un cenotafio nella cattedrale di Nantes, inaugurato nel 1879, mentre la citt\u00e0 di Costantina gli dedic\u00f2 un monumento inaugurato nel 1909, ma che sar\u00e0 portato in Francia alla fine della guerra d'Algeria e posto a Saint-Philbert-de-Grand-Lieu, la citt\u00e0 di origine della sua famiglia."}
{"id": "1484494", "revid": "1543377", "url": "https://it.wikipedia.org/wiki?curid=1484494", "title": "F\u00e2r\u021b\u0103ne\u0219ti", "text": "F\u00e2r\u021b\u0103ne\u0219ti \u00e8 un comune della Romania di 5.276 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: F\u00e2r\u021b\u0103ne\u0219ti e Viile."}
{"id": "1484496", "revid": "287204", "url": "https://it.wikipedia.org/wiki?curid=1484496", "title": "Fartanesti", "text": ""}
{"id": "1484497", "revid": "2056951", "url": "https://it.wikipedia.org/wiki?curid=1484497", "title": "Beneficio di escussione", "text": "Il beneficio di escussione, secondo la legge italiana, indica un istituto giuridico di diritto privato mediante il quale il debitore che non sia unico obbligato a eseguire una determinata prestazione, pretende che il creditore, prima di agire esecutivamente nei suoi confronti, rivolga la propria pretesa verso un altro debitore.\nEsso era gi\u00e0 contemplato dal diritto romano.\nCaratteristiche.\nIl beneficio di escussione si articola diversamente in relazione ai vari tipi di societ\u00e0 di persone, con differenze di carattere sia processuale sia sostanziale.\nIn virt\u00f9 di tale diritto il socio di una societ\u00e0 di persone, che sia una SS, una S.n.c. o una S.a.s., richiesto del pagamento dei debiti sociali, pu\u00f2 domandare (anche se la societ\u00e0 \u00e8 in liquidazione) la preventiva escussione del patrimonio sociale, indicando ai creditori della societ\u00e0 i beni sui quali possono agevolmente soddisfarsi.\nNelle societ\u00e0 di persone la responsabilit\u00e0 dei soci, pur essendo solidale e illimitata, ha carattere sussidiario: risponde delle obbligazioni assunte innanzi tutto la societ\u00e0 con il proprio patrimonio.\nInfatti, mentre nella societ\u00e0 semplice opera in via d'eccezione, ovvero il creditore sociale pu\u00f2 agire direttamente e immediatamente nei confronti del socio. Lo stesso principio si applica alle societ\u00e0 irregolari, non iscritte presso il registro delle imprese, mentre nella societ\u00e0 in nome collettivo e nella societ\u00e0 in accomandita semplice opera in via principale, quindi il creditore della societ\u00e0 non pu\u00f2 aggredire il patrimonio del singolo socio se non a condizione di avere preventivamente e inutilmente escusso il patrimonio della societ\u00e0, dimostrando la sua incapienza.\nEsempi.\nUn esempio importante riguarda le societ\u00e0 prive di personalit\u00e0 giuridica (cosiddette societ\u00e0 di persone). Il debitore pu\u00f2 chiedere al creditore di rivolgersi prima alla societ\u00e0, e solo se il patrimonio di quest'ultima \u00e8 insufficiente, di rivolgersi al socio-debitore stesso."}
{"id": "1484501", "revid": "729019", "url": "https://it.wikipedia.org/wiki?curid=1484501", "title": "U.S. Route 425", "text": "La U.S. Route 425 \u00e8 una strada statunitense a carattere nazionale che va da nord a sud, commissionata nel 1989. Il numero della strada \u00e8 una violazione dello schema di numerazione dell'AASHTO, poich\u00e9 fu costruita accanto alla U.S. Route 25.\nIl termine settentrionale del percorso \u00e8 a Pine Bluff (Arkansas), all'interscambio con l'interstatale 530, la U.S. Route 63, la U.S. Route 65 e la U.S. Route 79. Fino al 2005 il suo termine meridionale era a Bastrop (Louisiana), all'intersezione con la U.S. Route 165. Nel 2005 fu esteso fino a Natchez (Mississippi), all'intersezione con la U.S. Route 61."}
{"id": "1484506", "revid": "73125", "url": "https://it.wikipedia.org/wiki?curid=1484506", "title": "Lord Rayleigh", "text": ""}
{"id": "1484507", "revid": "327773", "url": "https://it.wikipedia.org/wiki?curid=1484507", "title": "On'yomi", "text": "La lettura on o di un kanji, \u00e8 quella derivata storicamente dal cinese. Essa coesiste con la lettura \"kun\" o \"Kun'yomi\", la lettura d'origine giapponese attribuita al kanji al momento della sua importazione in Giappone da parte dei coreani.\nDescrizione.\nSe la lettura kun \u00e8 usata di norma per un kanji che si presenta a s\u00e9 stante o seguito da okurigana (e cio\u00e8 dall'hiragana che indica la morfologia giapponese), la lettura \"on\" \u00e8 pi\u00f9 spesso utilizzata per leggere il kanji quando questo forma parole composte da due o pi\u00f9 kanji. Questa lettura pu\u00f2 essere quindi paragonata alle radici greco-latine delle lingue occidentali. Per esempio, il kanji \u65c5 vuol dire \"viaggio\". La pronuncia \"kun\" (\"kun'yomi\") \u00e8 \"tabi\", mentre la lettura \"on\", utilizzata appunto quando il kanji \u00e8 accompagnato da altri ideogrammi, \u00e8 \"ryo\". Dunque un albergo giapponese, cio\u00e8 un \"edificio\" \u9928 (yakata) dove ci si ferma quando si \u00e8 in \"viaggio\" \u65c5 (tabi), \u00e8 detto \u65c5\u9928 \"ryokan\". Queste parole formano quello che in giapponese si chiama \"lessico sino-giapponese\" ed \u00e8 analogo a quello sino-coreano e sino-vietnamita. Queste tre lingue, dette \"sino-xeniche\", hanno adottato nel passato i sinogrammi. I kanji possono avere pi\u00f9 letture \"on\" in quanto gli stessi caratteri furono importati dalla Cina e adattati alla pronuncia giapponese in epoche diverse (e da diverse aree geografiche), in cui dunque la pronuncia era mutata. Ad esempio, il kanji \u751f pu\u00f2 essere letto, tra gli altri modi, sia \"sei\" sia \"sh\u014d\", a seconda dei vocaboli in cui si trova. Dunque un kanji pu\u00f2 avere da zero a 4 pronunce on. I kanji approdarono in Giappone grazie ai coreani durante il Regno di Baekje.\nAd ogni modo, i kanji sono piuttosto vicini a una variet\u00e0 arcaica di cinese detta \"Primo Cinese Medio\", che a differenza del cinese moderno standard (Putonghua) possedeva tre stop consonantici senza rilascio udibile di suono, *-p, *-t e *-k. Oltre che le due code nasali ritenute in cinese moderno, -n e -ng, possedeva una terza codina nasale finale, *-m. Queste caratteristiche e molte altre ancora sono state ricostruite dallo studio dei dizionari di rima prodotti a partire dal periodo Tang (e.g. il Qieyun e il Guangyun) e dallo studio delle altre lingue sino-xeniche (pronuncia hanja in coreano e pronuncia Han tu' in vietnamita registrate in dizionari moderni e ottocenteschi) e anche dallo studio dei dialetti cinesi: alcuni di essi infatti sono conservativi al punto tale da ritenere i tre stop, la *-m, il suono *-ng a inizio sillaba e delle consonanti che non hanno subito la palatalizzazione nel passaggio da Mandarino basato sulla variet\u00e0 di Nanchino al Mandarino basato sulla variet\u00e0 del dialetto di Pechino, passaggio avvenuto durante il periodo di splendore della Dinastia Qing. Per esempio, in cinese moderno consonanti palatali come /d\u0361\u0291/- derivano da consonanti velari seguite da semivocale, come ad esempio */kj/-. L'affiancamento della pronuncia on alla pronuncia sino-coreana (ritiene gli stop e la *-m), sino-vietnamita (idem), ai dialetti conservativi cinesi (idem) e alle ricostruzioni del Primo Cinese Medio aiuta a capire meglio da dove deriva la pronuncia on, siccome a volte \u00e8 molto diversa da quella in Putonghua (che, per esempio, ha perso gli stop a fine sillaba). Tra i dialetti pi\u00f9 conservativi si contano il cantonese (famiglia Yue, di cui \u00e8 stato ricostruito il Proto-Yue), lo shanghainese (famiglia Wu \u5434) e i Minnan (e.g. Amoy hokkien, hokkien taiwanese, Chaozhou/Teochew, Shantou/Swatou, Quanzhou, Zhangzhou; del Minnan, \u00e8 stato ricostruito il Proto-Min). Una delle ricostruzioni pi\u00f9 influenti di Primo Cinese Medio \u00e8 quella del Guangyun effettuata da Baxter, 2011. Il Guangyun \u00e8 l'espansione del Qieyun e quest'ultimo contiene una pronuncia confezionata ad hoc per leggere e comporre le poesie, frutto di un compromesso tra le variet\u00e0 del nord e del sud. A queste comparazioni si affianca lo studio dell'adattamento al sistema fonetico del giapponese, che a sua volta \u00e8 evoluto nel corso della storia. Le pronunce arcaiche sono attestate in dizionari antichi, corredati con katakana e/o hiragana (nati dalla semplificazione di alcuni sinogrammi), e in delle grammatiche e dizionari scritti dai missionari gesuiti (e.g. l'Arte della Lingoa de Iapam, 1604-1608).\nI quattro gruppi.\nLe letture on sono normalmente classificate in quattro gruppi:\nLa pronuncia on pi\u00f9 comune \u00e8 la kan-on. Le letture go-on sono particolarmente comuni nella terminologia buddhista (es. \"gokuraku\" \u6975\u697d \"paradiso\"), nonch\u00e9 per alcuni dei kanji importati in tempi pi\u00f9 antichi, come quelli dei numeri. Le letture t\u014d-on si incontrano in parole \"pi\u00f9 recenti\", come \"isu\" \u6905\u5b50 \"sedia\", \"futon\" \u5e03\u56e3 e \"andon\" \u884c\u706f, un tipo di lanterna giapponese di carta. L'on'yomi pu\u00f2 non essere presente se il kanji \u00e8 nato in Giappone, cio\u00e8 se \u00e8 un \u56fd\u5b57 \"kokuji\", carattere nazionale, (ci\u00f2 non \u00e8 vero per tutti i \"kokuji\" poich\u00e9 ad alcuni \u00e8 stata attribuita una lettura on, come al verbo \"lavorare\", \u50cd\u304f \"hataraku\", il cui kanji \u50cd ha anche l'on'yomi \"d\u014d\")."}
{"id": "1484508", "revid": "73125", "url": "https://it.wikipedia.org/wiki?curid=1484508", "title": "John William Strutt", "text": ""}
{"id": "1484511", "revid": "842", "url": "https://it.wikipedia.org/wiki?curid=1484511", "title": "Valve Software", "text": ""}
{"id": "1484512", "revid": "124924545", "url": "https://it.wikipedia.org/wiki?curid=1484512", "title": "Mega Comneno", "text": "Mega Comneno o Megas Comnenus era il titolo imperiale degli imperatori di Trebisonda, che regnavano nell'impero di Trebisonda.\nContesto storico.\nL'impero di Trebisonda fu fondato nel 1204, dopo la presa di Costantinopoli, per mano dei crociati. Approfittando della confusione, Alessio I Comneno e suo fratello, Davide I Comneno, con l'aiuto del regno di Georgia invasero l'antica regione romana del Ponto, da poco nelle mani dei turchi selgiuchidi e gliela strapparono, arrivando a conquistare la striscia di terra fino a Sinope. Questo territorio era protetto dalle montagne, quindi facilmente difendibile. Trebisonda fu scelta come capitale di questo impero, da cui prese nome, e l'imperatore Alessio I si diede il titolo di Mega Comneno, titolo che dur\u00f2 fino alla fine dell'impero di Trebisonda, nel 1461, con Davide II Comneno. Alessio I si autodichiar\u00f2 successore dell'impero bizantino, visto che Costantinopoli era caduta, e visto che suo nonno era l'imperatore Andronico I Comneno."}
{"id": "1484515", "revid": "2455", "url": "https://it.wikipedia.org/wiki?curid=1484515", "title": "Quartodecimanismo", "text": ""}
{"id": "1484517", "revid": "110157", "url": "https://it.wikipedia.org/wiki?curid=1484517", "title": "Microregione di Iguatu", "text": "Iguatu \u00e8 una microregione dello Stato del Cear\u00e1 in Brasile, appartenente alla mesoregione di Centro-Sul Cearense.\nComuni.\nComprende 5 municipi:"}
{"id": "1484519", "revid": "599013", "url": "https://it.wikipedia.org/wiki?curid=1484519", "title": "Diego Capel", "text": "Caratteristiche tecniche.\nEsterno sinistro di centrocampo o ala sinistra, mancino naturale, \u00e8 in possesso di una buona tecnica e rapidit\u00e0, sfrutta notevolmente la sua velocit\u00e0 per andare sul fondo e mettere in mezzo i cross, abile anche nel saltare l'uomo e tentare la conclusione. Ha una grandissima accelerazione nei primi metri.\nCarriera.\nClub.\nHa iniziato la propria carriera nel 2000 quando, a 12 anni, viene preso nella cantera del Barcellona che lascia dopo pochi mesi. Nel 2004, dopo aver disputato alcune stagioni nelle squadre locali di Almer\u00eda, passa nelle giovanili del Siviglia. Successivamente approda in prima squadra e nel corso degli anni diventa titolare inamovibile. Viene spesso paragonato a Jos\u00e9 Antonio Reyes, paragone che Capel apprezza, in quanto Reyes \u00e8 sempre stato un suo idolo. \u00c8 nel giro della nazionale maggiore, dopo aver fatto parte delle varie selezioni minori. Ha giocato anche il Campionato mondiale di calcio Under-20, con la nazionale under-20.\nIl 22 luglio 2011 si trasferisce allo Sporting Lisbona per 3,5 milioni di euro, firma un contratto che lo legher\u00e0 per quattro anni. Al marzo 2014 la sua clausola rescissoria \u00e8 fissata a 30 milioni di euro. Complessivamente con la squadra portoghese colleziona 143 presenze e 16 gol.\nIl 18 agosto 2015 viene acquistato dal Genoa per 1,3 milioni di euro e una percentuale sulla eventuale futura vendita. Si lega ai rossobl\u00f9 firmando un contratto di due anni con opzione per un rinnovo biennale. Esordisce in Serie A il 23 agosto 2015 in occasione della sconfitta esterna contro il Palermo, subentrando nella ripresa a Darko Lazovi\u0107, ma venendo a sua volta sostituito dopo un quarto d'ora da Panagi\u014dt\u012bs Tachtsid\u012bs.\nTerminata la stagione genoana, viene ingaggiato dalla compagine belga dell', con la quale conquista da comprimario (colleziona infatti solo 14 presenze in campionato, siglando una rete) il titolo in campionato. Al termine della stagione, sceglie di non rinnovare il contratto con la societ\u00e0, rimanendo svincolato.\nTorna all'attivit\u00e0 agonistica dopo una stagione di pausa nel 2018, accettando l'offerta dell'Extremadura, club di Seconda Divisione e siglando un contratto biennale. Dopo 14 presenze in campionato lascia tuttavia il club spagnolo, restando senza squadra.\nNel gennaio 2020 sigla un accordo con la societ\u00e0 maltese del fino a fine stagione, con un'opzione di rinnovo per l'anno successivo.\nNazionale.\nHa militato nelle selezioni spagnole giovanili prendendo parte all'europeo con l'Under-19, e anche con l'Under-21 spagnola con il quale ha partecipato a 2 europei, Europeo e Europeo di categoria.\nDebutta in Nazionale maggiore il 20 agosto 2008 in amichevole contro la Danimarca.\nStatistiche.\nPresenze e reti nei club.\n\"Statistiche aggiornate all'8 marzo 2020.\""}
{"id": "1484521", "revid": "287204", "url": "https://it.wikipedia.org/wiki?curid=1484521", "title": "Barreira", "text": "Barreira \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di Chorozinho."}
{"id": "1484526", "revid": "287204", "url": "https://it.wikipedia.org/wiki?curid=1484526", "title": "Barro (Brasile)", "text": "Barro \u00e8 un comune del Brasile nello Stato del Cear\u00e1, parte della mesoregione del Sul Cearense e della microregione di Barro."}
{"id": "1484529", "revid": "287204", "url": "https://it.wikipedia.org/wiki?curid=1484529", "title": "Barroquinha", "text": "Barroquinha \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Litoral de Camocim e Acara\u00fa."}
{"id": "1484531", "revid": "256896", "url": "https://it.wikipedia.org/wiki?curid=1484531", "title": "Abbazia di sant'Egidio", "text": ""}
{"id": "1484532", "revid": "256896", "url": "https://it.wikipedia.org/wiki?curid=1484532", "title": "Abbazia di Sant'Egidio", "text": ""}
{"id": "1484533", "revid": "2185439", "url": "https://it.wikipedia.org/wiki?curid=1484533", "title": "Baturit\u00e9", "text": "Baturit\u00e9 \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di Baturit\u00e9."}
{"id": "1484534", "revid": "287204", "url": "https://it.wikipedia.org/wiki?curid=1484534", "title": "Bela Cruz", "text": "Bela Cruz \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Litoral de Camocim e Acara\u00fa."}
{"id": "1484535", "revid": "74801", "url": "https://it.wikipedia.org/wiki?curid=1484535", "title": "Contea di Silver Bow", "text": "La contea di Silver Bow (in inglese Silver Bow County) \u00e8 una contea del Montana, negli Stati Uniti. Il suo capoluogo amministrativo \u00e8 Butte.\nStoria.\nLa contea fu creata nel 1881 e deve il proprio nome all'omonimo fiume che l'attraversa. Quest'ultimo venne nominato cos\u00ec (\"Silver Bow = Arco argentato\") nel 1864 quando due cercatori d'oro videro nelle acque il riflesso del sole tra alcune nuvole. Un'altra versione invece vede il nome derivare dalla forma della contea e dal fatto che presso i propri confini vi sia presenza d'argento.\nGeografia fisica.\nLa contea di Silver Bow ha un'area di di cui lo 0,09% \u00e8 coperto d'acqua. Confina con le seguenti contee:"}
{"id": "1484536", "revid": "110157", "url": "https://it.wikipedia.org/wiki?curid=1484536", "title": "Boa Viagem", "text": "Boa Viagem \u00e8 un comune del Brasile nello Stato del Cear\u00e1, parte della mesoregione di Sert\u00f5es Cearenses e della microregione di Sert\u00e3o de Quixeramobim."}
{"id": "1484537", "revid": "767487", "url": "https://it.wikipedia.org/wiki?curid=1484537", "title": "D\u00e9tente", "text": "I D\u00e9tente sono una band thrash metal statunitense, nata nel 1984 a Los Angeles fondata dalla cantante Dawn Crosby.\nStoria del gruppo.\nOrigini e primi demo.\nSe Dawn Crosby fece parte della scena musicale gi\u00e0 sul finire degli anni '70, militando in diverse band tra Los Angeles e San Diego, e nel 1983, durante la sua breve permanenza a Londra con i First Attack ed alcune band di punk rock tutte al femminile. Fu poi solo nel 1984 che, assieme a Dennis Butler, fond\u00f2 i D\u00e9tente reclutando i chitarristi Caleb Quinn e Ross Robinson, ed il bassista Steve Hochheiser che completarono la formazione originaria. Nello stesso anno i D\u00e9tente pubblicarono il primo demo dal titolo \"First demo\" che conteneva gi\u00e0 \"Shattered Illusions\" e \"Vultures in the Sky\", per vedere di li a poco i primi problemi ed il temporaneo scioglimento della band. La band, fatto abbastanza nuovo per il thrash metal dell'epoca, aveva la caratteristica di aver inserito alla voce una donna, in un genere solitamente dominato da una prevalenza maschile.\n1986-1988: \"Recognize No Authority\" per la Restless Records.\nDopo essersi riuniti, la band entr\u00f2 in contatto con la Roadrunner Records che nel 1986 produce e pubblica il loro primo album dal titolo \"Recognize No Authority\". L'etichetta per l'occasione diede la produzione artistica dell'album nelle mani di Dana Sturm (Vinnie Vincent Invasion e Slaughter). I D\u00e9tente proponevano cos\u00ec un metal fortemente influenzato dal'hardcore punk, con canoni vocali del tutto personali e lontani dalle peculiarit\u00e0 del genere. I testi erano prevalentemente di matrice politica inserendosi nella tradizione di band come D.R.I. e Corrosion of Conformity. Dopo l'uscita dell'album per\u00f2 cominciarono a sorgere problemi tra i membri della band: Ross Robinson e Steve Hochheiser furono i primi a lasciare la band per formare i Catalepsy ed i D\u00e9tente si sciolsero di li ad un anno dopo aver pubblicato alcuni demo con Mike Calino degli Abattoir. Dopo lo scioglimento dei D\u00e9tente e la recessione del contratto con la Roadrunner, Calino e Crosby fondarono i Fear of God che vennero scritturati dalla Warner Bros.\n2008-2018: La reunion ed i nuovi dischi.\nDurante i primi anni 2000, anche grazie all'avvento del web, il disco dei D\u00e9tente attir\u00f2 l'attenzione dei fan del genere, divenendo pian piano un vero e proprio oggetto di culto. Nel 2007 la ristampa del loro primo album vide consolidare questo interesse con un buon numero di vendite dell'album e l'entusiasmo della critica per l'operazione. Fu cos\u00ec che nel 2008 la band annunci\u00f2 la reunion per uno show al festival metal tedesco \"Headbangers Open Air\". Nelle vesti di cantante si esib\u00ec Ann Boleyn, in sostituzione di Dawn Crosby, deceduta nel 1996 a causa degli eccessi di alcool e Juan Garc\u00eda degli Agent Steel, in sostituzione di Mario Parillo, deceduto nel 2001.\nDopo la reunion la band pubblic\u00f2 altri due nuovi album."}
{"id": "1484540", "revid": "45828631", "url": "https://it.wikipedia.org/wiki?curid=1484540", "title": "Gaber", "text": ""}
{"id": "1484543", "revid": "110157", "url": "https://it.wikipedia.org/wiki?curid=1484543", "title": "Brejo Santo", "text": "Brejo Santo \u00e8 un comune del Brasile nello Stato del Cear\u00e1, parte della mesoregione del Sul Cearense e della microregione di Brejo Santo."}
{"id": "1484545", "revid": "1086580", "url": "https://it.wikipedia.org/wiki?curid=1484545", "title": "Discinesia ciliare primaria", "text": "La discinesia ciliare primaria o primitiva (DCP) comprende uno spettro di patologie a trasmissione mendeliana, dovute ad alterazioni della struttura e/o della funzione delle ciglia mobili di diversi tessuti. Essa pu\u00f2 interessare in primo luogo le ciglia degli epiteliociti della mucosa respiratoria con conseguente difetto del trasporto mucociliare. Ci\u00f2 causa un'elevata morbilit\u00e0 delle alte e basse vie aeree.\nNel 50% si parla di Sindrome di Kartagener (un sottogruppo della discinesia ciliare primaria) caratterizzata dalla triade situs inversus (cuore a destra e fegato a sinistra), sinusite cronica (per ipogenesia o agenesia dei seni paranasali) e bronchiectasie.\nIl termine \"sindrome delle ciglia immobili\" \u00e8 attualmente in disuso, dal momento che non descrive in alcun modo l'eziopatogenesi della malattia (le ciglia presentano un certo grado di movimento, ma a seconda della mutazione coinvolta possono esserci difetti nel movimento \"sincronizzato\" di una popolazione di ciglia).\nGenetica.\nLa DCP \u00e8 una malattia che pu\u00f2 essere descritta come:\nLa ragione di tale eterogeneit\u00e0 \u00e8 da ricercare nella molteplicit\u00e0 di proteine che compongono un ciglio mobile (circa 250). Circa il 90% degli individui affetti da DCP possiede mutazioni a carico dei bracci interni/esterni di dineina. Le proteine che compongono questi bracci sono situate in loci diversi dell'organismo umano ed ecco perch\u00e9 i sintomi possono variare a seconda dell'individuo. Circa il 38% del 90% possiede mutazioni dei geni DNAI1 e DNAH5 che codificano per proteine del braccio esterno.\nPossono essere presenti altre mutazioni; quelle registrate in questo articolo sono:\nIl caso della sindrome di Kartagener.\nLa sindrome \u00e8 caratterizzata dalla triade \"situs inversus\" (cuore a destra e fegato a sinistra), sinusite cronica, bronchiectasie, e costituisce un sottogruppo della discinesia ciliare primaria.\nGli effetti della sindrome di Kartagener sono riscontrabili anche a livello delle tube uterine, dove l'immobilit\u00e0 delle ciglia rende difficoltosa la progressione dell'ovocita verso l'utero, che \u00e8 comunque garantita dall'attivit\u00e0 peristaltica della muscolatura tubarica. La patologia pu\u00f2 influire negativamente anche sulla mobilit\u00e0 degli spermatozoi, agendo direttamente sui microtubuli che compongono il flagello. Questo comporta, pertanto, una riduzione della fertilit\u00e0 sia nel sesso maschile che femminile."}
{"id": "1484547", "revid": "1305772", "url": "https://it.wikipedia.org/wiki?curid=1484547", "title": "Xiuquan", "text": "Lo Xiuquan (\u79c0\u62f3, Pugilato Eccellente) \u00e8 uno stile di arti marziali cinesi. Il nome completo \u00e8 Xiuping Baguaquan (\u79c0\u5e73\u516b\u5366\u62f3, Pugilato degli otto trigrammi unico ed eccellente). \u00c8 una scuola che deriva dallo Shaolinquan.\nSi narra che questo stile sia stato creato nel 1644 dal monaco Shaolin chiamato Faqing.\nEgli fu costretto a trasferirsi a Kaocheng (oggi \u00e8 il territorio di due contee: Lankao e Mingquan) nella provincia di Henan ed a insegnare arti marziali per vivere. Egli ebbe due studenti: Xu Jingyu e Zheng Qitian; Xu Jingyu insegn\u00f2 a sua volta a Zhang Zizong, He Beihai e Yuan Tiandu. In seguito lo Xiuquan venne studiato solo dalla discendenza di Zhang Zizong e per questo motivo se ne attribuisce a volte la fondazione a Zhang stesso.\nOggi lo stile \u00e8 praticato in alcuni villaggi della contea Mingquan come Beiguanxian, Linqixian, Zhuguanxian, Shunhexian e Yanjixian; inoltre \u00e8 possibile ritrovarne tracce in altre contee come Ducheng ed in altri villaggi come Wanqiaoxian.\nMolti sono i Taolu in corrispondenza a vari stili da cui lo Xiuquan ha attinto: Paoquan (\u70ae\u62f3), Fohanquan (\u4f5b\u6c49\u62f3), Houquan (\u7334\u62f3), Jingangquan (\u91d1\u521a\u62f3), Feishouquan (\u98de\u624b\u62f3), Xiaoyangquan (\u5c0f\u9633\u62f3), Ziquan (\u5b57\u62f3), Xiyangzhang (\u897f\u6d0b\u638c), Erhongquan (\u4e8c\u6d2a\u62f3), Dahongquan (\u5927\u6d2a\u62f3), Baguaquan (\u516b\u5366\u62f3), Meihuaquan (\u6885\u82b1\u62f3) e Feihuquan (\u98de\u864e\u62f3); inoltre vi \u00e8 una forma detta Xiuquan Shisanshi (\u79c0\u62f3\u5341\u4e09\u5f0f) e un metodo di applicazione del dao ed uno del qiang."}
{"id": "1484550", "revid": "149726", "url": "https://it.wikipedia.org/wiki?curid=1484550", "title": "Storico della scienza", "text": ""}
{"id": "1484555", "revid": "729019", "url": "https://it.wikipedia.org/wiki?curid=1484555", "title": "Valencia Club de F\u00fatbol 2000-2001", "text": "Elenco dei giocatori del Valencia C.F. nella stagione 2000/01."}
{"id": "1484557", "revid": "1573940", "url": "https://it.wikipedia.org/wiki?curid=1484557", "title": "P\u00e4r Arvidsson", "text": "Specializzato nella farfalla ha vinto la medaglia d'oro nei 100\u00a0m farfalla ai Giochi olimpici di ."}
{"id": "1484558", "revid": "86599", "url": "https://it.wikipedia.org/wiki?curid=1484558", "title": "Mare Smythii", "text": "Il mare Smythii (\"mare di Smyth\") \u00e8 un mare situato nei pressi dell'equatore della Luna, sull'emisfero del satellite sempre rivolto verso la Terra, nella sua parte pi\u00f9 prossima al bordo orientale del disco.\nEtimologia.\nIl mare Smythii \u00e8 stato cos\u00ec battezzato nel 1935, in onore dell'astronomo britannico William Henry Smyth. Il nome \u00e8 stato ufficializzato dall'Unione astronomica internazionale.\nGeologia.\nIl bacino in cui il mare \u00e8 collocato risale all'era geologica del Pre-Nettariano, mentre le strutture circostanti risalgono al Nettariano. Il materiale che compone il fondo del mare consiste di basalto particolarmente poco riflettente, e risale all'Eratosteniano (nella sua parte superficiale) e all'Imbriano superiore (appena pi\u00f9 in profondit\u00e0).\nDintorni.\nPoco a nord del mare \u00e8 situato il cratere Neper, parte del confine occidentale del mare Marginis.\nA nordovest del mare, nelle sue immediate adiacenze, sono visibili i crateri Schubert e Schubert B.\nIl cratere particolarmente scuro visibile all'estremit\u00e0 meridionale del mare Smythii, ricoperto da materiale proveniente dallo stesso mare, \u00e8 noto come cratere K\u00e4stner."}
{"id": "1484567", "revid": "1543377", "url": "https://it.wikipedia.org/wiki?curid=1484567", "title": "Palinomorfo", "text": "Palinomorfo (dal greco \u03c0\u03b1\u03bb\u03cd\u03bd\u03c9 \"spargo\" e \u00b5\u03bf\u03c1\u03c6\u03ae \"forma\") \u00e8 un termine utilizzato nelle Scienze della terra per definire delle particelle di dimensioni comprese tra 5 e 500 \u00b5m, che possono essere rinvenute nelle rocce sedimentarie e nei sedimenti, e che sono composte di materiale organico come chitina (o pseudochitina) e sporopollenina; sono differenti pertanto dai microfossili, come foraminiferi o conodonti, provvisti di strutture in cui sono presenti minerali durante il loro stato vitale.\nClassificazione.\nI palinomorfi costituiscono l'oggetto di studio della \"Palinologia\", la scienza interdisciplinare di confine tra geologia, botanica e biologia che pu\u00f2 essere definita, semplicemente, lo studio dei microfossili palinomorfi. Questi possono essere classificati in:\nUtilit\u00e0.\nI palinomorfi costituiscono spesso un reperto importante in Paleontologia, in quanto questi microfossili forniscono indizi utili per la ricostruzione del paleoclima esistente nelle ere passate (Paleogeografia).\nLa loro abbondante frequenza nei sedimenti di origine continentale ed anche la loro occorrenza in quelli marini permette di utilizzare i palinomorfi come strumenti per correlazioni a larga scala, tra diversi bacini sedimentari ed anche di datare formazioni rocciose, senza che sia necessaria la presenza di altri resti fossili adatti allo scopo."}
{"id": "1484573", "revid": "547034", "url": "https://it.wikipedia.org/wiki?curid=1484573", "title": "Kun'yomi", "text": "La lettura kun o di un kanji \u00e8 quella derivata storicamente dal giapponese. In occasione della comparsa in Giappone della scrittura cinese, questa fu utilizzata per trascrivere la lingua giapponese. Infatti, i kanji sono ideogrammi: cio\u00e8 trasportano una parola, non un suono. Questa lettura coesiste con la lettura \"on\" o \"on'yomi\", quella derivata storicamente dal cinese.\nIllustrazione e differenza con la pronuncia on.\nUtilizzare i caratteri cinesi per trascrivere la lingua giapponese ha posto grandi difficolt\u00e0, che si possono illustrare facilmente prendendo come esempio un kanji e adattandolo alla lingua italiana: il verbo \"mangiare\" in kanji \u00e8 \"\" (ta-), se questo equivalesse all'italiano \"mangi-\" allora dovremmo scrivere \"are\".\nUna frase completa diventerebbe allora:\n\"Voglio are una mela.\"\nOppure:\n\"L'ho gi\u00e0 ata.\"\nQuando i giapponesi hanno importato la scrittura cinese (e cio\u00e8 un vasto corpus di caratteri cinesi detti \"sinogrammi\") con la mediazione dei coreani del Regno di Baekje, hanno applicato lo stesso principio. Il kanji \u00e8 utilizzato per trascrivere la radice verbale (lettura kun) e altri caratteri scritti con l'hiragana (\"okurigana\") permettono di scrivere la parte variabile del verbo, cio\u00e8 la morfologia, pertinente alla lingua giapponese (la lingua cinese infatti \u00e8 isolante: per esempio, i verbi non si coniugano e non esiste una desinenza per indicare il maschile/femminile e singolare/plurale). \u00c8 per questo che spesso una parola costituita da un kanji e seguita da una lettera hiragana deve essere letta con questo tipo di lettura. Un sistema simile \u00e8 stato adottato nella lingua coreana: i caratteri cinesi erano fatti seguire dalla morfologia coreana scritta con un alfabeto ad hoc inventato dal Re Sejong il Grande della Dinastia Joseon promulgato nel 1446, detto \"hangeul\" (\u00e8 tuttora l'alfabeto coreano). In Vietnam invece venne ideato un vasto corpus di caratteri nazionali vietnamiti (\u56fd\u5b57, esistenti pure in giapponese e coreano) per trascrivere concetti e parole vietnamite. Tutte e tre queste lingue, dette \"sino-xeniche\", sono comunque accomunate dal fatto che hanno importato i sinogrammi per scrivere, insieme a un vocabolario di origine cinese (lessico sino-giapponese, sino-coreano, sino-vietnamita).\nLa pronuncia di origine cinese dei sinogrammi (hanzi \u6c49\u5b57 &gt; kanji, hanja, Han tu'), quella che in lingua giapponese si chiama \"pronuncia on\", \u00e8 stata adattata a ognuna di queste lingue e contiene molte caratteristiche antiche, risalenti alla variet\u00e0 di cinese parlata al tempo, il Primo Cinese Medio, ricostruibile a partire dalla raccolta di dati proprio dalle lingue sino-xeniche (e.g. utilizzo di dizionari moderni e antichi) e da dialetti cinesi molto conservativi (e.g. cantonese, shanghainese e i Minnan, come ad esempio l'Amoy hokkien, l'hokkien taiwanese, il Chaozhou/Teochew, Lo Shantou/Swatou, il Quanzhou e lo Zhaotou). Un esempio di ricostruzione \u00e8 quella del Guangyun (l'espansione di un celebre dizionario di rime, il Qieyun) effettuata da Baxter, 2011. Un esempio di caratteristiche antiche, oggi perse in cinese moderno standard (Putonghua) ma ritenute nelle lingue sino-xeniche, sono la presenza a fine sillaba di tre stop senza rilascio udibile di suono, *-p, *-t e *-k (la *-p anticamente in giapponese si \u00e8 lenita in \"-fu\" per poi cadere e dare luogo a un allungamento vocalico; gli altri stop sono stati adattati come \"tsu, chi\" &lt; \"tu, ti\" e come \"ku, ki\").\nPer quanto riguarda i sostantivi, le parole unitarie (e cio\u00e8 un singolo kanji in isolamento, seguito subito dopo dall'okurigana e/o da particelle grammaticali) solitamente vanno pronunciate \"kun\", mentre con le parole composte spesso (ma non sempre) la pronuncia da usare \u00e8 quella on; questo perch\u00e9 molte parole composte giapponesi sono di derivazione cinese, cos\u00ec come molte parole composte italiane sono di origine greca. Come accennato sopra, queste parole composte da due o pi\u00f9 caratteri fanno parte del lessico sino-giapponese e si possono reperire identiche o simili in cinese moderno, coreano e vietnamita.\nLa pronuncia \"kun\" e le pronunce \"on\" (i kanji ne possono avere pi\u00f9 di una; si pensi per esempio alla pronuncia go, pi\u00f9 antica, e alla pronuncia kan) si trovano indicate nei dizionari di giapponese e/o di kanji sia moderni che antichi, scritti sia dai giapponesi che dai missionari gesuiti."}
{"id": "1484575", "revid": "287204", "url": "https://it.wikipedia.org/wiki?curid=1484575", "title": "Diagramma QAPF", "text": "Il diagramma QAPF, detto anche di \"Streckeisen\" (da Albert Streckeisen) \u00e8 un diagramma a due triangoli usato per classificare le rocce ignee su base mineralogica. L'acronimo QAPF sta per \"Quarzo, Alcalifeldspati, Plagioclasio, Feldspatoidi\". Per classificare una roccia ignea si guarda quindi la composizione percentuale di questi minerali.\nIl diagramma QAPF \u00e8 usato principalmente per classificare le rocce plutoniche e le rocce vulcaniche se \u00e8 possibile ricavare la composizione mineralogica modale. In questa classificazione non rientrano per\u00f2 i minerali mafici, non pu\u00f2 quindi classificare rocce con pi\u00f9 del 90% di minerali mafici (ad esempio peridotite e pirossenite).\nI diagrammi sono stati ideati nel 1974 dalla International Union of Geological Sciences (IUGS), \"Subcommission on the Systematics of Igneous Rocks\", sotto la guida di Albert Streckeisen, e per questo vengono anche chiamati diagrammi di Streckeisen.\nPer le rocce di tipo femico si utilizza invece la Classificazione TAS."}
{"id": "1484590", "revid": "200154", "url": "https://it.wikipedia.org/wiki?curid=1484590", "title": "Sottoslivellamento ST", "text": "Il termine sottoslivellamento ST (cui talvolta ci si riferisce con il termine depressione del tratto ST) fa riferimento ad un'alterazione dell'elettrocardiogramma di superficie.\nRiconoscimento del segmento ST.\nIl segmento ST \u00e8 definito come l'intervallo tra il complesso QRS e l'inizio dell'onda T.&lt;br&gt;\nSi ricorda che l'identificazione del segmento ST \u00e8 decisamente pi\u00f9 agevole nelle derivazioni precordiali sinistre.&lt;br&gt;\nL'unico motivo per cui il segmento ST riveste interesse elettrocardiografico e clinico \u00e8 che esso non deve deviare per pi\u00f9 di 1 mm sia al di sopra che al di sotto della linea isoelettrica.\nMisura.\nL'entit\u00e0 del sottoslivellamento del segmento ST pu\u00f2 essere determinata misurando la distanza verticale tra traccia del paziente e la linea isoelettrica -3 millimetri dal complesso QRS.\nIl sottoslivellamento del tratto ST \u00e8 significativo se \u00e8 superiore a 1 mm in V5, V6, o 1,5 mm in AVF o D3. In un test di stress cardiaco , una depressione ST di almeno 1 mm dopo somministrazione di \nadenosina indica una ischemia reversibile. Similmente una prova da sforzo richiede una depressione ST di almeno 2 mm per essere significativa nell'indicare una ischemia reversibile.\nCause.\nIl sottoslivellamento del tratto ST \u00e8 spesso un segno di ischemia del miocardio, di cui l'insufficienza coronarica \u00e8 una delle cause principali.&lt;br&gt;\nEsistono comunque altre malattie che possono determinare sottoslivellamento del tratto ST e fra queste:\nInoltre questo riscontro pu\u00f2 essere una variante normale od un artefatto, ad esempio in caso di:\nAltre cause, non ischemiche, di depressione del segmento ST sono:"}
{"id": "1484591", "revid": "599013", "url": "https://it.wikipedia.org/wiki?curid=1484591", "title": "Rocca aldobrandesca (Semproniano)", "text": "La rocca aldobrandesca \u00e8 un castello in rovina di Semproniano che sorge nella parte sommitale del borgo, dinanzi alla chiesa di Santa Croce.\nDescrizione.\nRimangono solo alcuni ruderi, dove sono ravvisabili alcuni tratti delle mura perimetrali e la base quadrangolare dell'antica rocca. Tutte le strutture murarie sono circondate da una serie di alberi, molti dei quali cipressi, che permettono di individuare l'area dall'esterno del centro abitato.\nStoria.\nIl complesso della rocca inizi\u00f2 a sorgere verso la met\u00e0 del IX secolo, in posizione dominante sia a difesa dell'intero insediamento di Semproniano, che per gli avvistamenti verso i territori circostanti. Possesso indiscusso della famiglia Aldobrandeschi, entr\u00f2 a far parte della Contea di Santa Fiora alla fine del Duecento, nell'atto di divisione dei possedimenti della famiglia.\nTuttavia, prima gli Orvietani e poi i Senesi cercarono di imporre la loro influenza per il controllo dell'intera zona; soltanto nel 1410, per\u00f2, le truppe senesi riuscirono a conquistare Semproniano, causando gravi danni alla rocca aldobrandesca.\nDopo una temporanea riqualificazione della rocca tra il tardo Quattrocento e i primi decenni del secolo successivo, il complesso venne espugnato dagli Spagnoli nel 1536 e, da allora, ebbe inizio il lunghissimo periodo di abbandono e di declino che ha compromesso per sempre l'originaria struttura fortificata."}
{"id": "1484592", "revid": "149726", "url": "https://it.wikipedia.org/wiki?curid=1484592", "title": "Vincenzo Gaetano Malacarne", "text": ""}
{"id": "1484594", "revid": "1318658", "url": "https://it.wikipedia.org/wiki?curid=1484594", "title": "Valencia Club de F\u00fatbol 2001-2002", "text": "La pagina racchiude la rosa del Valencia nella stagione 2001-02."}
{"id": "1484596", "revid": "1788047", "url": "https://it.wikipedia.org/wiki?curid=1484596", "title": "Leontopithecus chrysomelas", "text": "Il leontocebo dalla testa dorata (\"Leontopithecus chrysomelas\" ) \u00e8 una scimmia del Nuovo Mondo appartenente alla famiglia dei Cebidi, endemica del Brasile.\nDescrizione.\n\u00c8 un primate di piccola taglia lungo 24 - 29\u00a0cm per un peso di 0,50 - 0,70\u00a0kg.\nL'elemento caratteristico di questa specie \u00e8 rappresentato dalla folta criniera fulva, simile a quella di un leone, che circonda il capo. Tale elemento distintivo \u00e8 presente sia nei maschi che nelle femmine. Il resto della pelliccia \u00e8 di colore nero, fatta eccezione per gli arti che sono anch'essi ricoperti da pelo fulvo.\nGli arti anteriori e posteriori sono della stessa lunghezza. Le dita sono lunghe e dotate di robusti artigli.\nA differenza di molti altri primati le femmine sono di dimensioni maggiori rispetto ai maschi.\nBiologia.\n\u00c8 una specie arboricola con abitudini diurne.\nLa sua dieta si basa prevalentemente su frutti e fiori ed \u00e8 integrata occasionalmente dalla predazione di piccoli animali quali rane, lucertole e insetti.\nVive in piccoli gruppi da 2 a 10 individui all'interno dei quali esiste una femmina dominante che ha la prerogativa esclusiva della riproduzione. La femmina dominante, dopo una gestazione di 125-130 giorni, d\u00e0 alla luce una coppia di cuccioli. I maschi si fanno carico della cura dei cuccioli, dando modo alla femmina di dedicare pi\u00f9 tempo al procacciamento del cibo necessario a sostenere il dispendio energetico dell'allattamento.\nDistribuzione e habitat.\n\"Leontopithecus chrysomelas\" ha un areale molto ristretto (meno di 500\u00a0km\u00b2), rappresentato da frammenti di foresta tropicale nello Stato di Bahia (Brasile).\nStato di conservazione.\nPer la ristrettezza del suo areale la \"IUCN red list\" classifica questa specie come in pericolo di estinzione."}
{"id": "1484598", "revid": "712828", "url": "https://it.wikipedia.org/wiki?curid=1484598", "title": "Esercito Imperiale (Guerre stellari)", "text": ""}
{"id": "1484604", "revid": "22475", "url": "https://it.wikipedia.org/wiki?curid=1484604", "title": "Nanori", "text": "La lettura o \u00e8 un tipo di lettura dei kanji, utilizzata principalmente nei nomi (come quelli di persona, di luogo o di tempo). \nNella lingua giapponese solitamente i nomi sono costruiti con kanji dalla pronuncia standard. Molti ideogrammi sono per\u00f2 speciali: quando si presentano nei nomi acquistano una lettura particolare che deve essere imparata di volta in volta. Un esempio \u00e8 il nome femminile . Il nanori pu\u00f2 anche essere usato combinato con altre letture, come succede in : in questo caso, \u00e8 usata la lettura nanori di ed il kun'yomi di . Un tempo il nanori era utilizzato come lettura generica di un kanji, ma questa pratica \u00e8 ormai caduta in disuso."}
{"id": "1484605", "revid": "123243008", "url": "https://it.wikipedia.org/wiki?curid=1484605", "title": "Arecolina", "text": "L'arecolina \u00e8 un alcaloide naturale ottenuto dalle noci di Betel, frutto della pianta Areca catechu. \u00c8 un liquido oleoso, solubile in acqua, alcool ed etere.\nAttivit\u00e0.\nL'arecolina \u00e8 conosciuta per avere effetti centrali comparabili a quelli della nicotina, con la quale condivide un'alta analogia di struttura. L'arecolina possiede attivit\u00e0 agonista sui recettori muscarinici, in particolare sui recettori M1, M2, M3 e ci\u00f2 ne spiega le caratteristiche parasimpaticomimetiche che essa evidenzia a livello del sistema nervoso centrale.\nUsi.\nIn virt\u00f9 della propria azione agonista sui recettori muscarinici, l'arecolina \u00e8 stata studiata come possibile terapia nella cura dell'Alzheimer poich\u00e9 sembra migliorare le capacit\u00e0 cognitive del malato. L'arecolina per\u00f2 possiede un legame estereo che rende la molecola facilmente idrolizzabile, perci\u00f2 l'emivita risulta essere breve e ci\u00f2 conferisce alla molecola un'attivit\u00e0 farmacologica di limitata durata. Per questo l'arecolina \u00e8 stata un composto capostipite dal quale partire per ottenere altre molecole che possedessero una maggiore e pi\u00f9 utile attivit\u00e0 farmacologica. La modifica del gruppo estereo ha migliorato il profilo farmacologico, permettendo di ottenere molecole che attualmente sono in fase di studio come talsaclidina, xanomelina, milamelina.\nL'arecolina possiede anche attivit\u00e0 antielmintica."}
{"id": "1484609", "revid": "116159230", "url": "https://it.wikipedia.org/wiki?curid=1484609", "title": "Dragon School", "text": "La Dragon School \u00e8 una scuola elementare della citt\u00e0 di Oxford fondata nel 1877.\nAd essa sono ammessi studenti che vanno dagli otto ai tredici anni.\nNel settembre del 2001 studiavano in questo prestigioso istituto 840 bambini, di ambo i sessi.\nStoria.\nLa Dragon School fu fondata nel 1877, e, in origine, fu chiamata \"Scuola elementare privata di Oxford\" o, in alternativa, \"Scuola elementare privata Lynam\". Subito dopo la sua fondazione, si trasfer\u00ec all'attuale domicilio presso Bardwell Road, nella zona nord centrale di Oxford. Il primo corpo insegnante della scuola \u00e8 stato un comitato di professori di un college di Oxford. Il pi\u00f9 attivo tra questi insegnanti fu un certo Sir. George; da quel momento i primi alunni decisero di chiamarsi \"Draghi\", in onore di San Giorgio.\nLa scuola fu amministrata per molti anni dalla famiglia Lynam, che la port\u00f2 ad essere riconosciuta una delle migliori e pi\u00f9 celebri scuole elementari inglesi."}
{"id": "1484617", "revid": "1318658", "url": "https://it.wikipedia.org/wiki?curid=1484617", "title": "Shalimar (profumo)", "text": "Shalimar \u00e8 un profumo da donna creato nel 1925 da Jacques Guerlain, che lo ha realizzato ispirandosi, per il nome, all'opera dell'imperatore indiano Shah Jahan, che aveva realizzato gli splendidi Giardini Shalimar di Lahore (oggi dichiarati patrimonio dell'umanit\u00e0 dall'UNESCO). Le suggestioni esotiche dell'ambiente indiano evocano anche la principessa indiana Mumtaz Mahal in onore della quale il marito fece costruire il pi\u00f9 celebre dei mausolei, il Taj Mahal. \nBench\u00e9 preparato gi\u00e0 nel 1921, il profumo venne presentato al pubblico solo nel 1925 in occasione dell'Esposizione internazionale di arti decorative a Parigi, al Grand Palais.\nQuesto profumo ha come base la Guerlinade, un composto di essenze di iris e vaniglia, creato a partire da un profumo pi\u00f9 antico, Jicky di Guerlain, ideato dallo zio, Aim\u00e9 Guerlain nel 1889.\nQuesto profumo \u00e8 servito come base di ispirazione per: \nVa anche notato che il termine Shalimar viene spesso copiato da profumi dozzinali che non hanno niente a che vedere con l'originale. Si tratta per\u00f2 solo degli \"avatar genealogici\" come \"Celimar\" o \"Sanarar\", il che, secondo la casa Guerlain, danneggia la sua reputazione, obbligandola a intraprendere azioni legali, mediamente una decina ogni anno."}
{"id": "1484621", "revid": "729019", "url": "https://it.wikipedia.org/wiki?curid=1484621", "title": "Nefropatia endemica balcanica", "text": "La nefropatia endemica balcanica (o NEB), nota anche come nefropatia endemica familiare danubiana, o pi\u00f9 semplicemente nefropatia balcanica, \u00e8 una forma di nefropatia tubulointerstiziale. Fu identificata per la prima volta negli anni venti, all'interno di numerose piccole comunit\u00e0 lungo il corso del Danubio e dei suoi maggiori tributari, nelle odierne Croazia, Bosnia, Serbia, Romania e Bulgaria. Ci\u00f2 che colpisce maggiormente di questa malattia \u00e8 la sua localizzazione: ci sono circa 10 piccole aree in cui \u00e8 endemica, tutte pi\u00f9 o meno rurali, e che sono collegate fra loro esclusivamente per la presenza della malattia.\nEziologia.\nL'eziologia della nefropatia balcanica \u00e8 attualmente ignota. Recentemente \u00e8 stato ipotizzato che l'esposizione cronica all'acido aristolochico nella dieta sia un fattore di rischio importante. Questa sostanza potrebbe provenire da una pianta, \"Aristolochia clematitis\", nativa delle regioni endemiche, i cui semi sono mischiati alla farina per fare il pane. Questa teoria \u00e8 stata ulteriormente supportata dalle ricerche di Arthur P. Grollman, direttore dello Stony Brook University's chemical biology lab di New York, e Bojan Jelakovi\u0107, professore associato alla scuola di medicina dell'universit\u00e0 di Zagabria.\nSegni e sintomi.\nLa malattia colpisce principalmente persone di et\u00e0 compresa tra 30 e 60 anni. Le persone che si spostano in aree endemiche non sviluppano la condizione fino a quando non vivono l\u00ec per 15 anni.\nPu\u00f2 causare insufficienza renale (insufficienza renale cronica ) costringendo un paziente ad iniziare la dialisi o ricevere un trapianto di rene. Nelle aree endemiche la NEB \u00e8 responsabile fino al 70% dell'insufficienza renale cronica. Almeno 25.000 individui sono noti per questa malattia.\nI sintomi comprendono debolezza, un basso numero di globuli rossi nel sangue (anemia) e uno scolorimento della pelle ramata.\nUna scoperta successiva, di solito dopo l'insufficienza renale, \u00e8 l'urotelioma. Mentre la maggior parte del carcinoma uroteliale \u00e8 nella vescica, la NEB incide sull'aumento della frequenza del tratto superiore (pelvi renale e ureteri) di questo tumore.\nStoria.\nLa prima descrizione ufficiale pubblicata della malattia fu fatta dal nefrologo bulgaro Dr.Yoto Tanchev (1917\u20132000) e dal suo team nel 1956 nel Bulgarian Journal Savremenna Medizina. Il loro studio si basava su una vasta selezione di abitanti dei villaggi intorno alla citt\u00e0 di Vratsa, in Bulgaria. Il loro contributo alla comprensione di questa insolita malattia endemica dei reni \u00e8 stata la loro descrizione di sintomi che non erano tipici comuni della nefrite cronica, cio\u00e8 incidenza solo negli adulti (nessun bambino affetto), assenza di ipertensione, xantocromia di palmo delle mani e delle suole (Segno di Tanchev), anemia ipocromica precoce, assenza di proteinuria e lenta progressione dell'insufficienza renale.\nUna caratteristica sorprendente della malattia \u00e8 la sua presenza molto localizzata. Esistono circa dieci piccole aree in cui si verifica, tutte pi\u00f9 o meno rurali, ma nulla sembra collegare queste aree diverse a una comune eziologia. Tanchev e colleghi hanno suggerito un'intossicazione da metalli pesanti, perch\u00e9 i villaggi colpiti venivano riforniti di acqua proveniente dalla vicina montagna Vratsa, una montagna di tipo carsico.\nLa malattia era originariamente chiamata \"nefrite di Vratsa\" e divenne nota come \"nefropatia endemica dei Balcani\" in seguito, dopo che anche le persone che vivevano in Jugoslavia e in Romania ne soffrivano. In Bulgaria e nei paesi vicini, la condizione \u00e8 nota come \"Nefropatia di Tanchev\", in omaggio al lavoro del Dr. Tanchev."}
{"id": "1484630", "revid": "287204", "url": "https://it.wikipedia.org/wiki?curid=1484630", "title": "David Veloz", "text": "Il suo primo lavoro fu la riscrittura della sceneggiatura di \"Assassini nati\", a fianco di Oliver Stone e Richard Rutowski, nel 1994. Nel 1998 scrisse e diresse Hard Night (\"Permanent Midnight\"), tratto dal romanzo di Jerry Stahl e con Ben Stiller ed Owen Wilson.\nNel 2001 si \u00e8 dedicato alla sceneggiatura e alla produzione di \"Undone\" e \"Behind Enemy Lines - Dietro le linee nemiche\" di John Moore. Nel 2006 ha invece prodotto \"Rune\", un film indipendente di Seth Kenlon."}
{"id": "1484631", "revid": "729019", "url": "https://it.wikipedia.org/wiki?curid=1484631", "title": "Polizia di frontiera marittima", "text": "La Polizia di frontiera marittima, detta anche Polmare, fa parte della specialit\u00e0 della Polizia dell'immigrazione e delle frontiere della Polizia di Stato.\nCompiti.\nLa specialit\u00e0 della polizia di frontiera svolge la primaria attivit\u00e0 dei controlli di frontiera e, nel caso della polizia di frontiera marittima, presso i confini marittimi.\nOltre i servizi di specialit\u00e0 (controlli passaporti, falso documentale...), la polizia di frontiera presso gli scali marittimi svolge le attivit\u00e0 di istituto di sicurezza e vigilanza anti-clandestini e di controllo del territorio nelle aree demaniali portuali.\nDipende dalla Direzione centrale dell'immigrazione e della polizia delle frontiere del Ministero dell'Interno."}
{"id": "1484636", "revid": "287204", "url": "https://it.wikipedia.org/wiki?curid=1484636", "title": "Joe Aiello", "text": "Biografia.\nI primi anni.\nGiuseppe Aiello nacque a Bagheria, in provincia di Palermo, il 27 settembre del 1890. Aveva dieci tra fratelli e sorelle; alcuni di loro si stabilirono negli Stati Uniti d'America e nel luglio del 1907 egli decise di raggiungerli. La famiglia Aiello mise su diversi affari sia a New York sia a Chicago, divennero importatori di generi alimentari come olio d'oliva, formaggi, zucchero e altri prodotti tipici siciliani. In una di queste attivit\u00e0 Aiello era socio di Antonino Lombardo detto \"Tony\", potente boss mafioso e futuro capo dell'Unione Siciliana di Chicago, nonch\u00e9 braccio destro di Al Capone.\nGli affari.\nI fratelli Aiello aprirono anche alcune panetterie e pasticcerie. Nel 1920, con l'inizio del proibizionismo, Aiello aggiunge il commercio illegale dell'alcol agli altri suoi racket che comprendevano estorsioni, gioco d'azzardo, usura e prostituzione. La sua cosca era composta da circa sessanta \"uomini d'onore\", quasi tutti suoi consanguinei, come i suoi fratelli, i suoi cugini e nipoti. Nel 1924 Mike Merlo, temuto e rispettato capo dell'Unione Siciliana muore per cause naturali, di conseguenza scoppia la guerra tra la famiglia mafiosa dei Fratelli Genna (originari di Marsala) appoggiati da Al Capone (all'epoca uomo di fiducia della famiglia) e le bande irlandesi degli O'Banion e degli O'Donnell.\nBagno di sangue a Chicago.\nQuesta faida insanguiner\u00e0 le strade di Chicago per alcuni anni con decine e decine di morti. Alla met\u00e0 degli anni venti gli Aiello prendono il posto della Famiglia Genna dopo che Angelo Genna e alcuni dei suoi fratelli erano stati uccisi, cos\u00ec Joe Aiello diventa il pi\u00f9 potente boss di Chicago assieme ad Al Capone. Agli inizi del 1926 i rapporti tra Aiello e il suo socio Tony Lombardo, consigliere di Capone, si guastano: Lombardo era diventato il capo dell'Unione Siciliana dopo la morte di Angelo Genna, ma Aiello aspirava a quel posto e cos\u00ec incominci\u00f2 a progettare l'eliminazione di Lombardo e Capone, al fine di diventare il signore assoluto di Chicago.\nAiello contro Capone.\nAiello cerc\u00f2 di assassinare Capone facendo piazzare i suoi killer, armati di mitra e fucili di precisione, di fronte alla tabaccheria frequentata assiduamente da Capone e da i suoi uomini, ma l'agguato fall\u00ec. In un'altra occasione Aiello offr\u00ec allo chef del ristorante preferito di Capone 35.000 dollari per mettere del veleno nel suo piatto e in quello dei suoi luogotenenti, ma lo chef per paura di essere scoperto and\u00f2 a riferire tutto alle vittime designate. Durante l'estate e l'autunno del 1927 la guerra infuri\u00f2 per le strade di Chicago, con morti ed agguati da entrambe le parti, cos\u00ec verso la fine del 1927 Aiello fa venire a Chicago il giovane mafioso Angelo La Mantia, uno dei migliori killer della cosca mafiosa di Milwaukee.\nAlcuni giorni dopo, alcuni poliziotti corrotti presenti sul libro paga di Capone fanno irruzione in un appartamento dell\"Hotel Rex\" di Ashland Avenue, a nord di Chicago, arrestando Aiello, suo fratello Dominic, Angelo La Mantia ed altre quattro persone della cosca mentre stanno pianificando l'agguato: i poliziotti sequestrano armi e portano i sette alla stazione di polizia di \"Sud Clark Street\".\nIl 7 settembre del 1928 attorno alle 20 Antonino Lombardo esce dal suo ufficio dell'Unione, assieme ai suoi due guardaspalle Joseph Ferraro e Joe Lolordo ma ad un tratto si trovano addosso un gruppo di killer: ne nasce una sparatoria; Lombardo e Ferraro muoiono mentre Lolordo rimane leggermente ferito. Il posto di capo dell'Unione Siciliana viene preso dal fratello di Joseph, Pasquale Lolordo, originario di Siculiana (provincia di Agrigento).\nSecondo alcuni fu lo stesso Aiello ad informare la polizia della riunione all'Hotel Statler di Cleveland, tenutasi nel novembre del 1928 tra i principali boss mafiosi siciliani d'America per discutere della presidenza nazionale dell'Unione Siciliana e dell'approvvigionamento di grosse quantit\u00e0 di zucchero per il contrabbando dell'alcol e per altre importanti questioni. Tra i 14 arrestati figuravano Pasquale Lolordo e Joseph Giunta di Chicago, Vincent Mangano, Joe Profaci, Joseph Magliocco di New York, Joseph Porrello e Joseph Lonardo di Cleveland, nativi di Licata (provincia di Agrigento, il quale avevano il monopolio dello zucchero a Cleveland e in tutto il Midwest), Salvatore Sabella capomafia di Philadelphia, Sam Carollo di New Orleans, Santo Trafficante Sr. dalla Florida, Nick Gentile di Kansas City nativo di Siculiana e altri mafiosi del New Jersey, Detroit, Pittsburgh, Buffalo e Boston.\nLa presidenza dell'Unione Siciliana.\nIl 9 gennaio 1929 Lolordo viene ucciso a casa sua da persone che conosceva, probabilmente da uomini di Aiello del quale lui si fidava. Aiello cos\u00ec diventa il capo dell'Unione Siciliana di Chicago su sollecitazione dei boss delle altre citt\u00e0, il quale premono perch\u00e9 a Chicago lui e Capone firmino una tregua. Aiello sentendosi sempre pi\u00f9 potente vuole sbarazzarsi definitivamente di Capone, cos\u00ec segretamente cerca di convincere Joseph Giunta, Albert Anselmi e John Scalisi a passare dalla sua parte, ma Capone scopre il tradimento ed i tre vengono assassinati, cos\u00ec la faida riesplode violentemente, e questa volta Capone vuole sbarazzarsi di Aiello una volta per tutte.\nGli ultimi anni e la morte.\nAll'inizio del 1930 a New York scoppia la Guerra castellammarese che vede contrapposti da una parte Salvatore Maranzano e dall'altra Joe Masseria. Aiello \u00e8 alleato di Maranzano e dello schieramento Castellammarese, mentre Capone \u00e8 un protetto di Joe Masseria.\nNella met\u00e0 del 1930 vengono uccisi Pietro Inserio e Jack Costa, due degli uomini pi\u00f9 importanti della cosca di Aiello, e Pasquale Prestigiacomo, il consigliere della cosca e tesoriere dell'Unione Siciliana. Il 23 ottobre del 1930, verso mezzanotte, all'uscita da un appartamento di alcuni dei suoi uomini Aiello viene crivellato dai mitra dei killer di Capone: il coroner estrasse dal suo corpo ben 59 pallottole.\nAiello venne sepolto nel cimitero Riverside a Rochester, New York."}
{"id": "1484637", "revid": "827882", "url": "https://it.wikipedia.org/wiki?curid=1484637", "title": "Sovrani del Champa", "text": "Il regno del Champa fu creato per la prima volta nel 192 dal notabile K'iu Lien con il nome di \"Lin-yi\"."}
{"id": "1484639", "revid": "76963", "url": "https://it.wikipedia.org/wiki?curid=1484639", "title": "Richard Rutowski", "text": "\u00c8 un frequente collaboratore di Oliver Stone, del quale ha prodotto svariati film, tra cui \"Assassini nati\" (di cui \u00e8 stato anche cosceneggiatore), \"Tra cielo e terra\" e \"Ogni maledetta domenica\". In molti film di Stone ha inoltre partecipato come attore, riservandosi piccoli camei in \"U Turn - Inversione di marcia\" e \"The Doors\".\nNel 1973 ha partecipato al film surrealista \"La montagna sacra\" di Alejandro Jodorowsky e nel 1987 ha lavorato come scenografo in \"L'occhio del terrore\"."}
{"id": "1484640", "revid": "54253", "url": "https://it.wikipedia.org/wiki?curid=1484640", "title": "Giuseppe Aiello", "text": ""}
{"id": "1484641", "revid": "827882", "url": "https://it.wikipedia.org/wiki?curid=1484641", "title": "Paolo Vallorz", "text": "Biografia.\nPaolo Vallorz, \u00e8 nato a Caldes, in Val di Sole, Trentino, il 3 agosto 1931.\nIncontr\u00f2 la pittura gi\u00e0 in giovane et\u00e0, frequentando per un anno, nel 1948, l'Accademia di Belle Arti a Venezia, sotto la guida del Maestro Guido Cadorin. L'anno successivo si trasfer\u00ec a Parigi, dove frequent\u00f2 l'Accademia della Grande Chaumi\u00e8re di Montparnasse. Per evitare il servizio militare visse in clandestinit\u00e0.\nIn questi anni frequent\u00f2 Alberto Burri, C\u00e9sar Baldaccini, Yves Klein, Alberto Giacometti e Pierre Restany nel quartiere latino. La sua produzione di quegli anni fu di carattere astratto, inizialmente opere geometriche, quindi informali. Negli anni della maturit\u00e0, riacquist\u00f2 personalmente le opere di questo periodo per distruggerle, in quanto non si riconosceva pi\u00f9 in quanto realizzato. Esegu\u00ec numerosi oggetti in ferro battuto e l'altare della chiesa di Vermandovilliers nella Francia settentrionale. Nel 1956 fu conquistato dalla passione per le macchine da corsa: con Jean Tinguely progett\u00f2, realizz\u00f2 e guid\u00f2 una vettura nella 24 ore di Le Mans del 1958.\nRiprese poi a dipingere, privilegiando i paesaggi, soprattutto della sua valle natia, la Val di Sole. Nella prima met\u00e0 degli anni sessanta espose a New York, due volte, partecip\u00f2 a svariate collettive a Parigi ed a Tolosa, ottenne anche il primo premio di pittura alla Tate Gallery di Londra. Nel 1967 espose alla Gallerie Claude Bernard a Parigi, nel 1970 a Castel Caldes present\u00f2 una personale, poi due esposizioni a Milano ed una a Torino. Sempre in questi anni partecip\u00f2 ad importanti mostre collettive a Darmstadt e Pittsbourgh.\nSi occup\u00f2 anche di rivalutare e riqualificare l'opera di un gruppo di \"artigiani \u2013 artisti\" della Val di Sole, fra cui spiccano gli artisti: Mauro Pancheri, Albino Rossi e Luciano Zanoni; l'artigiano Bruno Baggia. Nel 1978, a Milano, ci fu l'esposizione della serie 'Albe e tramonti'. Le sue partecipazioni a collettive italiane e francesi sono numerosissime. Nel 1993 Vallorz don\u00f2 un cospicuo numero di opere al MART inerenti tre nuclei tematici corrispondenti ai suoi soggetti preferiti degli ultimi vent'anni del XX secolo: il paesaggio, la natura morta e il ritratto. Il MART gli ha dedicato due personali: \u201cPaolo Vallorz. La Natura come Storia dell'uomo\u201d, nel 2005, e \"La donazione Paolo Vallorz\" nel 2011.\nNel 1995, Jean Clair direttore del Museo Picasso a Parigi e suo grande estimatore lo invit\u00f2 ad esporre nell'importantissima rassegna \"Identit\u00e0 e alterit\u00e0\" che celebrava il centenario della Biennale di Venezia. Negli anni seguenti continu\u00f2 a dipingere, prevalentemente paesaggi; nel 1998, Jean Clair volle varie sue opere raffiguranti cieli e montagne per una Mostra che stava organizzando. Negli ultimi anni si dedic\u00f2 a raffigurare dettagli di paesaggi, in particolare un soggetto: tre piante che partono da un unico gruppo di radici, ubicate sul monte Peller, nei pressi di Caldes.\nVallorz pass\u00f2 il suo tempo dipingendo paesaggi fra Parigi e Caldes.\nA corollario ecco una frase dell'artista, che riassume la sua opera:"}
{"id": "1484644", "revid": "31789", "url": "https://it.wikipedia.org/wiki?curid=1484644", "title": "Unione internazionale di scienze geologiche", "text": "L'Unione internazionale di scienze geologiche (sigla IUGS, dall'inglese \"International Union of Geological Sciences\") \u00e8 un'organizzazione non governativa internazionale, rivolta alla collaborazione internazionale nel campo della geologia, fondata nel 1961, attualmente incoraggiante lo studio e la cooperazione nelle discipline geologiche."}
{"id": "1484646", "revid": "78273", "url": "https://it.wikipedia.org/wiki?curid=1484646", "title": "Canale midollare", "text": ""}
{"id": "1484653", "revid": "1086846", "url": "https://it.wikipedia.org/wiki?curid=1484653", "title": "Valencia Club de F\u00fatbol 2002-2003", "text": "Questa voce raccoglie le informazioni riguardanti il Valencia Club de F\u00fatbol nelle competizioni ufficiali della stagione 2002-2003."}
{"id": "1484657", "revid": "339392", "url": "https://it.wikipedia.org/wiki?curid=1484657", "title": "Sailor Moon Sailor Stars", "text": ""}
{"id": "1484662", "revid": "1543377", "url": "https://it.wikipedia.org/wiki?curid=1484662", "title": "103P/Hartley", "text": "La Cometa Hartley 2, formalmente 103P/Hartley, \u00e8 una piccola cometa periodica del Sistema solare appartenente alla famiglia delle comete gioviane, scoperta nel 1986 da Malcolm Hartley.\nLa cometa Hartley 2 \u00e8 stata raggiunta il 4 novembre 2010 dalla missione EPOXI della NASA.\nCaratteristiche.\nOsservazioni compiute con il telescopio spaziale Spitzer hanno condotto a stimare che il nucleo cometario fosse di 0,57\u00a0\u00b1\u00a00,08\u00a0km di raggio e manifestasse un basso albedo, pari a 0,028. \u00c8 stata stimata una massa di ~3\u00a0\u00d7\u00a01011\u00a0kg. Al tasso di perdita di massa attuale, la cometa dovrebbe riuscire a sopravvivere per altre 100 apparizioni (~700 anni), se si escludono eventi catastrofici come la disgregazione del nucleo o la sua suddivisione in frammenti.\nStudi precedenti avevano stimato che il nucleo fosse leggermente pi\u00f9 grande, di 0,8\u00b1\u00a00,1\u00a0km di raggio, con una frazione attiva del 1%.\nOsservazioni radar condotte con il Radiotelescopio di Arecibo tra il 24 ed il 27 ottobre del 2010 (in corrispondenza del massimo avvicinamento alla Terra della cometa) hanno mostrato un oggetto molto allungato e bilobato. Il nucleo misura pi\u00f9 di 2,2\u00a0km lungo tale direzione. Non \u00e8 stata ancora fornita una misura nella direzione trasversale. Inoltre, sono state fornite stime per il periodo di rotazione. Quella pi\u00f9 probabile prevede un periodo di 18,1\u00a0\u00b1\u00a00,3 ore; in alternativa, anche un periodo di 13,2 ore potrebbe essere in accordo con i dati osservativi, sebbene con una probabilit\u00e0 minore.\nLe osservazioni radar hanno permesso inoltre di avere informazioni sulle dimensioni della chioma e dei grani che la compongono: la chioma presenta una sezione trasversale al radar di 0,6\u00a0km\u00b2 (15 volte quella misura per il nucleo, di 0,04\u00a0km\u00b2); i grani hanno dimensioni centimetriche e sono espulsi con una velocit\u00e0 di circa 4\u00a0m/s in direzione opposta rispetto alla Terra (il dato \u00e8 stato rilevato misurando lo spostamento verso il rosso delle onde radar di ritorno).\nStoria osservativa.\nLa cometa \u00e8 stata osservata durante tutti i suoi ritorni. Si \u00e8 rivelata piuttosto stabile nella propria luminosit\u00e0, salvo che durante l'apparizione del 2004, quando \u00e8 passata pressoch\u00e9 inosservata. Durante le apparizioni del 1991 e 1997 al suo massimo ha raggiunto l'ottava magnitudine. L'apparizione del 2010 \u00e8 stata la migliore tra tutte (\u00e8 stata raggiunta la 5\u00aa magnitudine), grazie al notevole avvicinamento al nostro pianeta che si \u00e8 verificato nel corso del mese di ottobre, quando la cometa era inoltre prossima al perielio. Hanno inoltre contribuito un esteso periodo di osservazione e l'attenzione dedicatale in previsione del sorvolo della missione EPOXI della NASA.\nScoperta nel 1986.\n\u00c8 stata scoperta il 15 marzo 1986 da Malcolm Hartley utilizzando lo \"UK Schmidt Telescope\" situato presso l'Osservatorio di Siding Spring, in Australia, come un oggetto della 17-18\u00aa magnitudine.\nUna prima orbita \u00e8 stata calcolata da D. W. E. Green e successivamente confermata da Brian G. Marsden. La cometa transit\u00f2 al perielio il 4 giugno seguente, a 0,95\u00a0UA dal Sole. Durante tutta l'apparizione si mantenne piuttosto debole e non fu pi\u00f9 osservata dopo il 7 giugno.\nApparizione del 1991.\nLa cometa fu riscoperta il 9 luglio 1991 da T. V. Kryachko come un oggetto della decima magnitudine. Precedenti ricerche condotte sulle previsioni di S. Nakano erano risultate infruttuose. Il massimo avvicinamento alla Terra si verific\u00f2 a met\u00e0 agosto, quando comunque la cometa transit\u00f2 alla considerevole distanza di 0,77\u00a0UA dal nostro pianeta. Il perielio fu raggiunto il 10 settembre dello stesso anno, con una distanza dal Sole invariata alla seconda cifra decimale rispetto all'apparizione precedente.\nLa sua luminosit\u00e0 aument\u00f2 nella fase di avvicinamento al Sole, raggiungendo l'ottava magnitudine nei mesi di settembre ed ottobre. Successivamente, inizi\u00f2 a diminuire cos\u00ec come era aumentata e poi ancora pi\u00f9 lentamente. L'ultima osservazione fu ottenuta il 4 maggio 1992.\nApparizione del 1997.\nLa cometa fu recuperata il 2 maggio 1997 dagli astronomi dell'osservatorio Whipple situato sul monte Hopkins, in Arizona. Durante questa apparizione, furono compiute numerose osservazioni e per un periodo molto esteso. L'ultima osservazione infatti fu ottenuta il 12 aprile 1999.\nIl massimo della luminosit\u00e0 fu raggiunto in concomitanza col passaggio al perielio del 22 dicembre. Durante tutto il mese, la cometa si mantenne sull'ottava magnitudine. Il massimo avvicinamento alla Terra fu registrato l'8 gennaio (a 0,8177\u00a0UA), quando la luminosit\u00e0 era gi\u00e0 in una lenta fase calante. Il 20 gennaio appariva di magnitudine 8,5; nei venti giorni seguenti perse circa un'altra magnitudine ed a marzo appariva come un oggetto dell'undicesima magnitudine. Come detto, l'ultima osservazione avvenne il 12 aprile, quando la cometa appariva di magnitudine 19,2.\nDa notare che un incontro ravvicinato con Giove il 19 dicembre 1993 (a 0,3743\u00a0UA) aveva determinato una variazione della distanza perielica, aumentata a 1,03\u00a0UA.\nApparizione del 2004.\nLa cometa non fu osservata nella fase di avvicinamento al Sole, n\u00e9 nel periodo subito seguente il transito al perielio, avvenuto il 17 maggio 2004. Le migliori osservazioni risalgono ai seguenti mesi di settembre ed ottobre, quando appariva della 16-17\u00aa magnitudine.\nIl 1\u00ba marzo 2006, I. Ferrin dell'osservatorio nazionale del Venezuela ottenne un'immagine della cometa, allora distante 5,3\u00a0UA dal Sole. Essa presentava una debole chioma ed appariva di magnitudine pari a 20,2.\nApparizione del 2010.\nComplice il previsto sorvolo della sonda \"Deep Impact\", nella ricerca della cometa sono stati impiegati i migliori strumenti disponibili coll'intenzione di caratterizzarne con precisione l'orbita e poter correttamente dirigere la sonda per l'incontro.\nNel 2007, Kazuo Kinoscita e Syuichi Nakano hanno fornito previsioni indipendenti per il recupero della cometa.\nLe prime osservazioni risalgono al 5 maggio 2008, quando la cometa fu osservata utilizzando il Very Large Telescope dell'osservatorio del Paranal, in Cile. Il 12 e 13 agosto fu la volta del telescopio spaziale Spitzer, le cui immagini hanno permesso la determinazione delle dimensioni del nucleo.\nNel marzo 2010, la cometa \u00e8 stata osservata attraverso il telescopio Gemini South in Cile e dal Magdalena Ridge Observatory, nel Nuovo Messico. Entrambi hanno ripetuto le osservazioni il mese seguente insieme all'osservatorio di Mauna Kea, all'osservatorio Chante-Perdrix in Francia e al Southern Astrophysical Research Telescope.\nIl 10 maggio la cometa \u00e8 stata osservata attraverso WISE.\nL'osservazione visuale \u00e8 iniziata in agosto, quando la cometa appariva della tredicesima magnitudine (il 6 del mese). Il 31 era prossima all'undicesima magnitudine. A settembre la sua luminosit\u00e0 \u00e8 ulteriormente aumentata superando i massimi delle apparizioni precedenti. A fine mese, infatti, appariva della settima magnitudine. Il 25 settembre, inoltre, \u00e8 stata osservata attraverso il telescopio spaziale Hubble.\nL'apparizione del 2010 si sta rivelando come particolarmente interessante: la cometa si \u00e8 trovata a 0,12\u00a0UA dalla Terra il 20 ottobre 2010, solo otto giorni prima del perielio (che \u00e8 stato raggiunto il 28 ottobre). Gli studiosi si aspettano che la cometa possa raggiungere la 5 magnitudine, risultando visibile ad occhio nudo. in un cielo buio. Appare nella costellazione dell'Auriga, in spostamento relativamente rapido verso i Gemelli, e risulta piuttosto semplice da individuare se aiutati da un binocolo.\nIl 24 ottobre la cometa \u00e8 stata fotografata con l\"'Herschel Space Observatory\". \u00c8 stato cos\u00ec stimato un flusso di circa 230kg/s di ghiaccio in evaporazione dal nucleo.\nNel periodo compreso tra il 24 ed il 27 ottobre, inoltre, la cometa \u00e8 stata osservata attraverso il Radiotelescopio di Arecibo. Ci\u00f2 ha consentito di raccogliere informazioni sulle dimensioni del nucleo e sulla sua attivit\u00e0 in previsione dell'incontro con EPOXI.\nEsplorazione.\nLa cometa Hartley 2 \u00e8 stata sorvolata il 4 novembre 2010 dalla sonda Deep Impact nell'ambito della missione EPOXI della NASA. Nel momento del massimo avvicinamento, la sonda si \u00e8 trovata a circa 700\u00a0km dalla cometa.\nLa cometa era in piena attivit\u00e0, essendo transitata per il perielio pochi giorni prima e le immagini mostrano luminosi getti di anidride carbonica e particelle di ghiaccio in sospensione che fuoriescono dal nucleo cometario. Le prime analisi dei dati raccolti indicano che parti diverse del nucleo bilobato manifestano un comportamento differente: la zona di congiunzione centrale rilascia nello spazio prevalentemente vapore acqueo, mentre dall'estremit\u00e0 pi\u00f9 attiva fuoriuscono anche grandi quantit\u00e0 di anidride carbonica. Anche visivamente, \u00e8 possibile distinguere le due estremit\u00e0 del nucleo, caratterizzate da un terreno pietroso, dalla zona di congiunzione, caratterizzata invece da un terreno a grana fine che appare liscio nelle immagini.\nUn altro aspetto particolarmente interessante, che ha portato M. A'Hearn a parlare di una nuova classe di comete, \u00e8 che, a differenza di quanto osservato per la Cometa Tempel 1, l'acqua presente nella chioma non sembra derivare principalmente dalla sublimazione di strati sottosuperficiali, ma da quella dei grani di ghiaccio sollevati dai getti di anidride carbonica. I grani pi\u00f9 grandi raggiungono anche dimensioni comprese tra quelle di una palla da golf e quelle di un pallone da basket. Il loro moto non \u00e8 radiale, ma soggetti alla pressione della radiazione solare, si spostano verso la coda della cometa. Ci\u00f2 fa intuire che non contengono una grande massa.\nOrbita.\nLa Cometa Hartley 2 percorre un'orbita eccentrica, inclinata di circa 13,6\u00b0 rispetto al piano dell'eclittica. L'afelio, esterno all'orbita di Giove, \u00e8 a 5,87\u00a0UA dal Sole; il perielio, prossimo all'orbita della Terra, \u00e8 a 1,05\u00a0UA dal Sole. La cometa completa un'orbita in circa 6 anni e mezzo.\nI nodi ascendente e discendente dell'orbita sono prossimi rispettivamente alle orbite di Giove e della Terra. La cometa va pertanto incontro a ripetuti incontri ravvicinati con i due pianeti. Soprattutto quelli con Giove possono determinare notevoli alterazioni dell'orbita.\nRispetto a quella posseduta dalla cometa ad inizio Novecento, l'orbita ha subito notevoli variazioni: la distanza perielica prossima alle 2\u00a0UA nel 1903, \u00e8 diminuita fino a 0,90\u00a0UA negli anni settanta in seguito a due incontri particolarmente stretti con Giove (0,2246\u00a0UA nel 1947 e 0,0851\u00a0UA nel 1971); gli stessi hanno determinato un incremento dell'eccentricit\u00e0 dell'orbita e una diminuzione del periodo orbitale (da circa 9 anni nel 1903 ai circa 6 degli anni settanta). Gli incontri successivi e quelli previsti per il prossimo secolo, invece, perlopi\u00f9 si autobilanceranno e manterranno condizioni simili a quelle attuali.\nIl massimo avvicinamento alla Terra \u00e8 stato raggiunto il 20 ottobre 2010, quando la cometa \u00e8 transitata a sole 0,1209\u00a0UA (circa 18 milioni di km - 47 volte la distanza Terra-Luna). Ci\u00f2 ha contribuito a rendere particolarmente spettacolare l'apparizione del 2010.\nSciame meteorico.\nIl fatto che l'orbita della cometa sfiori quella della Terra ha indotto alcuni ricercatori, tra i quali Peter Jenniskens dell'Ames Research Center della NASA, ad ipotizzare che la cometa potrebbe originare uno sciame meteorico.\nSecondo Jenniskens questo sciame meteorico dovrebbe essere visibile in un periodo centrato sul 3 novembre ed avere il suo radiante posizionato nei pressi della stella \u03b2 Cygni; finora per\u00f2 lo sciame non \u00e8 stato osservato."}
{"id": "1484665", "revid": "1652635", "url": "https://it.wikipedia.org/wiki?curid=1484665", "title": "Numa Palazzini", "text": "Biografia.\nNacque a Bergamo nel 1825 da Giuseppe e Teresa Valeurenghi. Nel 1848 con lo scoppio della prima guerra di indipendenza partecip\u00f2 all'insurrezione di Bergamo contro gli austriaci. Al riguardo scrive in una sua memoria:\nNuma Palazzini prese parte alla seconda guerra di indipendenza e, con il grado di capitano, alla campagna meridionale del 1860, ove il 25 agosto, a Milazzo, fu sottoposto al giudizio del Consiglio Permanente di Guerra dal maggiore Francesco Sprovieri per aver amministrato e condotto pessimamente la compagnia ai suoi ordini. Fu pienamente assolto in quanto \"\u201cnon in mala fede ma per false ed enorme voci sparse a carico del capitano stesso\"\u201d.\nIl 4 ottobre, a Napoli, fu nominato da parte di Giuseppe Garibaldi, generale dittatore dell'Italia meridionale, capitano di stato maggiore della 2\u00aa Brigata della 16\u00aa Divisione comandata dal generale Enrico Cosenz. Successivamente all'impresa d'Aspromonte di Garibaldi del 1862, fu imprigionato nel carcere di Alessandria. Nel 1866 fu nuovamente con Garibaldi. Maggiore del 2\u00ba Reggimento Volontari Italiani prese parte alla Battaglia di Pieve di Ledro, ove si merit\u00f2 il titolo di cavaliere dell'Ordine militare di Savoia.\nL'autobiografia.\nTerminata la campagna militare, nel 1861, Palazzini si candid\u00f2, ma non fu eletto, al parlamento italiano nel Circondario di Treviglio presentandosi al proprio elettorato con la seguente autobiografia che fu pubblicata sui quotidiani \u201c\"L'Indipendente\"\u201d, \u201c\"La Gazzetta del Popolo\"\u201d, \u201c\"Il Lampo\"\u201d ed \u201c\"Il Nizzardo\"\u201d:\nGli ultimi anni.\nIl 19 marzo del 1872 ricevette la pensione dell'ordine militare di Savoia e si impieg\u00f2 come magazziniere delle regie privative. Trasferitosi a Civitavecchia, nella notte del 23 gennaio 1875, ospit\u00f2 nella sua casa sul lungomare (odierno Palazzo Luziviene) Giuseppe Garibaldi, che eletto deputato doveva recarsi a Roma. Il giorno successivo il generale part\u00ec acclamato da una folla festosa che lo accompagn\u00f2 fino alla stazione ferroviaria.\nMor\u00ec a Firenze nel 1906.\nScritti.\nIl Palazzini fu autore anche di due saggi:"}
{"id": "1484669", "revid": "1008732", "url": "https://it.wikipedia.org/wiki?curid=1484669", "title": "Mobile Launcher Platform", "text": "La Mobile Launcher Platform \u00e8 una struttura a due piani usata dalla NASA, assieme al crawler-transporter, per il trasporto dello Space Shuttle dal Vehicle Assembly Building alle piattaforme di lancio 39-A o 39-B al Kennedy Space Center o alternativamente come piattaforma mobile di lancio.\nDescrizione.\nOgni MLP \u00e8 una struttura a due piani rettangolare che era originalmente costruita per il trasporto del grande vettore Saturn V per le missioni lunari del programma Apollo negli anni '60 e '70. In precedenza ogni piattaforma comprendeva una torre di lancio con dei bracci che venivano ritratti al lancio. Per le missioni Skylab e il programma test Apollo-Sojuz venne modificata la piattaforma 1 per utilizzare la torre con il pi\u00f9 piccolo Saturn IB.\nDurante il programma Apollo le tre piattaforme possedevano una torre che si collegava al Saturn V, e successivamente, le torri delle piattaforme 2 e 3 sono state modificate per adattarsi allo Space Shuttle. La torre della piattaforma 1 \u00e8 stata invece rimossa e conservata nell'area industriale del Kennedy Space Center. Le piattaforme sono state inoltre riconfigurate con l'aggiunta di due bracci di servizio in coda su entrambi i lati della bocchetta di scarico del propulsore principale. Le torri sono chiamate \"uccelli d'acqua\" (\"rain birds\") perch\u00e9 contengono il sistema di soppressione sonoro.\nLo Space Shuttle \u00e8 mantenuto sulla piattaforma attraverso otto punti di fissaggio, detti \"hold-down bolts\", posizionati in gruppi di quattro su entrambi i solid rocket booster. Immediatamente prima dell'accensione di questi ultimi, delle cariche pirotecniche sono attivate per liberare lo Shuttle dalla piattaforma.\nOgni piattaforma pesa 4190 t, \u00e8 lunga 49 m, larga 41 e alta 7,6 m. Viene trasportata dal Vehicle Assembly Building al complesso di lancio per mezzo di un Crawler-transporter.\nNel 2021, la piattaforma 2 (MLP-2), da cui part\u00ec la missione Apollo 14 per la luna e la fatale missione STS-51-L del Challenger, viene demolita per recuperare spazio per il programma Artemis.\nLe nuove piattaforme.\nCon la sostituzione dello Shuttle con la navetta Orion e i due vettori Ares I e Ares V, la NASA costruir\u00e0 tre nuove piattaforme di lancio che faranno parte degli aggiornamenti al complesso di lancio 39 e supporteranno i razzi Ares I. Questo permetter\u00e0 l'uso dei crawler-transporter attuale fino alla loro sostituzione con i nuovi modelli per trasportare i pi\u00f9 pesanti vettori Ares V e la loro torre di lancio. \nQueste nuove piattaforme sono progettate dalla ASRC Aerospace. I vettori Ares V utilizzeranno le piattaforme esistenti che saranno modificate e rafforzate."}
{"id": "1484671", "revid": "112948681", "url": "https://it.wikipedia.org/wiki?curid=1484671", "title": "Rumenta", "text": "La parola rumenta \u00e8 usata in alcune zone del Nord Italia per indicare la spazzatura, ma anche ammassi indistinti di oggetti usati, rotti o logori, di nessuna utilit\u00e0 o valore. \nLa parola rumenta \u00e8 principalmente diffusa in Liguria e Piemonte, parzialmente in Lombardia, Toscana e a Chioggia. Talvolta \u00e8 usata in gergo nautico, con significato analogo (in tale contesto l'apposito contenitore si chiama \"rumentiera\"). L'uso sporadico di questa parola da parte del Gabibbo in televisione ne ha aumentato la celebrit\u00e0."}
{"id": "1484672", "revid": "1305772", "url": "https://it.wikipedia.org/wiki?curid=1484672", "title": "Frank Rosenthal", "text": " Dagli eventi vissuti durante la reggenza del casin\u00f2 \u00e8 stato tratto il libro di Nicholas Pileggi \"\" ed il film di Martin Scorsese \"Casin\u00f2\", in cui Rosenthal \u00e8 interpretato da Robert De Niro.\nBiografia.\nRosenthal nacque da genitori svedesi-statunitensi e venne adottato in una famiglia ebrea di Chicago: qui egli rinsald\u00f2 la sua amicizia con Anthony Spilotro. Scont\u00f2 diversi arresti per crimini quali gioco d'azzardo e truffe nei confronti dei giocatori.\nDa pioniere del gioco d'azzardo moderno, Rosenthal ottenne segretamente l'affidamento dei casin\u00f2 Stardust, Fremont ed Hacienda quando questi erano controllati dalla mafia italoamericana. Fu il primo ad inserire una sala scommesse all'interno di un casin\u00f2, facendo divenire lo Stardust uno dei centri del gioco d'azzardo pi\u00f9 gettonati al mondo. Un'altra innovazione che introdusse Rosenthal fu quella di consentire di fare da croupier alle donne; in solo un anno, questo raddoppi\u00f2 gli incassi dello Stardust.\nNel 1976, quando le autorit\u00e0 scoprirono che Rosenthal stava gestendo i casin\u00f2 senza la licenza dello stato del Nevada, si tenne un'udienza per decidere se affidargli la licenza o meno. La giuria decise di non dare la licenza a Rosenthal, anche se in seguito riusc\u00ec a ingraziarsi il giudice Joseph Pavlikowski (al quale aveva dato un assegno di 2.800 $ allo stesso hotel dove aveva lavorato come direttore). Nel 1988, lo stesso Pavlikowski tenter\u00e0 di inserire il nome di Rosenthal nel \"libro nero\" (cosa che avrebbe bandito Rosenthal da ogni casin\u00f2 del Nevada), riscontrando successo.\nRosenthal si guadagn\u00f2 il soprannome di \"Lefty\" (cio\u00e8 \"mancino\") durante un'udienza di tribunale, in cui si appell\u00f2 per ben 37 volte al quinto emendamento, anche quando gli venne chiesto se fosse mancino o destrorso.\nRosenthal si spos\u00f2 con Geraldine McGee: che aveva gi\u00e0 una figlia, Robin L. Marmor, da un matrimonio precedente, e che ebbe altri due figli da Frank, Steven e Stephanie. Il matrimonio termin\u00f2 in divorzio, che Rosenthal attribu\u00ec principalmente alla incapacit\u00e0 di McGee di smettere di bere e di assumere droghe. Geri mor\u00ec nei primi anni ottanta, in seguito ad un'overdose, in un motel (dopo aver lasciato Rosenthal ed avergli rubato un'ingente quantit\u00e0 di denaro). Venne stabilito che la sua morte non era stata volontaria, ma derivata da una combinazione di valium, cocaina e whisky Jack Daniel's.\nRosenthal sopravvisse ad un tentato omicidio avvenuto nel 1982, in cui la sua auto era stata imbottita di tritolo. Dopo il 1982, venne cacciato da Las Vegas (entrer\u00e0 nel libro nero nel 1988) a causa dei suoi legami con il crimine organizzato. Si ritir\u00f2 a Laguna Niguel, in California e poi a Boca Raton, in Florida ed infine a Miami, dove continu\u00f2 a scommettere con successo su eventi sportivi. \nMor\u00ec il 13 ottobre 2008 all'et\u00e0 di 79 anni a Miami Beach.\nIl film \"Casin\u00f2\" di Martin Scorsese (1995), basato sul libro di Nicholas Pileggi \"\", \u00e8 ispirato alla carriera di Rosenthal a Las Vegas. Rosenthal (rinominato \"Sam 'Asso' Rothstein\", che tra l'altro \u00e8 un cognome noto nel giro delle scommesse preso dall'ex criminale Arnold Rothstein) \u00e8 interpretato da Robert De Niro, mentre il suo amico mafioso Anthony Spilotro (rinominato \"Nicky Santoro\") \u00e8 interpretato da Joe Pesci. La storia di Rosenthal \u00e8 stata proposta anche su \"True Crime Authors\" di History Channel."}
{"id": "1484676", "revid": "767487", "url": "https://it.wikipedia.org/wiki?curid=1484676", "title": "Arie van Lent", "text": "Possiede il passaporto tedesco.\nCarriera.\nDopo aver giocato nelle giovanili di diversi club olandesi venne acquistato ventenne dal Werder Brema, in cui rimase fino al 1998, con una parentesi nella stagione 1992-1993, in cui venne prestato all'Oldenburg, in Zweite Bundesliga. A Brema non riusc\u00ec mai ad esprimere il suo potenziale e recit\u00f2 il ruolo di comprimario, collezionando appena 31 presenze e 6 gol in sette stagioni.\nNella stagione 1999-2000 venne acquistato dal Greuther F\u00fcrth, squadra di Zweite Bundesliga, e realizz\u00f2 16 reti in campionato, attirando l'attenzione del Borussia M\u00f6nchengladbach, retrocesso in Bundesliga nella stagione precedente e clamorosamente fuori dai giochi-promozione al suo primo anno in seconda divisione. Il Borussia lo acquist\u00f2 nella stagione successiva e, beneficiando dei suoi gol, fece pronto ritorno in Bundesliga. Il salto di categoria non incise sul rendimento di van Lent, che continu\u00f2 ad segnare regolarmente e divenne uno degli attaccanti pi\u00f9 amati della storia del Borussia.\nNel 2004-2005 decise di tornare in Zweite Bundesliga, all'Eintracht Francoforte. Furono ancora una volta le sue marcature a guidare la squadra verso la promozione in Bundesliga. Nella stagione seguente, tuttavia, i continui acciacchi ne minarono il rendimento. Il suo posto in squadra venne preso dal talento greco Ioannis Amanatidis. Nel 2004 van Lent realizz\u00f2 la rete del definitivo 3-1 nella vittoria casalinga del Borussia sul Monaco 1860 all'ultima di campionato. Quella marcatura pass\u00f2 alla storia in quanto fu l'ultimo gol ufficiale realizzato nel glorioso B\u00f6kelbergstadion.\nRescisse il suo contratto a gennaio 2006 per trasferirsi in Regionalliga, al Rot-Weiss Essen. Come nelle due occasioni precedenti il suo arrivo ad una nuova squadra coincise con una promozione, questa volta in Zweite Bundesliga. Come a Francoforte, tuttavia, la stagione seguente fu accompagnata da costanti infortuni e successive ricadute, finch\u00e9 a dicembre 2006 van Lent decise di rescindere il suo contratto.\nAd inizio 2007 comunica ufficialmente la sua intenzione di concludere la carriera di calciatore ed intraprendere quella di allenatore. Dopo aver conseguito il patentino nel marzo del 2007, \u00e8 stato ingaggiato per la stagione 2007-2008 dall'1. FC Kleve, squadra che milita in Oberliga, la quarta divisione tedesca.\nNel 2012 passa alla guida dei Kickers Offenbach, squadra militante nella Dritte Liga, la terza divisione del campionato tedesco."}
{"id": "1484679", "revid": "584834", "url": "https://it.wikipedia.org/wiki?curid=1484679", "title": "Decreto Legislativo n\u00b0112 del 1998", "text": ""}
{"id": "1484681", "revid": "30610", "url": "https://it.wikipedia.org/wiki?curid=1484681", "title": "Repubblica pisana", "text": ""}
{"id": "1484689", "revid": "66387", "url": "https://it.wikipedia.org/wiki?curid=1484689", "title": "Criptoanalisi", "text": ""}
{"id": "1484690", "revid": "116862340", "url": "https://it.wikipedia.org/wiki?curid=1484690", "title": "Giulio Anselmi", "text": "\u00c8 stato presidente dell'agenzia di stampa \"ANSA\" e della Federazione Italiana Editori Giornali (FIEG).\nBiografia.\nLaureato in Giurisprudenza all'Universit\u00e0 degli Studi di Genova, ha incominciato ad interessarsi al giornalismo da studente, collaborando al \"Corriere Mercantile\". Dopo il conseguimento della laurea, per un breve periodo esercita la pratica forense, e dopo due anni inizia a collaborare con il Corriere Mercantile, per passare, nel 1969 a \"Stampa Sera\" e successivamente a \"La Stampa\". La sua carriera di inviato speciale \u00e8 iniziata nel settimanale \"Panorama\".\nDal 1977 al 1984 ha lavorato a \"Il Secolo XIX\"; in seguito \u00e8 stato direttore del settimanale \"Il Mondo\" (1986). Nel 1987 \u00e8 passato al \"Corriere della Sera\" come vicedirettore. Promosso condirettore nel 1992, nel novembre 1993 \u00e8 nominato direttore responsabile de \"Il Messaggero\", dove rimane fino al giugno 1996.\nDopo un breve periodo in cui \u00e8 editorialista del Corriere della Sera, dal 1997 al 1999 \u00e8 direttore responsabile dell'ANSA.\n\u00c8 direttore del \"L'Espresso\" dal 1999 al 2002, in seguito rimane editorialista del quotidiano del Gruppo Editoriale L'Espresso, \"la Repubblica\".\n\u00c8 stato consulente della trasmissione televisiva di Rai 3 \"Ballar\u00f2\".\nDal 2005 al 2009 \u00e8 direttore de \"La Stampa\" di Torino. Il 2 dicembre 2008 \u00e8 oggetto di una dichiarazione del Presidente del Consiglio dei ministri della Repubblica Italiana Silvio Berlusconi, che durante una visita in Albania, a Tirana, attacca il \"Corriere della Sera\" e \"La Stampa\", aggiungendo: \u00abcerti direttori cambino mestiere\u00bb.\nIl 22 aprile 2009 lascia la direzione de \"La Stampa\" per assumere la presidenza dell'ANSA. Al suo posto, alla guida del quotidiano torinese, arriva Mario Calabresi. Nel 2012 \u00e8 confermato presidente dell'Ansa ed assume anche la presidenza della Fieg.\nDal 2010 al 2015 \u00e8 docente a contratto insieme a Eugenia Romanelli di Teoria e tecniche del giornalismo presso l'Universit\u00e0 LUISS Guido Carli."}
{"id": "1484696", "revid": "4711", "url": "https://it.wikipedia.org/wiki?curid=1484696", "title": "Rifugiati", "text": ""}
{"id": "1484700", "revid": "1566286", "url": "https://it.wikipedia.org/wiki?curid=1484700", "title": "Mikael H\u00e5fstr\u00f6m", "text": "Tra i suoi film pi\u00f9 significativi possiamo trovare: \"Evil - Il ribelle\", \"1408\" e \"Il rito\".\nBiografia.\nMikael H\u00e5fstr\u00f6m (soprannominato \"Heffa\") nasce nel 1960 in Svezia, a Lund, nella contea della Scania.\nH\u00e5fstr\u00f6m raggiunge la notoriet\u00e0 mondiale con il film \"Evil - Il ribelle\" del 2003, tratto dal romanzo autobiografico di Jan Guillou \"La fabbrica del male\" (\"Ondskan\") del 1981. Il film \u00e8 ambientato nel 1959, in un collegio privato dove vi era violenza istituzionale, tema centrale del film. Il personaggio principale, Erik, \u00e8 interpretato da Andreas Wilson e tra gli altri attori si ricordano Gustaf Skarsg\u00e5rd, Kjell Bergqvist e Bj\u00f6rn Granath. La pellicola \u00e8 stata nominata all'Oscar al miglior film straniero e ha vinto tre Guldbagge Awards, tra cui quello per il miglior film.\nSuccessivamente dirige il suo primo film in lingua inglese intitolato \"Derailed - Attrazione letale\" (2005) con protagonisti Jennifer Aniston e Clive Owen.\nNel 2007 il regista svedese dirige l'horror \"1408\", tratto dall'omonimo breve racconto di Stephen King incluso nella raccolta \"Tutto \u00e8 fatidico\". Nel cast sono presenti John Cusack, Samuel L. Jackson e Mary McCormack. Il film \u00e8 un successo sia di critica che di pubblico.\nNel 2010 \u00e8 la volta di \"Shanghai\" rifacimento del film \"Shanghai\" (1935) con Loretta Young e Charles Boyer che non ottiene successo sia di pubblico che di critica nonostante gli elogi alla scenografia, ai costumi ed alla fotografia. Tra i principali interpreti della pellicola figurano John Cusack, Li Gong, Ken Watanabe, Rinko Kikuchi e Chow Yun-Fat.\nUltimo dei suoi successi \u00e8 \"Il rito\" (\"The Rite\"), uscito nel circuito cinematografico americano il 28 gennaio 2011 e in Italia l'11 marzo dello stesso anno su distribuzione della Warner Bros. Il film \u00e8 ispirato al romanzo \"The Rite: The Making of a Modern Day Exorcist\" di Matt Baglio. Tra gli attori si annoverano Anthony Hopkins, Ciar\u00e1n Hinds, Rutger Hauer e Maria Grazia Cucinotta.\nLa sua ultima fatica lo vede dirigere Sylvester Stallone e Arnold Schwarzenegger in \"Escape Plan - Fuga dall'inferno\" uscito nel 2013 ed accolto positivamente sia dal pubblico che dalla critica.\nVita privata.\nMikael \u00e8 stato sposato con la produttrice cinematografica Anna Anthony, ma ora sono divorziati. Il fratello \u00e8 Dan H\u00e5fstr\u00f6m, attore."}
{"id": "1484701", "revid": "640277", "url": "https://it.wikipedia.org/wiki?curid=1484701", "title": "EPOXI", "text": "EPOXI \u00e8 stata una missione spaziale senza equipaggio del Programma Discovery della NASA diretta dall'Universit\u00e0 del Maryland. Nella missione \u00e8 stata reimpiegata la sonda \"Deep Impact\" (che aveva gi\u00e0 completato la propria missione primaria verso la Cometa Tempel 1) allo scopo di osservare pianeti extrasolari e studiare un secondo corpo cometario, la Cometa Hartley 2, raggiunta nel novembre del 2010 (il massimo avvicinamento \u00e8 avvenuto il 4 novembre).\nL'acronimo EPOXI (\"Extrasolar Planet Observation / eXtended Investigation of comets\") richiama i due obiettivi della missione. La missione \u00e8 suddivisa in due fasi: \"Extrasolar Planet Observation and Characterization\" (EPOCh), (Osservazione e caratterizzazione dei pianeti extrasolari), e \"Deep Impact Extended Investigation\" (DIXI), (Estensione delle indagini della sonda \"Deep Impact\").\nDopo il sorvolo della cometa Hartley 2, il veicolo spaziale avrebbe dovuto effettuare un sorvolo ravvicinato dell'asteroide Apollo (163249) 2002 GT nel 2020. La missione fu per\u00f2 sospesa gi\u00e0 nell'agosto 2013 quando venne perso il contatto con il veicolo spaziale; i successivi tentativi di ristabilire il contatto con la sonda si rivelarono infruttuosi.\nLa missione.\nUfficialmente la missione ha avuto inizio con il comunicato stampa della NASA 07-147 del 3 luglio 2007, con il quale l'ente spaziale statunitense ha comunicato lo stanziamento dei fondi necessari per il controllo e l'utilizzo della sonda \"Deep Impact\".\nLo studio dei corpi cometari.\nIl 21 luglio 2005, diciassette giorni dopo l'incontro con la Cometa Tempel 1, la sonda \"Deep Impact\" ha eseguito una manovra di correzione di traiettoria che l'ha diretta verso il nostro pianeta. Il passaggio ravvicinato (\"fly-by\") \u00e8 avvenuto il 31 dicembre 2007 ed ha posto la sonda sulla nuova traiettoria che, dopo altri due \"fly-by\" della Terra, la condurr\u00e0 verso il suo nuovo obiettivo, la Cometa Hartley 2. Il secondo \"fly-by\" della Terra \u00e8 avvenuto il 29 dicembre 2008.\nIl progetto iniziale prevedeva il \"fly-by\" della Cometa Boethin il 5 dicembre 2008, con un passaggio entro i 700\u00a0km dalla cometa. La sonda non avrebbe potuto ripetere la missione \"Deep Impact\", non essendo dotata di impattatori di riserva, ma avrebbe eseguito delle osservazioni del nucleo cometario che avrebbero permesso dei confronti con i risultati ottenuti dallo studio della cometa Tempel 1. A'Hearn, direttore della missione \"Deep Impact\", riflettendo sulla estensione della missione allora in programmazione, diceva: \"Proponiamo di dirigere la sonda verso la Cometa Boethin per verificare se i risultati trovati per la Cometa Tempel 1 sono unici o sono comuni ad altre comete\". L'estensione della missione, inoltre, avrebbe fornito circa la met\u00e0 delle informazioni raccolte durante la collisione con la cometa Tempel 1, ma ad una frazione notevolmente inferiore del costo. Lo spettrometro ed i telescopi a bordo della sonda permetterebbero rispettivamente di determinare la composizione superficiale del nucleo cometario e di osservarne le caratteristiche.\nTuttavia, mentre la data del passaggio ravvicinato alla Terra si avvicinava, gli astronomi non sono stati in grado di localizzare la Cometa Boethin. Di conseguenza, non ne \u00e8 stato possibile calcolare l'orbita con la precisione necessaria a programmare il \"fly-by\". La squadra di ricerca ha quindi proposto un obiettivo alternativo, individuato nella Cometa Hartley 2. Le due comete sono ritenute interessanti oggetti di studio perch\u00e9 entrambe presentano un nucleo relativamente piccolo ed attivo. L'orbita della Cometa Hartley 2 \u00e8 nota con la precisione richiesta per la progettazione dell'incontro, che per\u00f2 \u00e8 previsto per il 2010. Il ritardo di due anni nel \"fly-by\" cometario ha comportato un incremento nella previsione di spesa per il segmento di terra della missione. Nel dicembre del 2007 la NASA e l'Universit\u00e0 del Maryland hanno confermato il finanziamento della missione fino all'incontro con la Cometa Hartley 2.\nL'incontro con la Cometa Hartley 2, inizialmente previsto per l'11 ottobre 2010 ad una distanza minima di 620\u00a0km, \u00e8 stato riprogrammato al 4 novembre dello stesso anno.\nL'osservazione dei pianeti extrasolari.\nLa fase di osservazione dei sistemi planetari extrasolari \u00e8 iniziata il 26 gennaio 2008 e si \u00e8 conclusa il 31 agosto dello stesso anno. L'obiettivo principale di EPOCh \u00e8 stato quello di osservare e caratterizzare sette pianeti extrasolari noti, che orbitano intorno ad altrettante stelle distanti: XO-2 (b), Gliese 436 (b), BD+36\u00b02593 (b), GSC 03089-00929 (TrES-3), WASP-3 (b), GSC 03549-02811 (TrES-2) e HAT-P-7 (b). Si \u00e8 cercato di determinarne l'albedo e di scoprire se posseggono anelli o lune, pi\u00f9 che ottenere immagini della superficie. Utilizzando il telescopio pi\u00f9 potente dei due a bordo della sonda, si \u00e8 cercato inoltre di individuare pianeti extrasolari che finora non sono stati scoperti, utilizzando sia il metodo astrometrico, sia quello dei transiti planetari. La sensibilit\u00e0 dello strumento permetter\u00e0 di rilevare pianeti aventi un diametro pari a 3 volte quello della Terra.\nEPOXI inoltre ha raccolto alcune immagini del disco della Terra nella luce visibile e nell'infrarosso, per sviluppare modelli al calcolatore di come apparirebbe un pianeta terrestre che orbitasse attorno ad una stella lontana. Di particolare interesse sono i lampi luminosi che testimoniano la presenza di acqua liquida sulla superficie e le variazioni nell'emissione infrarossa che rivelano l'alternanza di oceani e continenti. Inoltre, il 28 ed il 29 maggio 2008, ha ripreso una sequenza di immagini del transito della Luna davanti al disco della Terra, visibile nell'immagine a lato."}
{"id": "1484702", "revid": "1214201", "url": "https://it.wikipedia.org/wiki?curid=1484702", "title": "Assyriska Fotbollsf\u00f6reningen", "text": "LAssyriska Fotbollsf\u00f6reningen, meglio noto come Assyriska FF o semplicemente Assyriska, \u00e8 una societ\u00e0 calcistica svedese con sede nella citt\u00e0 di S\u00f6dert\u00e4lje. Dal 2019 milita in Division 2, la quarta serie del calcio svedese, a seguito della retrocessione della precedente stagione.\nLa squadra \u00e8 espressione del popolo assiro, mentre l'altro club di S\u00f6dert\u00e4lje, i rivali del Syrianska, rappresenta il popolo arameo siriaco.\nStoria.\nL'Assyriska fu fondato nel 1971 come polisportiva da immigrati assiri provenienti dalla Turchia, mentre nel 1974 venne creata anche la sezione calcistica. \nI primi immigrati giunti in Svezia dal Medio Oriente tra gli anni '60 e '70 venivano denominati dalle autorit\u00e0 locali come \"Assyrier\" (assiri). Una parte di essi rifiut\u00f2 questa nomenclatura, chiedendo di essere chiamati \"Syrianer\" (siriaci) sulla base di alcune differenze identitarie. Gli assiri infatti vantavano la loro discendenza dagli antichi Assiri che dominarono a lungo la cultura mesopotamica in epoca pre-cristiana, mentre i siriaci ponevano un accento maggiore sulla loro identit\u00e0 siro-ortodossa legata al popolo arameo, oltre ad altre differenze religiose che hanno portato all'instaurazione di chiese e vescovi differenti tra loro. Fondarono un nuovo club, e nacque cos\u00ec la rivalit\u00e0 cittadina tra Assyriska e Syrianska.\nNel 1992 l'Assyriska raggiunse la Superettan (la seconda serie) e all'inizio degli anni 2000 divenne tra i club pi\u00f9 popolari di Svezia, raggiungendo la finale della Svenska Cupen 2003, uscendo sconfitto contro il pi\u00f9 quotato .\nNel 2005 l'Assyriska ha disputato la sua unica stagione in Allsvenskan grazie a un ripescaggio ai danni dell'\u00d6rebro SK, escluso dal campionato per problemi economici: l'ultimo posto in classifica ha per\u00f2 comportato una retrocessione immediata in Superettan.\nA partire dalla met\u00e0 degli anni '90 il consiglio di amministrazione societario decret\u00f2 l'apertura del club nei confronti di giocatori non assiri.\nOrganico.\nRosa.\n\"aggiornata al 31 dicembre 2015\""}
{"id": "1484703", "revid": "131358", "url": "https://it.wikipedia.org/wiki?curid=1484703", "title": "Assyriska FF", "text": ""}
{"id": "1484704", "revid": "1305772", "url": "https://it.wikipedia.org/wiki?curid=1484704", "title": "Shalimar", "text": ""}
{"id": "1484705", "revid": "2111144", "url": "https://it.wikipedia.org/wiki?curid=1484705", "title": "Associazione italiana editori", "text": "L'Associazione Italiana Editori (AIE) \u00e8 l'associazione di categoria degli editori italiani e stranieri operanti in Italia o che pubblicano in lingua italiana libri, riviste e prodotti di editoria digitale. \u00c8 la pi\u00f9 antica associazione italiana di categoria. Ha sedi a Milano e a Roma.\nStoria.\nNata nel 1869 come associazione di categoria del settore librario con il nome di Associazione libraria Italia (ALI), nel 1871 si allarg\u00f2 a editori, librai e tipografi e cambi\u00f2 nome in Associazione tipografico libraria italiana (ATLI). Nel 1896 prende parte al primo Congresso Internazionale degli Editori a Parigi.\nNel 1910 fu tra i soci fondatori della Confindustria, nel 1921 cambi\u00f2 nome e divenne Associazione editoriale libraria italiana (AELI), sciolta nel 1929 con la costituzione della Federazione nazionale fascista italiana editori (FNFIE).\nNel 1946 si ricostitu\u00ec con il nome attuale di Associazione italiana editori e contribu\u00ec alla ricostruzione della Confindustria, di cui fa parte ancora oggi. Nel 1967 contribu\u00ec a fondare la Federazione degli editori europei (FEE-FEP).\nA partire dal 2007 ha costituito le prime rappresentanze regionali: Campania, Piemonte, Toscana, Calabria, Puglia e Lazio. Dal 2009 al 2015 il presidente \u00e8 stato Marco Polillo, titolare della casa editrice omonima, che \u00e8 succeduto a 12 anni di presidenza di Federico Motta. Nel settembre 2015 Federico Motta \u00e8 ritornato al vertice dell'associazione. Dal 28 luglio 2017 il nuovo presidente \u00e8 Ricardo Franco Levi.\nOrganizzazione.\nGli editori aderenti all'AIE coprono il 90% del mercato librario italiano e sono strutturati in quattro diversi gruppi tematici: "}
{"id": "1484715", "revid": "1851848", "url": "https://it.wikipedia.org/wiki?curid=1484715", "title": "Nils Arne Eggen", "text": "\u00c8 stato l'allenatore pi\u00f9 titolato del calcio norvegese.\nCarriera.\nHa allenato il Rosenborg in pi\u00f9 riprese nel corso degli anni '70 e '80, oltre che ininterrottamente dal 1988 al 1997, dal 1999 al 2002 e nella stagione 2010."}
{"id": "1484719", "revid": "177641", "url": "https://it.wikipedia.org/wiki?curid=1484719", "title": "Jan Mikael H\u00e5fstr\u00f6m", "text": ""}
{"id": "1484721", "revid": "287204", "url": "https://it.wikipedia.org/wiki?curid=1484721", "title": "Mikael Hafstrom", "text": ""}
{"id": "1484722", "revid": "287204", "url": "https://it.wikipedia.org/wiki?curid=1484722", "title": "Tribunale di prima istanza", "text": "Il tribunale di prima istanza \u00e8 stato un tribunale per l'amministrazione della giustizia civile attivo nello Stato Pontificio tra il 1816 e il 1870.\nVenne detto \"di prima istanza\" perch\u00e9 costituiva il primo livello dell'amministrazione della giustizia civile pontificia.\nSedi.\nNe venne istituito uno per ognuna delle diciotto Delegazioni dello Stato Pontificio.\nFunzionamento.\nNei tribunali di prima istanza costituiti nelle Delegazioni di prima classe i giudici erano in numero di cinque pi\u00f9 un aggiunto; nelle Delegazioni di seconda e terza classe invece i giudici scendevano a tre pi\u00f9 un aggiunto. Per giudicare, occorreva il numero legale di tre giudici; di questi giudici, il pi\u00f9 anziano svolgeva le funzioni di presidente della corte, mentre gli altri a turno svolgevano le funzioni di relatori.\nI tribunali di prima istanza potevano giudicare sui reati non di competenza del Tribunale criminale la cui causa avesse valore superiore a 100 scudi; potevano anche funzionare come Tribunale di appellazione per le cause gi\u00e0 giudicate dai Governatori."}
{"id": "1484723", "revid": "729019", "url": "https://it.wikipedia.org/wiki?curid=1484723", "title": "Voli radenti", "text": "Voli radenti \u00e8 una serie di fumetti creata dal greco Arkas pubblicata in Italia da Lavieri.\nStoria editoriale.\nSono stati pubblicati i seguenti volumi:\nPersonaggi.\nI protagonisti sono due passeri, un padre ed un figlio. Viene inoltre menzionata una madre che \u00e8 scappata con una rondine quando il piccolo passero \u00e8 nato. Il figlio \u00e8 un ragazzino, che non ama essere un passero e che fa commenti sarcastici su chiunque incontri, specie suo padre.\nIl padre invece \u00e8 un passero molto triste, perch\u00e9 ha perso la moglie ed ha un figlio che lo tratta molto male e che parla male di lui anche con gli altri uccelli."}
{"id": "1484724", "revid": "1573940", "url": "https://it.wikipedia.org/wiki?curid=1484724", "title": "Caffrey's", "text": "La Caffrey's \u00e8 una birra scura irlandese prodotta dall'industria della birra \"Thomas Caffrey Brewing Company\" a Belfast nell'Irlanda del Nord. \u00c8 simile alle altre \"stout\" irlandesi, come la Guinness, Beamish o Murphy's in quelle pi\u00f9 famose.\nStoria.\nNicholas Caffrey, commerciante di seta e di lino a Dublino, decide di aprire un'industria della birra per fare concorrenza alla Guinness nella seconda met\u00e0 del XIX secolo. Nel 1860, il figlio Thomas di 21 anni lo raggiunge all'industria della birra, prima di creare la sua industria della birra ad Antrim. Oggi dopo la morte del padre esiste solo la \"Thomas Caffrey Brewing Co.\", poich\u00e9 le attivit\u00e0 dell'industria della birra a Dublino hanno cessato l'attivit\u00e0.\nCaratteristiche.\n\u00c8 conosciuta per il suo accenno nel gusto di caff\u00e8 e liquirizia. Caffrey's Stout \u00e8 una birra identificata come \"semplice, morbida e cremosa\". \u00c8 una birra forte nel carattere, con gusto pieno e meno amaro delle altra stout. Con il 4,7% di alcool (Vol).\nAltri prodotti.\nEsiste anche la birra Caffrey's Ale lanciata nel 1994, \u00e8 una birra ambrata con il 4,8% di alcool (Vol), poco acida e cremosa per una birra a fermentazione alta (75% azoto e 25% Anidride carbonica, come per le Draught Stout)."}
{"id": "1484728", "revid": "287204", "url": "https://it.wikipedia.org/wiki?curid=1484728", "title": "Moshe Feldenkrais", "text": ""}
{"id": "1484729", "revid": "164044", "url": "https://it.wikipedia.org/wiki?curid=1484729", "title": "Hamarkameratene", "text": "L'Hamarkameratene, spesso abbreviato in HamKam \u00e8 una squadra di calcio di Hamar, in Norvegia. Dal 2022 torna a militare in Eliteserien, massimo livello del campionato norvegese di calcio.\nFondato il 10 agosto del 1918 come \"Freidig Hamar\", assunse la denominazione attuale nel 1946 dopo la fusione con l\"'Hamar Arbeideridrettslag\". Il club raggiunse il maggior risultato di sempre nella stagione 1970, finendo al terzo posto dietro Str\u00f8msgodset e Rosenborg. Da allora, comunque, il club ha sempre militato nella serie principali norvegesi, non trovando mai una continuit\u00e0.\nIl Briskeby Arena, che ospita le partite interne, ha una capacit\u00e0 di spettatori.\nOrganico.\nRosa 2018.\n\"Rosa aggiornata al 2 settembre 2018.\""}
{"id": "1484730", "revid": "1632387", "url": "https://it.wikipedia.org/wiki?curid=1484730", "title": "Pallapugno leggera", "text": "La pallapugno leggera (o pallone elastico leggero) \u00e8 uno sport a squadre giocato a livello giovanile, in quanto propedeutico alla pallapugno.\n\u00c8 diffusa su tutto il territorio italiano, specialmente in ambito scolastico, grazie alla sua facilit\u00e0 di apprendimento e adattabilit\u00e0 a diverse condizioni. Non richiede uno sferisterio o una grossa piazza, ma si gioca sul semplice campo da pallavolo, senza la rete, con regole semplificate rispetto a quelle della pallapugno e con un pallone che viene colpito con la mano aperta e priva di protezione.\nRegolamento.\nIl regolamento \u00e8 simile a quello della pallapugno, ma con molte semplificazioni; non esistono le cacce e il campo \u00e8 molto pi\u00f9 piccolo: lungo 18 m e largo 9 m. La palla deve avere un peso compreso tra 60 e 80 g e un diametro da 10,5 a 11,5\u00a0cm.\nLe squadre sono composte da quattro giocatori ciascuna (pi\u00f9 un massimo di due riserve). I punti si contano come nel tennis: quindici, trenta, quaranta, gioco. Non esistono per\u00f2 i vantaggi. La partita o set \u00e8 composta da un minimo di 5 giochi: si conclude quando una squadra arriva a vincere 5 giochi, ma con almeno 2 giochi di vantaggio. In caso di parit\u00e0 80-80 si prosegue fino a quando una squadra raggiunge i due giochi di vantaggio.\nLa gara pu\u00f2 essere disputata su un solo set oppure al meglio dei tre set: in questo caso l'incontro termina quando una squadra vince due partite (in questo caso i primi due set possono anche terminare 50-40,mentre il terzo deve comunque essere concluso con due giochi di vantaggio).\nAnalogamente alla disciplina maggiore, il gioco inizia con l'azione di battuta, che avviene per\u00f2 in una zona lunga 2 metri. Chi effettua il servizio pu\u00f2 colpire il pallone con il palmo della mano o con un pugno. La battuta deve essere effettuata con un movimento del braccio dal basso verso l'alto: la palla deve essere lasciata dall'altra mano prima del colpo e non deve essere fatta rimbalzare per terra. La mano che batte non deve salire pi\u00f9 in alto della spalla e del gomito. Tutti e quattro i giocatori si devono alternare regolarmente alla battuta. Ogni squadra batte per due giochi consecutivi, con due battitori diversi, poi cede il servizio agli avversari. Dopo quattro giochi avviene il cambio di campo.\nLa risposta alla battuta viene chiamata \"ricaccio\" e pu\u00f2 avvenire colpendo il pallone al volo o dopo un rimbalzo, come nella pallapugno. Si pu\u00f2 colpire la palla con tutto l'avambraccio, inoltre si pu\u00f2 uscire dal campo per ricacciare il pallone.\nA differenza del pallone elastico, non vengono assegnate le cacce; di conseguenza lo scopo del gioco \u00e8 riuscire a mandare la palla in modo valido oltre la linea di met\u00e0 campo, senza che gli avversari riescano a ribattere. I giocatori non possono entrare nella met\u00e0 campo avversaria.\nDurante un set ogni squadra pu\u00f2 chiedere un time out della durata di un minuto e pu\u00f2 sostituire due giocatori.\nFalli.\nOgni fallo viene punito con l'attribuzione di un 15 alla squadra avversaria.\nVideo.\nFase di una partita tra giocatrici"}
{"id": "1484731", "revid": "1305772", "url": "https://it.wikipedia.org/wiki?curid=1484731", "title": "Franz Egon von F\u00fcrstenberg", "text": "Biografia.\nFiglio di Ernesto Egon di F\u00fcrstenberg-Heiligenberg (1588-1635), che si era distinto come generale nelle schiere dell'esercito bavarese durante la Guerra dei Trent'anni.\nInizi\u00f2 la propria carriera militare nelle schiere dell'esercito imperiale, ma all'elevazione dell'amico Massimiliano Enrico di Baviera all'arcivescovato di Colonia nel 1650, si rec\u00f2 alla sua corte ed abbracci\u00f2 la carriera ecclesiastica. Ottenne ben presto un ruolo preminente alla corte di Colonia e, con il fratello Wilhelm Egon, fu sostenitore della politica aggressiva di Luigi XIV di Francia.\nAncora fanciullo era stato nominato canonico a Colonia e in seguito a Strasburgo, Liegi, Hildesheim e Spira; egli divenne anche vescovo ausiliare e decano dell'arcidiocesi di Colonia.\nNel 1657 divenne principe-abate di Stablo e Malmedy. Nel 1661 ricevette \"in commendam\" l'abbazia di Gorze e nel 1663 venne nominato vescovo di Strasburgo e nel 1664 principe-abate di Luders e Murbach.\nAlla conclusione del trattato tra l'imperatore e l'arcivescovo di Colonia, l'11 maggio 1674, venne privato di tutti i suoi possedimenti in Germania e fu costretto a rifugiarsi in Francia. Fu, ad ogni modo, graziato con il fratello Wilhelm da un articolo speciale della Pace di Nimega (1679), in virt\u00f9 del quale pot\u00e9 fare ritorno a Colonia.\nDopo l'occupazione francese di Strasburgo (1681), prese residenza in citt\u00e0, dove mor\u00ec il 1\u00ba aprile 1682.\nGenealogia episcopale.\nLa genealogia episcopale \u00e8:"}
{"id": "1484733", "revid": "729019", "url": "https://it.wikipedia.org/wiki?curid=1484733", "title": "Castello di Serravalle (Serravalle)", "text": "Il castello di Serravalle \u00e8 un castello all'imbocco della Valle di Blenio, all'interno del comune omonimo, su uno sperone di roccia sovrastante la pianura.\nStoria.\nSulle origini del castello non vi sono certezze. Probabilmente il primo edificio fu di epoca carolingia, mentre le prime menzioni scritte risalgono al 1162 quando il signore di Blenio, Alcherio da Torre, ne aveva il controllo. Alcherio sosteneva la causa dell'imperatore Federico Barbarossa e questi lo nomin\u00f2 avogadro della valle. Nel 1182 i vallerani di Blenio e Leventina si unirono in un patto di alleanza, chiamato Patto di Torre, per spodestare il signore del castello. L'alleanza ebbe come conseguenza l'assedio del castello e susseguente resa dell'avogadro Artusio da Torre. Il castello venne raso al suolo come gli altri manieri esistenti nelle Tre valli ambrosiane. Agli inizi del XIII secolo Rodolfo de Orelli si insedia a Biasca come vicario. Questa famiglia riedificher\u00e0 nel corso del secolo il castello facendola diventare loro residenza. Nel frattempo i Visconti controllano Milano e di fatto le tre valli ambrosiane. Dai signori di Milano il castello venne ceduto due secoli dopo ai signori Pepoli di Bologna. Secondo la tradizione popolare questo nuovo signore venne trucidato in un agguato e il castello venne distrutto una seconda volta. Probabilmente il castello venne distrutto dopo la morte di Gian Galeazzo Visconti.\nL'intero insediamento cadde in completa rovina e abbandono eccezion fatta per la piccola chiesa di Santa Maria del Castello, posta a sud e pi\u00f9 in basso rispetto al maniero, l'attuale edificio risale al XVI secolo nel coro sono presenti bellissimi affreschi di Giovanni Batista Tarilli del 1587. In precedenza l'edificio sacro era dedicato a san Martino ed \u00e8 documentato dal 1339. Una prima ricognizione archeologica venne fatta negli anni 1928-1930. Con un consolidamento dei muri. Agli inizi di questo secolo sono stati intrapresi nuovi interventi di restauro e di sondaggio archeologico che hanno portato al ritrovamento di vari reperti; in gran parte frammenti di vetri e ceramiche e di un affresco. Segni evidenti che l'insediamento non era solo difensivo ma una residenza fortificata. Il ritrovamento di molte punte di balestra e di freccia, oltre a evidenti segni di incendio, testimoniamo come il maniero sia stato preso e distrutto con la forza."}
{"id": "1484734", "revid": "287204", "url": "https://it.wikipedia.org/wiki?curid=1484734", "title": "Metodo Feldenkrais", "text": "Il metodo Feldenkrais \u00e8 un metodo di auto-educazione attraverso il movimento, che prende il nome dal suo ideatore, lo scienziato, fisico e ingegnere israeliano Mosh\u00e9 Feldenkrais (1904-1984). I suoi sostenitori affermano che il metodo riorganizzi la connessione tra mente e corpo, e migliori quindi i movimenti del corpo e lo stato psicologico generale.\nUn presupposto fondamentale di questo approccio, volto a migliorare l'organizzazione del corpo in azione (Feldenkrais, M, 1947; Buchanan, P. A. 2012), \u00e8 che il cambiamento delle modalit\u00e0 di esecuzione dei movimenti, l'attenzione alle sensazioni e il tocco guidato di un operatore possono fornire informazioni significative al sistema nervoso, chiarendo le relazioni funzionali lungo il corpo e con l'ambiente (ad esempio, la connessione tra le parti del corpo, il supporto offerto dal pavimento, la distribuzione del movimento, l'orientamento nello spazio). Queste informazioni determinano un apprendimento, che pu\u00f2 portare ad un cambiamento permanente dell'organizzazione corporea e delle modalit\u00e0 di esecuzione del movimento.\nNon ci sono prove mediche che il metodo Feldenkrais conferisca benefici per la salute. Non \u00e8 noto se sia sicuro o efficace, ma i ricercatori non credono che comporti gravi rischi.\nStoria del metodo Feldenkrais.\nSviluppatosi intorno agli anni cinquanta, il metodo comincia a diffondersi in Italia a partire dagli anni ottanta, ad opera di pochi insegnanti formatisi all'estero. Questi stessi insegnanti fondano nel 1987 l'AIIMF, Associazione Italiana Insegnanti Metodo Feldenkrais, un'organizzazione senza scopo di lucro. Nel 1988 vengono avviati, a Milano e a Roma, due corsi di formazione per insegnanti, conclusi nel 1992, che diplomano decine di insegnanti. A loro si deve un ulteriore impulso alla diffusione del metodo in Italia.\nAttualmente sono sette le scuole di formazione quadriennale in Italia, con ordinamento didattico uniforme e accreditate dall'organismo internazionale di riferimento (European Training and Accreditation Board). Il metodo oggi \u00e8 conosciuto e diffuso in Europa, Stati Uniti, Canada, Australia, Israele, Corea, Giappone e Sud America.\nDescrizione.\nIl metodo si propone come una \u201cforma di apprendimento esperienziale basato sul movimento, che ha lo scopo di sviluppare la consapevolezza e migliorare vari aspetti della vita fisica e mentale\u201d.\nFondamentale per l'apprendimento consapevole delle abilit\u00e0 sensomotorie \u00e8 che lo studente sperimenti, esplori e valuti nuove idee o organizzazioni del movimento. Le lezioni Feldenkrais includono oltre 600 esempi di temi di movimento (camminare, girarsi, sedersi, guardare, afferrare, piegarsi per raccogliere), considerati da un punto di vista funzionale, ciascuno contenente molte variazioni.\nFeldenkrais analizza il modo in cui monitoriamo istante per istante lo svolgersi del movimento, dalla formazione delle intenzioni fino alla loro realizzazione nel movimento, e afferma che \"ci\u00f2 che viene migliorato \u00e8 il processo di autodirezione, e non un qualche movimento particolare\".\nIl metodo Feldenkrais si basa sul concetto di \"apprendimento organico\". Apprendere, in senso generale, \u00e8 acquisire nuove risposte agli stimoli. L'essere umano, rispetto alle altre specie animali, nasce con un repertorio motorio limitato e dipende per un tempo maggiore da chi se ne prende cura per garantirne la sopravvivenza. Durante il periodo di accrescimento, il bambino sviluppa abitudini e schemi muscolari-emotivi, che sono il prodotto dell\u2019aver imparato ad agire nel mondo. Le abitudini sono economiche e utili per interagire con l'ambiente in modo corretto e rapido, ma costituiscono un limite all\u2019azione se considerate le uniche possibilit\u00e0.\nPer non evocare reazioni abituali alla forza di gravit\u00e0, iscritte negli schemi neuro motori e esplicite negli atteggiamenti posturali, Feldenkrais ricorre a lezioni prevalentemente in posizione da sdraiati: la riduzione dello sforzo necessario al movimento aumenta infatti la sensibilit\u00e0 del sistema nervoso al discernernimento degli stimoli, e permette di scegliere il modo migliore per eseguire l\u2019azione.\nInvece di cercare il miglioramento nella prestazione aumentando lo sforzo fisico con ripetizioni di esercizi, il metodo Feldenkrais si concentra nell'aiutare a sperimentare modelli alternativi di organizzazione di s\u00e9.\nDiversi studi affermano che il miglioramento della consapevolezza, ottenuto rivolgendo l'attenzione alle sensazioni generate dal corpo in movimento, rappresenti un elemento chiave o un meccanismo di azione per approcci mente corpo con benefici segnalati per una variet\u00e0 di condizioni di salute.\nTali approcci vengono analizzati attraverso la lente di un approccio enattivo alla cognizione, oppure in ottica sistemica diadica.\nEfficacia del Metodo.\nPer valutare l'efficacia del metodo, che promuove un metodo di apprendimento che affonda le sue radici in aspetti che spaziano dalle neuroscienze, alla psicologia, alla biomeccanica ed alla fisica, si pone la questione di identificare criteri di valutazione appropriati ed una metodologia corrispondente.\nNel 2015, il Dipartimento della salute del governo australiano ha pubblicato i risultati di una revisione delle terapie alternative per determinare se ce ne fossero alcune adatte ad essere coperte dall'assicurazione sanitaria; il metodo Feldenkrais era una delle 17 terapie valutate per le quali non \u00e8 stata trovata alcuna evidenza di efficacia. Di conseguenza, nel 2017 il governo australiano ha identificato il metodo Feldenkrais come una pratica che non si qualificherebbe per il sussidio assicurativo, affermando che questo passo \"assicurerebbe che i fondi dei contribuenti siano spesi in modo appropriato e non indirizzati a terapie per cui mancano prove di efficacia\".\nNel 2018, un esame degli studi fino ad allora disponibili sulla riabilitazione sul luogo di lavoro per disturbi degli arti superiori ha trovato prove limitate sull'efficacia del metodo Feldenkrais.\nEsistono inoltre alcuni studi che hanno mostrato dei benefici derivanti dall'uso del metodo se applicato a: \nMetodi di insegnamento.\nLe lezioni possono essere di gruppo o individuali. \nNelle lezioni di gruppo (che si chiamano CAM, Consapevolezza Attraverso il Movimento, o \"Awareness through Movement\" nella definizione originale di Feldenkrais) l'insegnante guida gli allievi dando loro una serie di indicazioni che serviranno all'allievo per dare vita ad una serie di movimenti. Secondo l'Associazione degli insegnanti del metodo, \"questi movimenti sono utili per l'allievo perch\u00e9 gli consentiranno di muoversi meglio nella vita di tutti i giorni sia a livello di movimento vero e proprio che di capacit\u00e0 di relazionarsi con gli altri e l'ambiente in cui vive.\"\nNelle lezioni individuali (che si chiamano IF, Integrazione Funzionale, o \"Functional Integration\" nella definizione originale di Feldenkrais) di solito l'allievo viene fatto stendere su un lettino (ma la lezione pu\u00f2 avvenire anche da seduto e/o in piedi). L'insegnante utilizza una tecnica manuale non invasiva per rendere l'allievo consapevole della propria organizzazione funzionale e suggerire nuovi modi per renderla pi\u00f9 efficiente. Il contatto manuale \u00e8 rispettoso e delicato, mai orientato a forzare, bens\u00ec a creare un ambiente favorevole all'apprendimento. In questo caso l'allievo \u00e8 normalmente disteso su un apposito lettino basso.\nMoshe Feldenkrais afferma che il solo modo per avere libert\u00e0 di scelta, e per essere quindi consapevoli e padroni del proprio corpo, consiste nel poter fare la stessa cosa in modi diversi, e perch\u00e9 questo accada \u00e8 fondamentale agire sulla sensibilit\u00e0, sulla capacit\u00e0 dell'individuo di sentire gli stimoli provenienti dal proprio corpo che normalmente vengono ignorati. \nLa sensibilit\u00e0 porta alla consapevolezza, intesa da Feldenkrais come conoscenza cinestesica, un modo di sentire lo \"schema necessario implicito\". Questo significa prendere coscienza degli aspetti particolari che, uniti, permettono alla persona di compiere il movimento. Il modo per raggiungere questa consapevolezza \u00e8 attraverso la sperimentazione, l'ascolto delle sensazioni e l'acquisizione cognitiva degli schemi motori, processo implicito che crea un circolo di miglioramenti, essendo sviluppo cognitivo e motorio strettamente legati e uniti all'esecuzione delle azioni.\nBibliografia.\nOpere di Moshe Feldenkrais.\nOpere sul metodo Feldenkrais (in italiano)"}
{"id": "1484735", "revid": "1810027", "url": "https://it.wikipedia.org/wiki?curid=1484735", "title": "Fabrizio Santafede", "text": "Biografia.\nAllievo dell'artista senese Marco Pino, che oper\u00f2 a Napoli nell'ultima parte della sua vita, tra il 1580 e il 1600 i suoi dipinti risentirono dell'impronta manierista tosco-veneta, calibrata e addolcita negli anni da un recupero di modelli lontani nel tempo, tanto da fargli meritare il \"plauso universale, s\u00ec che ne fu chiamato il Raffaello napoletano\".\nNel 1593 il pittore - forse il maggiore del momento a Napoli, se appena un anno prima, per dirla col Previtali, \u00abappare assunto nell'Olimpo degli \"arrivati\"\u00bb, con la commissione dell\"Annunciazione\" di Santa Maria de La Vid, a Burgos - eseguiva per la cappella Medici di Gragnano, nella chiesa napoletana dei Santi Severino e Sossio, la ben conosciuta tavola della \"Madonna col Bambino e i santi Benedetto, Mauro e Placido\". Le molteplici esperienze formative del pittore, da Marco Pino (attivo in passato per la stessa chiesa) a Raffaello, fino al manierismo internazionale, neo-parmigianesco di Francesco Curia, paiono qui raggiungere una loro unitaria convergenza, e a livello assai nobile di qualit\u00e0. Osserviamo i personaggi inseriti in una equilibrata scenografia, di poche e solide figure solennemente atteggiate in primo piano, che non lasciano alcuno spazio ad elementi secondari quali il paesaggio. \u00c8 chiaro che siamo di fronte ad un tentativo di interpretare le immagini sacre con seriet\u00e0 contro-riformata di linguaggio, ma in modo accostante e 'domestico', vicino alla religiosit\u00e0 dei devoti.\nIn seguito il nostro si avvicin\u00f2 allo studio dell'opera del Caravaggio e a quella di altri toscani come Santi di Tito e Domenico Crespi detto il Passignano.\nNel 1603 e nel 1608 gli furono commissionate due opere per il Pio Monte della Misericordia di Napoli, \"Cristo in casa di Marta e Maria\" e \"San Pietro che resuscita Tabitha\".\nTra le altre tele di rilievo vanno menzionate \"L'incoronazione della Vergine\" (1601-02) nella Chiesa di Santa Maria la Nova, la \"Madonna e Santi\" (1606) a Monteoliveto, e le opere commissionate da privati come \"I figli di Zebedeo davanti a Cristo\" (1625) ai Gerolamini e la \"Lavanda del Bambino\", tela menzionata da Bernardo De Dominici nel 1742. Di probabile sua attribuzione sarebbe la \"Madonna con angeli e san Bonaventura, san Francesco e Ludovico d'Angi\u00f2\" opera collocata sull'altare maggiore nella Chiesa di San Bonaventura (Napoli) situata in via San Giovanni Maggiore Pignatelli.\nLavor\u00f2 anche in altre citt\u00e0 dell'Italia meridionale, ma anche al Nord e in Spagna.\nFra i suoi allievi vi furono Massimo Stanzione (uno dei maggiori esponenti della pittura napoletana del Seicento), Marco Mele e Giovanni De Gregorio, detto il Pietrafesa."}
{"id": "1484736", "revid": "33751", "url": "https://it.wikipedia.org/wiki?curid=1484736", "title": "Tanta", "text": "Tanta () \u00e8 una citt\u00e0 dell'Egitto, capoluogo del governatorato di Gharbiya.\nSi trova nella regione del delta del Nilo a circa 94\u00a0km a nord del Cairo e 150\u00a0km a sud-est di Alessandria.\nGeografia fisica.\nLa citt\u00e0 si trova lungo il canale di irrigazione detto Canale di Shibin, quasi a met\u00e0 strada tra il ramo di Rosetta (a ovest) e quello di Damietta (a est) del Nilo. \u00c8 collegata al Cairo e ad Alessandria da una superstrada; \u00e8 anche un importante nodo ferroviario per il collegamento del Cairo ad Alessandria e Damietta.\nTanta \u00e8 un attivo centro agricolo, con industrie tessili per la lavorazione del cotone e industrie alimentari. \u00c8 inoltre famosa per i suoi dolci, degustati durante le feste del mawlid.\nNella principale moschea della citt\u00e0, detta \"al-Sayyid al-Badawi\", si trova la tomba del riverito sufi islamico Ahmad al-Badawi fondatore della Confraternita islamica della Badawiyya.\nCultura.\nTanta \u00e8 sede di un'importante universit\u00e0. Fu fondata nel 1962 come succursale dell'Universit\u00e0 di Alessandria, con la sola facolt\u00e0 di Medicina. Successivamente si aggiunsero le facolt\u00e0 di Scienze, Agricoltura e Istruzione e l'universit\u00e0 divent\u00f2 autonoma nel 1972 con il nome di Universit\u00e0 del Medio Delta. Infine divent\u00f2 Universit\u00e0 di Tanta nel 1973. Da allora si sono aggiunte le facolt\u00e0 di Ingegneria nel 1977, la facolt\u00e0 di Diritto nel 1981, l'istituto di Scienze Infermieristiche e la facolt\u00e0 di Medicina Veterinaria nel 1982, poi la facolt\u00e0 di Agraria nel 1992, e, infine, la facolt\u00e0 di Educazione Fisica nel 1994."}
{"id": "1484737", "revid": "250809", "url": "https://it.wikipedia.org/wiki?curid=1484737", "title": "Vallis Alpes", "text": "La Vallis Alpes \u00e8 una valle di frattura particolarmente ampia situata sulla superficie della Luna, nel suo emisfero visibile dalla Terra; essa interrompe la catena dei Montes Alpes a circa un terzo della loro estensione (provenendo da nordovest), e prosegue in direzione est-nord-est fino a raggiungere l'estremit\u00e0 del Mare Frigoris (\"Mar del Freddo\"), con una lunghezza complessiva di 166 km ed una larghezza massima di circa 10-20 km nella sua parte centrale.\nIl fondovalle si presenta come una superficie pianeggiante e ricoperta di lava, percorsa da una lunga frattura centrale (che costituisce un interessante obiettivo per osservazioni telescopiche dalla Terra). Le pendici della valle si elevano ai due lati della frattura fino a raggiungere l'altitudine degli altopiani circostanti, dall'aspetto irregolare e frammentato. Le pendici meridionali della valle appaiono pi\u00f9 rettilinee di quelle settentrionali.\nL'estremit\u00e0 pi\u00f9 corrugata della valle si trova al suo estremo sudorientale, dove essa penetra nella catena dei Montes Alpes.\nCon ogni probabilit\u00e0 questa valle \u00e8 un graben successivamente inondato da lava.\nLa Vallis Alpes fu scoperta nel 1727 dall'astronomo italiano Francesco Bianchini, e cos\u00ec battezzata nel 1961 dall'Unione Astronomica Internazionale."}
{"id": "1484738", "revid": "1305772", "url": "https://it.wikipedia.org/wiki?curid=1484738", "title": "Feldenkrais", "text": ""}
{"id": "1484740", "revid": "181699", "url": "https://it.wikipedia.org/wiki?curid=1484740", "title": "Costituzione della Repubblica Slovacca", "text": "La Costituzione della Repubblica Slovacca (in slovacco: \"\u00dastava Slovenskej republiky\") \u00e8 l'attuale costituzione della Repubblica Slovacca. Fu approvata dal Consiglio Nazionale slovacco il 1\u00ba settembre 1992 e fu firmata il 3 settembre 1992 nella Sala dei Cavalieri del Castello di Bratislava. Entr\u00f2 in vigore il 1\u00ba ottobre 1992 (alcune parti il 1\u00ba gennaio 1993).\nL'approvazione della costituzione \u00e8 ricordata ancora oggi con il \"Giorno della Costituzione\", celebrato il 1\u00ba settembre.\nVisione d'insieme.\nIl testo della costituzione \u00e8 diviso nel preambolo e in 9 parti (molte delle quali suddivise in capitoli), che sono a loro volta divise in 156 articoli, che possono dividersi in paragrafi e/o lettere.\nModifiche.\nSono necessari tre quinti dei voti del Parlamento per espandere o modificare la Costituzione. Fino ad oggi, essa \u00e8 stata modificata cinque volte: 1998, 1999, 2001 e due volte nel 2004."}
{"id": "1484746", "revid": "287204", "url": "https://it.wikipedia.org/wiki?curid=1484746", "title": "Bainsizza", "text": ""}
{"id": "1484747", "revid": "125801567", "url": "https://it.wikipedia.org/wiki?curid=1484747", "title": "The International", "text": "The International \u00e8 un film del 2009 diretto da Tom Tykwer.\nLa pellicola \u00e8 uscita negli Stati Uniti d'America il 20 febbraio 2009, mentre in Italia \u00e8 stata distribuita dal 20 marzo 2009.\nTrama.\nL'agente dell'Interpol Louis Salinger e il procuratore distrettuale di New York Eleanor Whitman indagano sulla International Bank of Business and Credit (IBBC). Le loro indagini rivelano che la IBBC intende prestare capitali al Revolutionary Freedom Front della Liberia per l'acquisto di armi leggere fornite dalla Calvini Defense. In tal modo, terminato il conflitto, la banca potr\u00e0 controllare il debito contratto dal Paese. Quando l'accordo con Calvini salta, i dirigenti della IBBC cercano un accordo con un uomo d'affari turco per vendere le armi a Siria e Iran senza rivelare loro che Israele ha gi\u00e0 acquistato le contromisure dallo stesso uomo.\nProduzione.\nPer una precisa scelta del direttore della fotografia, ogni citt\u00e0 presente nel film \u00e8 caratterizzata da una tonalit\u00e0 di colore, in particolare: Berlino marrone, Lione rosso, Lussemburgo blu, Milano ocra, Istanbul pi\u00f9 colori.\nSceneggiatura.\nLa sceneggiatura contiene alcuni riferimenti a vicende della storia italiana: per esempio, il personaggio di Umberto Calvini ricorda Roberto Calvi, il banchiere ucciso a Londra nel 1982. Ancora, un ufficiale dei carabinieri, corrotto dalla IBBC, tenta di depistare l'indagine accusando le Nuove Brigate Rosse.\nIl personaggio di Luca Barbareschi \u00e8 un politico di un partito di centro destra ispirato a Forza Italia. il partito non solo di Formigoni, che compare nel film all'interno del grattacielo Pirelli (allora sede di Regione Lombardia), ma anche lo stesso con cui Luca Barbareschi si candider\u00e0 l'anno successivo alle riprese (nel frattempo divenuto PDL).\nRiprese.\nLe riprese sono iniziate a Berlino il 10 settembre 2007, per poi continuare a Milano, New York e Istanbul. Le riprese hanno coinvolto gli attori italiani Luca Barbareschi, Alessandro Fabrizi, Luca Calvani e Giorgio Lupano. Nell'inquadratura all'ingresso posteriore del grattacielo Pirelli, l'allora presidente della regione Lombardia, Roberto Formigoni, \u00e8 apparso in un piccolo cameo nel ruolo di se stesso.\nAccoglienza.\nIncassi.\nIl film ha incassato in Italia , mentre negli Stati Uniti ha incassato . A livello mondiale, la pellicola ha incassato a fronte di un budget stimato in 50 milioni di dollari."}
{"id": "1484748", "revid": "224874", "url": "https://it.wikipedia.org/wiki?curid=1484748", "title": "Problema di cauchy", "text": ""}
{"id": "1484749", "revid": "33689", "url": "https://it.wikipedia.org/wiki?curid=1484749", "title": "Uffi", "text": ""}
{"id": "1484756", "revid": "933835", "url": "https://it.wikipedia.org/wiki?curid=1484756", "title": "Cavaliere gerosolimitano", "text": ""}
{"id": "1484759", "revid": "287204", "url": "https://it.wikipedia.org/wiki?curid=1484759", "title": "F. League", "text": "La \u00e8 il massimo campionato giapponese di calcio a 5.\nLa manifestazione \u00e8 stata giocata per la prima volta nella stagione 2007 - 08, quando la Japan Futsal Federation decise di creare il primo campionato nazionale di calcio a 5 giapponese.\nStoria.\nIl futsal in Giappone si svilupp\u00f2 a livello regionale a partire da met\u00e0 anni novanta con il regolamento FIFA sebbene il Giappone abbia partecipato sin dalla prima edizione al Campionato mondiale di calcio a 5.\nIl campionato nazionale giapponese ebbe un primo abbozzo con la creazione del torneo nazionale denominato \"All Japan Futsal Championships\" (attuale Puma Cup) creato nel 1996, che prevedeva una fase finale con le migliori squadre regionali.\nLe prime tre edizioni registrarono due vittorie del Lunes Gakuen Koga, per poi veder nascere il periodo d'oro del Fire Fox Imanema, vincitore di quattro titoli nei successivi sette anni.\nLe ultime stagioni, che vedevano la fase finale solitamente giocata a Tokyo e in altra sede variabile, hanno visto l'affermarsi di realt\u00e0 nuove come il PSTC Londrina, il BANFF Tohoku e il Predator FC.\nFutsal Regional Champions League.\nUn altro tassello importante della crescita del movimento, fu la creazione della \"Futsal Regional Champions League\" nel 2001, che prevedeva una fase finale a sede unica con i vari campioni regionali. Fra i club che hanno partecipato a questa lega possiamo ricordare anche squadre che giocano nell'attuale F.League come l'Espolada Hokkaido e il Fugador Sumida vincitore di ben 4 Regional Champions League.\nF. League.\nL'entusiasmo per il futsal cresciuto soprattutto nell'ultimo decennio per i positivi risultati della nazionale (1 campionato d'Asia e 5 secondi posti), \u00e8 sfociato nella decisione della Japan Futsal Federation di creare nel 2007 una lega unica, abbandonando la modalit\u00e0 a campionato in unica sede.\nDelle dodici (all'inizio erano 8) squadre iscritte, che come nel calcio ispirano il proprio nome ad elementi dello sport ma pi\u00f9 spesso della natura, solo una ha carattere professionistico il Nagoya Oceans, le rimanenti squadre sono considerate semiprofessioniste.\nNello spirito degli organizzatori, la lettera \"F\" parte della denominazione della Lega non rappresenta solo la parola \"futsal\", ma anche cinque parole devono contraddistinguerla: \"\"Fight\", \"Fun\", \"Friend\", \"Fair play\" e \"Future\"\".\nF. League 2019-2020.\nLe squadre che partecipano all'edizione 2019-20 sono:"}
{"id": "1484760", "revid": "111433", "url": "https://it.wikipedia.org/wiki?curid=1484760", "title": "Gordon Hamilton-Fairley", "text": " \u00c8 rimasto vittima di un attentato dell'IRA in Holland Park, a Londra mentre passeggiava con il suo cane.\nBiografia.\nFiglio di Neil Hamilton Fairley, importante studioso di malattie tropicali, Gordon pass\u00f2 la prima infanzia in Australia, dove era nato. Ben presto si trasfer\u00ec in Inghilterra dove studi\u00f2 prima ad Oxford e poi in un ospedale di Londra. Nel 1968 divenne direttore della Clinica di Ricerca dell'Istituto di ricerca sul cancro. Nel 1970 divenne direttore anche del Centro di ricerca oncologica e due anni dopo ottenne il titolo \"Imperial Cancer Fund Professor of Oncology\". Fu ucciso da un'autobomba dell'IRA destinata al membro del parlamento inglese, Sir Hugh Fraser, a sua moglie Antonia Fraser e alla loro ospite Caroline Kennedy."}
{"id": "1484762", "revid": "339392", "url": "https://it.wikipedia.org/wiki?curid=1484762", "title": "Chris Mordetzky", "text": ""}
{"id": "1484764", "revid": "124831809", "url": "https://it.wikipedia.org/wiki?curid=1484764", "title": "Bryne Fotballklubb", "text": "Il Bryne Fotballklubb, meglio noto come Bryne FK, \u00e8 una squadra di calcio di Bryne, in Norvegia. Milita nella 1. divisjon, la seconda serie del campionato norvegese di calcio. La squadra \u00e8 nota per aver mosso i primi passi calcistici a Erling Haaland.\nStoria.\nFondato il 10 aprile del 1926 come \"Bryne IL\", assunse la denominazione attuale nel 1991. Il periodo pi\u00f9 importante nella storia del club fu all'inizio degli anni ottanta quando arriv\u00f2 secondo in campionato nella stagione 1980 (dietro lo Start) e nella stagione 1982 (dietro il Viking); a quegli anni risalgono anche le prime partecipazioni alle Coppa UEFA. Il decennio si concluse con la vittoria della Norgesmesterskapet 1987 contro il Brann, successo che valse la partecipazione, sfortunata, alla Coppa delle Coppe 1988-1989. Il Bryne Stadion, che ospita le partite interne, ha una capacit\u00e0 di spettatori.\nAllenatori e presidenti.\nL'elenco dei presidenti del Bryne va dal 1992 ad oggi. Quello degli allenatori va dalla fondazione ad oggi.\nOrganico.\nRosa 2018.\n\"Rosa aggiornata al 18 gennaio 2018.\""}
{"id": "1484765", "revid": "4507", "url": "https://it.wikipedia.org/wiki?curid=1484765", "title": "Omeoptoto", "text": ""}
{"id": "1484766", "revid": "131358", "url": "https://it.wikipedia.org/wiki?curid=1484766", "title": "Bryne F.K.", "text": ""}
{"id": "1484770", "revid": "767487", "url": "https://it.wikipedia.org/wiki?curid=1484770", "title": "Avenging Angelo", "text": "Avenging Angelo \u00e8 un film di Martyn Burke del 2002, con protagonisti Sylvester Stallone, Madeleine Stowe e Raoul Bova. Il commento musicale del film \u00e8 affidato a Jon Bon Jovi e Bill Conti.\n\u00c8 l'ultimo film in cui \u00e8 apparso Anthony Quinn, che mor\u00ec alcune settimane prima che il film uscisse; nei titoli di coda appare una dedica all'attore.\nTrama.\nUn ex boss della mafia, Angelo Allieghieri, oramai anziano, viene ucciso. Frankie Delano, colui che fino ad ora \u00e8 stato la sua guardia del corpo, si prende cura della figlia Jennifer e dovr\u00e0 proteggerla dagli stessi killer che le hanno fatto fuori il padre. Tutto questo gli riesce ma non \u00e8 finita qui, Jennifer nel frattempo si \u00e8 innamorata di un certo Marcello, all'apparenza un ragazzo semplice, che nasconde per\u00f2 un terribile segreto: vuole vendicarsi di Angelo uccidendo lei. Marcello grazie al suo fascino, inizialmente riesce nello scopo di fare sua la ragazza che accetta la proposta di fare un viaggio insieme a lui in Sicilia; Frankie per\u00f2, che nel frattempo ha scoperto le vere intenzioni dell'uomo, riesce a raggiungere i due appena in tempo. Cos\u00ec, dopo un duello, Marcello muore e Frankie pu\u00f2 finalmente coronare il suo amore per Jennifer, sposandola.\nProduzione.\nIl film \u00e8 stato girato ad Hamilton (Canada) e Castellammare del Golfo, Sicilia.\nDistribuzione.\nIl film \u00e8 uscito nei cinema in Italia il 30 agosto 2002, mentre negli Stati Uniti il 20 maggio 2003 sul mercato direct to video."}
{"id": "1484776", "revid": "92723", "url": "https://it.wikipedia.org/wiki?curid=1484776", "title": "Slavuta", "text": "Slavuta (, \"S\u0142awuta\" in polacco, \"\u05e1\u05dc\u05d0\u05d5\u05d5\u05d9\u05d8\u05d0\" in yiddish) \u00e8 una citt\u00e0 dell'Ucraina nell'oblast' di Chmel'nyc'kyj nell'Ucraina occidentale, collocata sul fiume Horyn'. Si trova a circa ottanta chilometri dal capoluogo dell'oblast', la citt\u00e0 di Chmel'nyc'kyj. \u00c8 stata capoluogo di distretto e citt\u00e0 di rilevanza regionale fino alla riforma amministrativa del 2020. \nLa citt\u00e0 venne fondata dalla famiglia Sanguszko, come sede dei suoi principi."}
{"id": "1484789", "revid": "36426", "url": "https://it.wikipedia.org/wiki?curid=1484789", "title": "Maestro di Montefioralle", "text": ""}
{"id": "1484791", "revid": "767487", "url": "https://it.wikipedia.org/wiki?curid=1484791", "title": "Contee del Dakota del Nord", "text": "La seguente lista elenca le 53 contee del Dakota del Nord, USA."}
{"id": "1484794", "revid": "287204", "url": "https://it.wikipedia.org/wiki?curid=1484794", "title": "Partenio Avellino", "text": "La Partenio Avellino \u00e8 stata la principale societ\u00e0 di pallacanestro femminile di Avellino.\nLa formazione avellinese ha disputato otto stagioni nella massima serie, ma si \u00e8 sciolta nel 1995 e nel 2004. Giocava al Palasport Giacomo Del Mauro e i suoi colori sociali sono il bianco e il verde.\nStoria.\nLa Partenio partecip\u00f2 per la prima volta alla Serie A nel 1969-70; nella squadra avellinese, che nel 1968 conquist\u00f2 la promozione, giocava una giovanissima Mabel Bocchi che, 6 anni dopo, nel 1974, sar\u00e0 eletta migliore giocatrice del mondo e che collezioner\u00e0 121 presenze nella nazionale italiana di pallacanestro.\nSenza l'apporto di Mabel Bocchi, passata alla Geas Sesto San Giovanni, la squadra irpina retrocesse subito senza vincere alcuna partita.\nRitorn\u00f2 nella massima serie dopo aver vinto la Serie A2 nel 1981-82. Da neopromossa, nel 1982-83 si classific\u00f2 per la Poule finale, ma non si qualific\u00f2 per i play-off.\nNel 1983-84 invece arriv\u00f2 ai play-off, uscendo per\u00f2 ai quarti di finale contro la Bata Roma ma guadagnando la partecipazione alla Coppa Ronchetti, prima partecipazione di una squadra avellinese ad una competizione internazionale.\nNel 1984-85 la Partenio rimase invischiata nella lotta per la salvezza, non riuscendo per\u00f2 a mantenere la categoria. Ripescata in seguito alla rinuncia della Filati Crosa Spinea, nel 1985-86 retrocesse addirittura all'ultimo posto, con appena sette vittorie in tutta la stagione.\nIn un anno, la squadra torna in A1, ma nel 1987-88 retrocede nuovamente all'ultimo posto.\nPromossa nel 1991-92, nel 1992-93 si salva con il decimo posto finale. Nel 1993-94 si migliora, classificandosi ottava. Nel 1994-95 disputa i play-off grazie al quinto posto in stagione regolare, ma deve poi rinunciare ad iscriversi.\nDalla Pallacanestro Avellino si \u00e8 passati dunque alla Partenio Avellino. Lascia anche la Serie A2 nel 2003-04, dopo aver perso i play-out contro la Palmares Catania.\nNel 2010 chiude la stagione in B toccando il punto pi\u00f9 basso della sua giovane storia: retrocede in Serie C dopo aver subito 22 sconfitte."}
{"id": "1484799", "revid": "339392", "url": "https://it.wikipedia.org/wiki?curid=1484799", "title": "Carisparmio Avellino", "text": ""}
{"id": "1484801", "revid": "81117916", "url": "https://it.wikipedia.org/wiki?curid=1484801", "title": "Pallacanestro Avellino", "text": ""}
{"id": "1484802", "revid": "181699", "url": "https://it.wikipedia.org/wiki?curid=1484802", "title": "Michail Mikhailovi\u010d Ippolitov-Ivanov", "text": ""}
{"id": "1484803", "revid": "547034", "url": "https://it.wikipedia.org/wiki?curid=1484803", "title": "Benigno Crespi", "text": "Fu tra i pi\u00f9 noti industriali lombardi della sua epoca. Fond\u00f2 numerose imprese e fu proprietario del Corriere della Sera.\nBiografia.\nEra il quartogenito di Antonio e Maria Provasoli, e pertanto fratello di Cristoforo Benigno (nato nel 1833). Il nome Benigno era lo stesso del nonno, capostipite della famiglia di imprenditori.\nNel 1865 Benigno Crespi si trasfer\u00ec a Milano, lavorando presso l'azienda che si occupava di commercializzazione di tessuti e filati del fratello Cristoro Benigno. Pochi mesi dopo, prese parte alla terza guerra di indipendenza, combattendo anche la Battaglia di Monte Suello con il Corpo Volontari Italiani di Giuseppe Garibaldi.\nNel 1878 decise di mettersi in proprio, fondando un stabilimento di filatura a Nembro (\"Crespi e C.\"), grazie a finanziamenti che provenivano da Andrea Ponti o, pi\u00f9 probabilmente, dalla ricca famiglia Morbio (Benigno aveva infatti sposato la nobile Giulia Morbio).\nL'impianto di Nembro, che fino al 1900 era di modeste dimensioni, vide i propri fusi raddoppiare nel 1902, divenendo oltre 30.000 (rispetto ai 13.200 del 1900) con l'impiego di circa 480 operai.\nNel 1902, Crespi fece costruire una centrale idroelettrica a Gromo, non distante da Nembro, cos\u00ec da poter sfruttare presso l'impianto di filatura l'energia motrice generata dalla centrale. Furono gli albori della futura \"Azienda elettrica Crespi e C.\", che divenne fra le pi\u00f9 potenti dell'epoca in Europa. \nBenigno Crespi prese parte, inoltre, alla creazione di numerose grandi imprese nel nord Italia, fra cui la \"Fabbrica lombarda cementi\", la \"Societ\u00e0 elettrica per il canale Milani di Verona\" e il \"Cotonificio Valle Ticino\".\nCorriere della Sera.\nBenigno Crespi nel 1900 conquist\u00f2 il controllo del Corriere della Sera. Aveva gi\u00e0 acquisito partecipazioni nel Corriere nel 1882, su impulso della moglie Giulia, al fine di sostenere economicamente il giornale in forte crisi. Il cognato di Crespi (Pio Morbio, fratello di Giulia) era, infatti, uno dei comproprietari del Corriere della Sera gi\u00e0 dal 1876, anno in cui il giornale venne fondato. \nPartito inizialmente con una partecipazione minoritaria, nel 1885 Crespi ricostitu\u00ec il capitale sociale del Corriere investendo 100.000 lire, con Eugenio Torelli Viollier quale socio accomandatario. Grazie anche a questi investimenti, il Corriere aument\u00f2 notevolmente le vendite. Alla morte di Torelli Viollier, Crespi acquis\u00ec il 57% del capitale della societ\u00e0. \nBenigno mor\u00ec nel 1910, e le sue propriet\u00e0 passarono ai figli Mario (1879-1962), Aldo (1885-1978) e Vittorio (1895-1963).\nA Benigno Crespi \u00e8 intitolata una via della citt\u00e0 di Milano."}
{"id": "1484805", "revid": "181699", "url": "https://it.wikipedia.org/wiki?curid=1484805", "title": "Laghetti di Ponteranica", "text": "I laghetti di Ponteranica sono un gruppo di laghetti alpini che racchiudono acqua piovana e di piccole falde. \nSi trovano nella conca delimitata dall'omonimo Monte Ponteranica, dal Monte Valletto e dal Monte Triomen a una quota media di 2.115 , all'interno del distretto amministrativo del comune di Cusio, in alta Val Brembana.\nAccessi.\nIl sentiero pi\u00f9 breve per raggiungerli parte dai Piani dell'Avaro, situati alla fine di una strada stretta ma asfaltata che da Cusio si dirige a nord-ovest. \nDai piani dell'Avaro si prende a nord in direzione del Monte Avaro e, in prossimit\u00e0 della costruzione in cemento contenente una presa dell'acqua, si imbuca il sentiero che sale a destra. Giunti nel vallone si risale fino a incrociare il sentiero 101. A questo punto per raggiungere i laghi si pu\u00f2 seguire il sentiero 101 e costeggiare il Monte Triomen e, poco pi\u00f9 avanti, prendere il sentiero che a sinistra porta ai laghi, oppure si prosegue dritti verso il passo che separa il Monte Triomen dal Monte Valletto: da qui si gode di una piacevole vista sui laghi sottostanti, raggiungibili percorrendo un sentiero piuttosto agevole.\nI laghetti possono essere raggiunti agevolmente anche da C\u00e0 San Marco seguendo il sentiero 101 fino a raggiungere il bivio che a destra porta ai laghi, ma il sentiero \u00e8 pi\u00f9 lungo.\nCuriosit\u00e0.\nI laghetti e il Monte Ponteranica devono il proprio nome al fatto che la zona era stata acquistata nel XVI secolo dal Comune di Ponteranica per essere utilizzata come alpeggio dai suoi mandriani. "}
{"id": "1484808", "revid": "287204", "url": "https://it.wikipedia.org/wiki?curid=1484808", "title": "Pruslas", "text": "In demonologia, e secondo Johann Weyer nel suo Pseudomonarchia Daemonum, Pruflas (anche chiamato Pruslas o Bufas), \u00e8 il quarto Principe e duca dell'Inferno e comanda 26 legioni infernali. \u00c8 spesso visto al servizio di Astaroth, e, a volte, \u00e8 subordinato anche di Satana, come seduttore e ingannatore delle donne. \u00c8 portatore di discordia e di guerre tra gli uomini."}
{"id": "1484819", "revid": "4175", "url": "https://it.wikipedia.org/wiki?curid=1484819", "title": "Coppa delle Nazioni di rugby 1965-1966", "text": "La Coppa delle Nazioni 1965-66 () fu la 1\u00aa edizione della Coppa delle Nazioni organizzata dalla FIRA, nonch\u00e9 in assoluto il 6\u00ba campionato europeo di rugby a 15.\nSi tratt\u00f2 della prima edizione di tale competizione tenutasi in oltre un decennio: la FIRA, infatti, aveva deciso nel suo congresso dell'Aia del 1964, di ridare vita al campionato d'Europa, la cui pi\u00f9 recente edizione s'era tanuta nel 1954 e si era conclusa con la vittoria della in finale sull'.\n con la formula del girone all'italiana con gare di sola andata; fu istituita anche una seconda divisione che, per il primo anno, promosse una squadra e ne ricevette due dalla divisione superiore.\nLa seconda divisione si svolse con la formula della \"Final Four\".\nVincitrice a punteggio pieno del torneo fu la , campione d'Europa per la sesta volta, assoluta e consecutiva: nell'ultimo turno di partite in cui fu impegnata, scese in campo nello stesso fine settimana con la nazionale maggiore a Napoli battendo 21-0 l' nel giorno dell'addio al rugby dello storico capitano dei \"Bleus\" Michel Crauste, e con la formazione B a Chalon-sur-Sa\u00f4ne sconfiggendo di misura la per 8-6.\nAll'Aquila, nell'ultima partita del torneo, con un calcio piazzato di Vittorio Ambron a due minuti dalla fine l' congel\u00f2 il proprio secondo posto battendo 3-0 la avversaria diretta per la piazza d'onore.\nA retrocedere furono e , mentre il loro posto fu occupato dal ."}
{"id": "1484824", "revid": "228587", "url": "https://it.wikipedia.org/wiki?curid=1484824", "title": "Inibitore dell'acetilcolinesterasi", "text": "Un inibitore dell'acetilcolinesterasi \u00e8 una molecola che legandosi all'enzima acetilcolinesterasi \u00e8 in grado di inibirne l'attivit\u00e0, impedendo la degradazione dell'acetilcolina in colina e acido acetico. L'inibizione dell'acetilcolinesterasi porta perci\u00f2 ad un aumento della quantit\u00e0 di acetilcolina che pu\u00f2 legarsi ai recettori specifici.\nUsi.\nGli inibitori dell'acetilcolinesterasi possono possedere diversi utilizzi e funzioni:\nMeccanismo d'azione.\n\u00c8 uno dei mediatori della trasmissione nervosa; nel momento in cui il segnale arriva alla sinapsi, si produce acetilcolina che viene riversata in uno spazio tra due cellule nervose, chiamato spazio intersinaptico. In condizioni normali, questa acetilcolina viene immediatamente disintegrata dall'enzima. Nel caso in esame, questo insetticida modifica il sito attivo, inibendo l'azione dell'enzima acetilcolinesterasi: cos\u00ec facendo si produce acetilcolina per ogni stimolo, ma questa non viene degradata da alcun enzima e se ne accumula cos\u00ec tanto che l'insetto avr\u00e0 una iperattivit\u00e0 tale da non permettergli di controllare il suo corpo, fino a giungere alla morte in breve tempo.\nTipi di anticolinesterasici.\nInibitori irreversibili.\nSono usati come armi chimiche e pesticidi. Includono:\nEffetti.\nNumerosi e vari, a seconda della classe di appartenenza, possono essere gli effetti degli anticolinesterasici. L'attivit\u00e0 sul sistema nervoso autonomo pu\u00f2 causare bradicardia, ipotensione ma anche ipertensione, broncocostrizione, aumento delle secrezioni (sia salivari, oculari che polmonari), effetti gastrointestinali, effetti sulla muscolatura."}
{"id": "1484835", "revid": "4175", "url": "https://it.wikipedia.org/wiki?curid=1484835", "title": "Coppa delle Nazioni di rugby 1966-1967", "text": "La Coppa delle Nazioni 1966-67 () fu la 2\u00aa edizione della Coppa delle Nazioni organizzata dalla FIRA, nonch\u00e9 in assoluto il 7\u00ba campionato europeo di rugby a 15.\nVide l'esordio della prima nazione africana della FIRA, il , la cui ammissione fu decisa nel congresso continentale all'Aia nel 1964.\n che si incontrarono con la formula del girone all'italiana in gare di sola andata.\nIl campionato fu vinto a punteggio pieno dalla Francia, mentre l' conobbe la sua prima retrocessione e, soprattutto, una devastante sconfitta a Tolone contro i cugini d'Oltralpe: si tratt\u00f2 di un 13-60 (11 mete francesi), a seguito del quale la F\u00e9d\u00e9ration Fran\u00e7aise de Rugby per molto tempo rifiut\u00f2 all'Italia il \"test match\" mandando a giocare contro di essa solo la nazionale A o B: occorsero 28 anni prima che le due squadre potessero reincontrarsi in ambito di \"full international\".\nInsieme all'Italia retrocedette il , mentre invece la sal\u00ec in prima divisione nella quale, l'anno successivo, rientr\u00f2 anche la ."}
{"id": "1484836", "revid": "32658", "url": "https://it.wikipedia.org/wiki?curid=1484836", "title": "Locri Epizephiri", "text": ""}
{"id": "1484837", "revid": "1267260", "url": "https://it.wikipedia.org/wiki?curid=1484837", "title": "Orbiter Processing Facility", "text": "L'Orbiter Processing Facility ( OPF ) sono degli hangar in cui gli Space Shuttle Orbiter venivano sottoposti a manutenzione al termine di una missione. Si trovano a ovest del Vehicle Assembly Building, dove l'orbiter veniva accoppiato con il suo serbatoio esterno e Solid Rocket Booster prima del trasporto alla rampa di lancio. OPF-1 e OPF-2 sono collegati con una baia bassa tra di loro, mentre OPF-3 \u00e8 dall'altra parte della strada.\nOPF-3 era precedentemente chiamato Orbiter Maintenance &amp; Refurbishment Facility (OMRF), ma non fu mai aggiornato a un OPF pienamente funzionante.\nUtilizzo e caratteristiche.\nQuando una missione dello Shuttle veniva completata, l'orbiter veniva rimorchiato dallo Shuttle Landing Facility all'OPF assegnato dove trascorreva diversi mesi (in genere meno di 100 giorni) per essere preparato alla missione successiva. Eventuali carichi utili rimanenti dalla missione precedente venivano rimossi e il veicolo veniva completamente ispezionato, testato e rinnovato. \nPrima del trasporto al Vehicle Assembly Building, diverse settimane prima del lancio programmato, l'orbiter veniva preparato per la missione successiva installando kit di volo della missione, carichi utili, fluidi consumabili e gas, ove possibile. I restanti carichi utili, carburanti e fluidi sono venivano inseriti sulla piattaforma pi\u00f9 vicino al giorno del lancio. L'ultimo passaggio prima del rollover sul VAB era la pesatura dell'orbiter per determinarne il centro di gravit\u00e0. \nOPF-1 \u00e8 assegnato all'Atlantis, OPF-2 all'Endeavour e OPF-3 al Discovey."}
{"id": "1484841", "revid": "22475", "url": "https://it.wikipedia.org/wiki?curid=1484841", "title": "Pokemon mistery dungeon", "text": ""}
{"id": "1484842", "revid": "767487", "url": "https://it.wikipedia.org/wiki?curid=1484842", "title": "Barbatos", "text": "In demonologia, Barbatos \u00e8 uno degli assistenti di Astaroth ed un conte e duca dell'Inferno, che governa trenta legioni di dem\u00f2ni ed ha quattro re come compagni nel comando di queste legioni.\nViene menzionato viale 8\u00b0 demone nella \"Piccola Chiave di Salomone\" e 6\u00b0 nella \"Pseudomonarchia Daemonum\".\nDescrizione.\nIl suo nome sembra derivare dal latino 'barbatus', che significa barbuto, vecchio, filosofo.\nAppunto il suo aspetto fisico viene descritto come un vecchio con una tunica blu. il viso \u00e8 ricoperto da una folta barba bianca poco curata e varie cicatrici sul resto del viso.\nFunzione.\nInterpreta le voci degli animali, narra il passato e predice il futuro, concilia gli amici e i regnanti, e pu\u00f2 condurre gli uomini a tesori nascosti tramite l'incantesimo di un mago.\n\u00c8 menzionato ne \"Il Grande Grimorio\" come subordinato a Satanachia."}
{"id": "1484849", "revid": "1906976", "url": "https://it.wikipedia.org/wiki?curid=1484849", "title": "Centro Direzionale Beni Stabili Taranto", "text": "Il Centro Direzionale Beni Stabili Taranto o Centro Direzionale BESTAT \u00e8 un centro direzionale e residenziale di Taranto.\nIl complesso fu ideato dall'architetto Luigi Piccinnato con la collaborazione dall'architetto Vera Consoli, che si ispirarono a La D\u00e9fense di Parigi. La costruzione dell'intera opera con l'ultimazione dell'edificio pi\u00f9 alto avvenne tra gli anni 1972-1977. Gli edifici che lo costituiscono sono disposti in maniera speculare secondo un grossolano ovale immaginario, racchiudendo all'interno la Piazza Dante Alighieri che sovrasta un sottopasso per autoveicoli lungo la via omonima.\nIl grattacielo pi\u00f9 alto del complesso, con i suoi 85 metri (105 con l'antenna) e 21 piani, \u00e8 il palazzo pi\u00f9 alto della citt\u00e0, e fu realizzato interamente in calcestruzzo armato posteriormente con tampagnature esterne di colore blu intervallate da finti pilastri in alluminio anodizzato, mentre sul fronte o facciata sovrastante la piazza con semplici balconi dotati di fioriere. \nIl dirimpettaio secondo grattacielo di 18 piani, si presenta con una struttura esterna in cemento armato a faccia vista a doppio pilastro, una struttura lo rende visivamente pi\u00f9 dinamico e verticaleggiante. La piazza centrale \u00e8 pavimentata in travertino romano.\nNella struttura si insediarono le prime emittenti radio-televisive cittadine: Radio Taranto Stereo, Radio Taranto Centrale, Radio Taranto International e Tele Taranto Color. Grazie alle antenne poste alla sommit\u00e0, veniva consentito l'ascolto e la visione dei programmi a tutta la provincia, senza l'ausilio di ripetitori. Inoltre era presente la sede moderna del Corriere del Giorno di Puglia e Lucania. \nTra gli uffici pubblici presenti nel complesso, vi si possono trovare la direzione Patrimonio, l'Ufficio elettorale, il servizio di stato civile e Ufficio Stranieri Comunitari ed Extracomunitari del Comune di Taranto, la biblioteca civica \"Domenico Acclavio\", la sede provinciale della UIL, Ufficio INAIL provinciale e il comando provinciale della guardia forestale."}
{"id": "1484850", "revid": "104458", "url": "https://it.wikipedia.org/wiki?curid=1484850", "title": "Paolo Rembrandt", "text": ""}
{"id": "1484856", "revid": "1543377", "url": "https://it.wikipedia.org/wiki?curid=1484856", "title": "Folte\u0219ti", "text": "Folte\u0219ti \u00e8 un comune della Romania di 3.413 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: Folte\u0219ti e Stoicani.\nFolte\u0219ti ha dato i natali al fisico Eugen B\u0103d\u0103r\u0103u (1887-1975)"}
{"id": "1484857", "revid": "287204", "url": "https://it.wikipedia.org/wiki?curid=1484857", "title": "Foltesti", "text": ""}
{"id": "1484861", "revid": "1005847", "url": "https://it.wikipedia.org/wiki?curid=1484861", "title": "Ministero dei beni e delle attivit\u00e0 culturali", "text": ""}
{"id": "1484862", "revid": "27723", "url": "https://it.wikipedia.org/wiki?curid=1484862", "title": "Valle di frattura", "text": ""}
{"id": "1484863", "revid": "256896", "url": "https://it.wikipedia.org/wiki?curid=1484863", "title": "Mostra d'arte cinematografica di Venezia", "text": ""}
{"id": "1484864", "revid": "1543377", "url": "https://it.wikipedia.org/wiki?curid=1484864", "title": "Frumu\u0219i\u021ba", "text": "Frumu\u0219i\u021ba \u00e8 un comune della Romania di 5.362 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 3 villaggi: Frumu\u0219i\u021ba, Ijdileni, T\u0103m\u0103oani."}
{"id": "1484865", "revid": "4175", "url": "https://it.wikipedia.org/wiki?curid=1484865", "title": "Coppa delle Nazioni di rugby 1967-1968", "text": "La Coppa delle Nazioni 1967-68 () fu la 3\u00aa edizione della Coppa delle Nazioni organizzata dalla FIRA, nonch\u00e9 in assoluto l'8\u00ba campionato europeo di rugby a 15.\nStrutturato anch'esso su due divisioni, vide la vittoria della per l'ottava volta, assoluta e consecutiva; la squadra si assicur\u00f2 il torneo a punteggio pieno sebbene utilizzando, come consuetudine dell'epoca, anche la seconda formazione in taluni incontri.\nLa prima divisione si tenne a girone unico, mentre la seconda si tenne su due gironi con finale tra la prima classificata di ciascuno di essi: fu la a battere 5-0 a Pozna\u0144 il nella gara decisiva per la promozione alla divisione 1.\nNon vi furono retrocessioni, quindi il torneo successivo vide le stesse quattro squadre pi\u00f9 la Polonia."}
{"id": "1484866", "revid": "287204", "url": "https://it.wikipedia.org/wiki?curid=1484866", "title": "Frumusita", "text": ""}
{"id": "1484867", "revid": "1543377", "url": "https://it.wikipedia.org/wiki?curid=1484867", "title": "Fundeni (Gala\u021bi)", "text": "Fundeni \u00e8 un comune della Romania di 4.004 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 4 villaggi: Fundeni, Fundenii Noi, Hanu Conachi, Lungoci."}
{"id": "1484870", "revid": "1418004", "url": "https://it.wikipedia.org/wiki?curid=1484870", "title": "Luis Garc\u00eda Montero", "text": "\u00c8 inoltre professore di letteratura spagnola all'Universit\u00e0 di Granada e membro della \"Academia de Buenas Letras de Granada\".\nBiografia.\nLuis Garc\u00eda Montero nacque a Granada nel 1958, figlio di Luis Garc\u00eda L\u00f3pez ed Elisa Montero Pe\u00f1a e frequent\u00f2 il collegio dei padri Scolopi. Durante l'adolescenza si appassion\u00f2 all'ippica e conobbe Blas de Otero.\nStudi\u00f2 filosofia e lettere all'Universit\u00e0 di Granada, dove ebbe per professore Juan Carlos Rodr\u00edguez G\u00f3mez, teorico di letteratura sociale. Si laure\u00f2 nel 1980 e, cinque anni dopo, ottenne il dottorato con una tesi su Rafael Alberti, \"La norma y los estilos en la poes\u00eda de Rafael Alberti\". Sostenne con il poeta una grande relazione di amicizia e prepar\u00f2 l'edizione della \"Poes\u00eda Completa\".\nInizia a lavorare come professore all'Universit\u00e0 di Granada nel 1981. Riceve il Premio Adon\u00e1is nel 1982 per l'opera \"El jard\u00edn extranjero\".\nPartecip\u00f2 al gruppo poetico de \"La otra sentimentalidad\", corrente che prende il nome dal suo primo libro, pubblicato nel 1983, al quale parteciparono anche i poeti Javier Egea e \u00c1lvaro Salvador; la poetica del gruppo \u00e8 riflessa soprattutto nell'opuscolo \"Manifiesto albertista\" (1982) di Luis Garc\u00eda Montero e Javier Egea.\nLa sua tecnica personale si ampli\u00f2 in quella che pi\u00f9 tardi prese in nome di \" Poes\u00eda de la experiencia \" (poesia dell'esperienza) ed \u00e8 caratterizzata dalla tendenza generale a diluire l'io specifico con l'esperienza collettiva ed allontanandosi dall'individualit\u00e0 stilistica. Garc\u00eda Montero ed il suo gruppo si relazionarono con la tradizione poetica precedente, basandosi sui postulati di Luis Cernuda e Jaime Gil de Biedma e provarono ad unire l'estetica di Antonio Machado, senza dimenticare il surrealismo e le migliori immagini dei poeti del barocco spagnolo o di Juan Ram\u00f3n Jim\u00e9nez.\nLa caratteristica di Luis Garc\u00eda Montero che pi\u00f9 risalta \u00e8 la narrazione storico-biografica dei suoi poemi, la struttura quasi teatrale, con un personaggio che racconta o vive la sua storia.\nLa sua poesia \u00e8 caratterizzata da un linguaggio colloquiale e dalla riflessione su situazioni quotidiane, senza arrivare al limite del \u201crealismo sucio\u201d (realismo sporco) di autori quali Roger Wolfe.\nAttualmente detiene una cattedra al dipartimento di Letteratura spagnola della Universidad de Granada e ha pubblicato le \"Rimas\" di B\u00e9cquer, tra gli altri lavori teorici. Scrive inoltre saggi e articoli di opinione. Tra i riconoscimenti poetici che ha ottenuto, spiccano il premio Premio Federico Garc\u00eda Lorca, il Premio Loewe, il Premio Adon\u00e1is di poes\u00eda ed il Premio Nacional de Poes\u00eda del quale fu insignito nel 1995, ed il Premio Nacional de la Cr\u00edtica nel 2003. Dal 1994 vive con la scrittrice Almudena Grandes.\nL'8 giugno 2007 fece da padrino alla \"IX Promoci\u00f3n de Licenciados en Humanidades de la Facultad de Humanidades\" di Albacete all'Universit\u00e0 di Castilla-La Mancha.\nAltri libri.\nHa pubblicato inoltre un libro di evocazioni narrative sulla sua infanzia intitolato \"Luna del sur\", un romanzo insieme a Felipe Ben\u00edtez Reyes \"Impares, fila 13\" ed il racconto giovanile \"La mudanza de Ad\u00e1n\"."}
{"id": "1484871", "revid": "1543377", "url": "https://it.wikipedia.org/wiki?curid=1484871", "title": "Ghidigeni", "text": "Ghidigeni \u00e8 un comune della Romania di 7.387 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 8 villaggi: Gara Ghidigeni, G\u00e2rbov\u0103\u021b, Gefu, Ghidigeni, Gura G\u00e2rbov\u0103\u021bului, Slobozia Corni, T\u0103lpigi, T\u0103pl\u0103u."}
{"id": "1484873", "revid": "28592", "url": "https://it.wikipedia.org/wiki?curid=1484873", "title": "Archeologica", "text": ""}
{"id": "1484876", "revid": "1305772", "url": "https://it.wikipedia.org/wiki?curid=1484876", "title": "Convertitore", "text": ""}
{"id": "1484877", "revid": "767487", "url": "https://it.wikipedia.org/wiki?curid=1484877", "title": "Gohor", "text": "Gohor \u00e8 un comune della Romania di 3.739 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 5 villaggi: Gara Berheci, Gohor, Ireasca, N\u0103rte\u0219ti, Po\u0219ta."}
{"id": "1484878", "revid": "486946", "url": "https://it.wikipedia.org/wiki?curid=1484878", "title": "Fortezza di Petropavlovskaya", "text": ""}
{"id": "1484879", "revid": "86599", "url": "https://it.wikipedia.org/wiki?curid=1484879", "title": "Cratere Archytas", "text": ""}
{"id": "1484882", "revid": "4175", "url": "https://it.wikipedia.org/wiki?curid=1484882", "title": "Coppa delle Nazioni di rugby 1968-1969", "text": "La Coppa delle Nazioni 1968-69 () fu la 4\u00aa edizione della Coppa delle Nazioni organizzata dalla FIRA, nonch\u00e9 in assoluto il 9\u00ba campionato europeo di rugby a 15.\nStrutturato su due divisioni, vide per la prima volta la vittoria della , grazie alla sconfitta inflitta alla nell'incontro diretto a Bucarest.\nFu la prima sconfitta di sempre dei francesi nel torneo, che prima di allora, fin dalla prima edizione del 1936, avevano sempre vinto tutti gli incontri in cui erano impegnati.\nLa seconda divisione fu vinta invece dall' che ebbe la meglio, nel girone finale di torneo, su e .\nLa prima divisione si tenne a girone unico, mentre la seconda si tenne su tre gironi, la prima classificata di ciascuno dei quali and\u00f2 a formare un girone finale a sola andata il cui vincitore guadagn\u00f2 la promozione; a retrocedere dalla divisione maggiore fu la , promossa appena l'anno precedente."}
{"id": "1484884", "revid": "767487", "url": "https://it.wikipedia.org/wiki?curid=1484884", "title": "Pelforth", "text": "La Pelforth \u00e8 un marchio di birra francese, che appartiene al gruppo Heineken.\nStoria.\nVerso il 1914, Louis Boucquey, Armand Deflandre e Raoul Bonduel, tre fabbricanti di birra a Lilla in Francia, decidono di associarsi per superare i problemi di penuria (in particolare di rame). Scelgono il nome di \"P\u00e9lican\" per la loro nuova creazione, il nome di una danza molto popolare in questo momento. La birra \u00e8 a fermentazione bassa. Si vende in bottiglie di 33 cl. o in barili.\nNel 1935, Jean Deflandre, figlio di Armand Deflandre, riesce a unire due malti d'orzo ed utilizza la fermentazione alta, con un lievito inglese, per creare una birra rivoluzionaria. Il nome Pelforth 43, Pel per \"P\u00e9lican\", fort (forte) poich\u00e9 contiene molto malto (43\u00a0kg/hL), con l'aggiunta di una \"h\". La bottiglia subisce anche una nuova progettazione un nuovo \"design\".\nAnche se si ferma durante la seconda guerra mondiale, Pelforth non ha nessuna difficolt\u00e0 a ripartire nel 1950, il \"43\" viene abbandonato, e cos\u00ec comincia a riconquistare l'Europa. Pelforth si vende a in bottiglie di 25 cl., 33cl., e anche in barili di qualsiasi dimensione.\nNel 1972, l'industria della birra adotta definitivamente il nome di Pelforth. Viene acquistata dalla Fran\u00e7aise de Brasserie nel 1986, per poi essere inglobata nel gruppo Heineken nel 1988.\nLa birra Pelforth Ambr\u00e9e viene lanciata nel 2003 per affiancare le sue sorelle Blonde e Brune.\nProduzione attuale.\nLe industrie della birra Pelforth producono attualmente 22 marchi diversi, dalla Giorgio Killian's, una birra al malto di whisky, alle birre stagionali di Natale e di marzo. Con una produzione che totalizza 3 milioni di ettolitri all'anno."}
{"id": "1484885", "revid": "1543377", "url": "https://it.wikipedia.org/wiki?curid=1484885", "title": "Grivi\u021ba (Gala\u021bi)", "text": "Grivi\u021ba \u00e8 un comune della Romania di 3.863 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: C\u0103lm\u0103\u021bui e Grivi\u021ba."}
{"id": "1484888", "revid": "28592", "url": "https://it.wikipedia.org/wiki?curid=1484888", "title": "Aleksei Petrovi\u010d Romanov", "text": ""}
{"id": "1484892", "revid": "481349", "url": "https://it.wikipedia.org/wiki?curid=1484892", "title": "Emmanuelle", "text": ""}
{"id": "1484893", "revid": "1776051", "url": "https://it.wikipedia.org/wiki?curid=1484893", "title": "Independen\u021ba (Gala\u021bi)", "text": "Independen\u021ba \u00e8 un comune della Romania di 4.776 abitanti, ubicato nel distretto di Gala\u021bi, nella regione storica della Moldavia."}
{"id": "1484894", "revid": "1318309", "url": "https://it.wikipedia.org/wiki?curid=1484894", "title": "Gabinetto delle Stampe (Universit\u00e0 degli studi Suor Orsola Benincasa)", "text": ""}
{"id": "1484904", "revid": "1782831", "url": "https://it.wikipedia.org/wiki?curid=1484904", "title": "Il generale (miniserie televisiva)", "text": "Il generale \u00e8 una miniserie televisiva italiana del 1987 in quattro parti, per la regia di Luigi Magni, ultima produzione seguita dal produttore Franco Cristaldi.\nTrama.\nLa miniserie, ambientata tra il 1860 e il 1861, inizia con l'ingresso di Garibaldi a Napoli a bordo del treno di cui il Generale e il suo Stato Maggiore si impadroniscono armi in pugno.\nIl racconto si snoda tra Napoli, Torino, Roma, Caserta e termina con la sconfitta politica del Generale, che, dopo aver donato uno Stato al Regno Sabaudo, si ritrova a dover tornare a Caprera, a meditare sul sogno unitario. Un sogno che, in vita, non riuscir\u00e0 mai a realizzare.\nProduzione.\nFranco Nero interpreta la parte dell'Eroe dei Due Mondi, nonostante la non perfetta rassomiglianza estetica; tra gli interpreti secondari compaiono \u00c1ngela Molina, Flavio Bucci e Laura Morante nelle parti rispettivamente della domestica nizzarda di Garibaldi, di Giuseppe Mazzini e di Anita Garibaldi.\nPer gli interni, molte scene sono state girate effettivamente nei posti dove si svolsero i fatti, quali la Reggia di Caserta e l'aula del parlamento di Palazzo Carignano.\nDistribuzione.\nLa miniserie, che incontr\u00f2 un grande successo in Italia \u00e8 stato trasmessa da numerose emittenti straniere, in Europa, Stati Uniti, Sud America e ha dato vita a due libri fotografici.\nRecensioni.\nIl regista Luigi Magni, in appendice al libro di Guido Gerosa intitolato appunto \"Il Generale\" (1986) e che presentava una serie di illustrazioni fotografiche tratte dal suo film, scrive:"}
{"id": "1484908", "revid": "1115371", "url": "https://it.wikipedia.org/wiki?curid=1484908", "title": "American Airlines Center", "text": "L'American Airlines Center (IPA: ) \u00e8 un'arena situata nel complesso di Victory Park situato a Dallas, Texas. Qui giocano le partite casalinghe i Dallas Stars (NHL), i Dallas Mavericks (NBA) ed i Dallas Desperados (AFL).\nLa costruzione dell'arena venne finanziata in parte dalle squadre stesse e ha in pratica rimpiazzato la vecchia Reunion Arena. Nel marzo 1999, la compagnia aerea American Airlines annunci\u00f2 l'acquisto dei diritti di denominazione. L'American Airlines ha sede a Dallas al Dallas-Fort Worth International Airport. Il progetto \u00e8 stato realizzato da David M. Schwarz della Architectural Services di Washington D.C.. L'American Airlines Center \u00e8 stata progettata per essere il cuore di un nuovo insediamento urbano nella zona commerciale destinata a rilanciare la citt\u00e0 di Dallas. L'arena ha ospitato anche numerosi concerti di artisti come Britney Spears, Lady GaGa, Pink, Michelle Branch, Cher, Rihanna, Janet Jackson, Metallica, Justin Bieber, Madonna e Beyonc\u00e9.\nStoria.\nNel 1998 i Dallas Mavericks allora di propriet\u00e0 di Ross Perot Jr. e i Dallas Stars espressero il desiderio di trasferirsi dalla Reunion Arena a un nuovo impianto. Per coprire una parte del finanziamento Dallas mise una tassa imposta su hotel e noleggio auto, le spese restanti furono coperte dalle due squadre beneficianti, i Mavs e gli Stars. Il 18 marzo 1999 l'American Airlines annunci\u00f2 che avrebbe comprato i diritti sul nome dell'arena per 195 milioni di dollari. Il 27 luglio 2001 l'impianto \u00e8 stato aperto con la pi\u00f9 grande cerimonia del taglio del nastro della storia, finita anche nei Guinness dei record. Il primo evento tenuto alla nuova arena fu un concerto degli Eagles il 28 luglio 2001. Il primo evento sportivo fu la partita di World Indoor Soccer League tra i Dallas Sidekicks e i San Diego Sockers del 19 agosto 2001. La prima partita dei Dallas Mavericks invece fu giocata il 30 ottobre 2001 e vinta 94-87 contro i Detroit Pistons, e la media di spettatori pi\u00f9 alta \u00e8 stata fatta registrare nella stagione 2006-2007 con persone a partita che aiut\u00f2 i Mavericks a postare il loro miglior record casalingo di sempre, 36-5.\nNel 2006 e nel 2011, durante le finali NBA tra i Mavericks e i Miami Heat, l'American Airlines Center ospit\u00f2 le partite della serie insieme all'AmericanAirlines Arena di Miami, Florida: per questo motivo la serie venne soprannominata \"American Airlines Series\". Il 24 gennaio 2007 l'arena ha ospitato il 55\u00ba NHL All-Star Game. Nel 2007, dopo che i Mavericks, gli Stars ed i Desperados persero tutti al primo turno dei rispettivi play-off, l'arena venne soprannominata \"The One and Done Center\". Alcuni dei pi\u00f9 noti fan dei Mavericks, facilmente riconoscibili alle partite, includono George Clooney, Jamie Foxx, Khlo\u00e9 Kardashian, Bradly Tomberlin, Jessica Simpson, Puff Daddy, Tony Romo e David Hasselhoff. Tra le altre curiosit\u00e0, l'impianto \u00e8 stato costruito nella zona dell'ex quartiere di Dallas di Little Mexico."}
{"id": "1484911", "revid": "131358", "url": "https://it.wikipedia.org/wiki?curid=1484911", "title": "Euskal Selekzioa", "text": ""}
{"id": "1484912", "revid": "1543377", "url": "https://it.wikipedia.org/wiki?curid=1484912", "title": "Ive\u0219ti (Gala\u021bi)", "text": "Ive\u0219ti \u00e8 un comune della Romania di 9.782 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: Buce\u0219ti e Ive\u0219ti."}
{"id": "1484915", "revid": "182331", "url": "https://it.wikipedia.org/wiki?curid=1484915", "title": "Tribunale di appellazione", "text": "Il tribunale di appellazione \u00e8 stato un tribunale per l'amministrazione della giustizia civile dello Stato Pontificio esistito tra il 1816 ed il 1870.\nIl tribunale \"di appellazione\" costituiva il secondo livello della giustizia civile pontificia, poich\u00e9 consentiva l\"'appellazione\", appunto, rispetto alle sentenza emanate dai tribunali di prima istanza.\nIn tutto lo Stato, esistevano solo quattro tribunali di appellazione:\nI tribunali di appellazione di Bologna e Macerata erano costituiti da sette giudici pi\u00f9 due aggiunti; disposizione del tutto particolari erano stabilite per il tribunale dell'Alta Camera e per il tribunale della Rota Romana.\nEra consentito a tutti i litiganti deferire ad uno dei due tribunali di Roma, purch\u00e9 le parti in causa fossero d'accordo nel procedere a questa richiesta."}
{"id": "1484917", "revid": "4175", "url": "https://it.wikipedia.org/wiki?curid=1484917", "title": "Coppa delle Nazioni di rugby 1969-1970", "text": "La Coppa delle Nazioni 1969-70 () fu la 5\u00aa edizione della Coppa delle Nazioni organizzata dalla FIRA, nonch\u00e9 in assoluto il 10\u00ba campionato europeo di rugby a 15.\n che si affrontarono con la formula del girone unico.\nStrutturato su due divisioni, vide il ritorno alla vittoria della dopo la parentesi dell'anno precedente con la ; per i \"Bleus\" si tratt\u00f2 della nona affemazione in dieci edizioni di torneo.\nLa Francia a quel punto della storia del torneo era usa inviare la selezione maggiore, quella che garantiva presenze ai giocatori, solo in occasione del \"match\" contro la , mentre contro l' e le altre avversarie schierava la selezione A oppure B.\nLa seconda divisione fu vinta invece dal , che in finale batt\u00e9 a Casablanca la 11-8 dopo i tempi supplementari.\nLa prima divisione si tenne a girone unico, mentre la seconda si tenne su due gironi, la prima classificata di ciascuno dei quali incontr\u00f2 l'altra in una gara di finale secca."}
{"id": "1484918", "revid": "1543377", "url": "https://it.wikipedia.org/wiki?curid=1484918", "title": "Jor\u0103\u0219ti", "text": "Jor\u0103\u0219ti \u00e8 un comune della Romania di 1.982 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 3 villaggi: Lunca, Jor\u0103\u0219ti, Z\u0103rne\u0219ti."}
{"id": "1484919", "revid": "132266", "url": "https://it.wikipedia.org/wiki?curid=1484919", "title": "Guerard Des Lauriers", "text": ""}
{"id": "1484921", "revid": "287204", "url": "https://it.wikipedia.org/wiki?curid=1484921", "title": "Jorasti", "text": ""}
{"id": "1484923", "revid": "120569479", "url": "https://it.wikipedia.org/wiki?curid=1484923", "title": "Pallamano Rapid Nonantola", "text": "La Pallamano Rapid Nonantola \u00e8 una societ\u00e0 di pallamano di Nonantola (MO), attualmente militante in Serie B.\nStoria.\nLa Pallamano Rapid Nonantola fu fondata nel 1983 ed esord\u00ec l'anno successivo nei campionati giovanili. Nel 1996/97 ha ottenuto la promozione in serie B, avendo poi una veloce ascesa e conquistando la promozione in serie A1 nella stagione 2004/05 come prima classificata della serie A2. Nel 2005/06 ha poi ottenuto il suo miglior risultato con la conquista del terzo posto in classifica finale. Nella stagione 2008/09 la squadra si \u00e8 classificata al 9\u00ba posto in serie A1 ed \u00e8 retrocessa in serie A2 dopo i playout. Nella stagione 2009/10 terzo posto in serie A2 e ripescaggio in serie A1. Nella stagione 2010/2011 arriva 11\u00ba in serie A1 e retrocede in serie A2. Nelle stagioni 2011/12 e 2012/13 si piazza al 4\u00ba posto in serie A2 e nel 2013/2014 arriva al terzo posto dopo aver lottato per la promozione in serie A1 fino all'ultima giornata.\nNella stagione 2014/2015 la squadra ha militato nel campionato di A2 ottenendo la promozione in serie A1."}
{"id": "1484926", "revid": "132266", "url": "https://it.wikipedia.org/wiki?curid=1484926", "title": "Michel-Louis Gu\u00e9rard des Lauriers", "text": ""}
{"id": "1484933", "revid": "122246", "url": "https://it.wikipedia.org/wiki?curid=1484933", "title": "Dejan Br\u0111ovi\u0107", "text": "Ha rivestito la qualifica di primo allenatore dell'Asystel Volley Novara fino al 7 aprile 2008, succedendo dall'inizio del campionato ad Alessandro Chiappini, chiamato ad allenare la nazionale turca.\nSi \u00e8 dimesso dalla guida tecnica della squadra per motivi personali dopo la conclusione della Champions League (in cui la squadra ha conquistato il terzo posto, battendo nella finalina il Murcia padrone di casa), e venendo sostituito da Luciano Pedull\u00e0, per la fase dei playoff."}
{"id": "1484935", "revid": "1776051", "url": "https://it.wikipedia.org/wiki?curid=1484935", "title": "Lie\u0219ti", "text": "Lie\u0219ti \u00e8 un comune della Romania di 11.046 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: Lie\u0219ti e \u0218erb\u0103ne\u0219ti."}
{"id": "1484936", "revid": "287204", "url": "https://it.wikipedia.org/wiki?curid=1484936", "title": "Liesti", "text": ""}
{"id": "1484938", "revid": "1318658", "url": "https://it.wikipedia.org/wiki?curid=1484938", "title": "Teatro Rossini (Roma)", "text": "Il Teatro Rossini era un teatro di Roma, sito nel rione Pigna.\nStoria.\nIdeato da Virginio Vespignani, il progetto prevedeva la realizzazione di uno stabile della capienza di circa 600 posti, dotato di una sala a ferro di cavallo con due ordini di gallerie ed un loggione. Utilizzato come d'uopo sia per spettacoli diurni che serali, garantiva la propria illuminazione grazie a una serie di lucernari e lampade a gas, che furono tuttavia sostituite a tre anni dall'inaugurazione con un impianto di illuminazione elettrica molto pi\u00f9 moderno.\nIl teatro venne inaugurato nel 1874 con uno spettacolo di beneficenza per i non vedenti che aveva come interprete la celebre attrice Adelaide Ristori. Tra le presenza in sala vi fu quella della principessa Margherita di Savoia, che la sera del 2 dicembre 1887 volle assistere alla recita della compagnia romanesca di Giggi Zanazzo e Pippo Tamburri.\nIl cartellone, infatti, si connot\u00f2 quasi subito per la netta preferenza verso lo spettacolo dialettale, particolarmente incentrato sul teatro dialettale romanesco, ma vi si produssero anche compagnie di operetta e di prosa in altri dialetti e in lingua. Vi si esib\u00ec anche Leopoldo Fregoli.\nAlla fine del XIX secolo il teatro venne chiuso e gli ambienti interni riutilizzati e scorporati tra loro, rendendo irriconoscibile l'originario progetto del Vespignani. Solo negli anni cinquanta del XX secolo Checco Durante si oper\u00f2 per riabilitarlo, trasferendo l'ingresso del teatro nel vicino palazzetto dell'Arciconfraternita dell'Annunziata e ricavando da una porzione della struttura preesistente una pi\u00f9 modesta sala da 200 posti, nella quale si insedi\u00f2 producendosi in spettacoli comici.\nIl teatro fu intitolato alla memoria di Renato Rascel, e dagli anni 1990 al 2005 fu portato avanti dall'attore Alfiero Alfieri.\nNel 2008 \u00e8 diventato una \"location\" per eventi, con il nome di \"Palazzo Santa Chiara\"."}
{"id": "1484943", "revid": "1776051", "url": "https://it.wikipedia.org/wiki?curid=1484943", "title": "Matca", "text": "Matca \u00e8 un comune della Romania di 12.151 abitanti, ubicato nel distretto di Gala\u021bi, nella regione storica della Moldavia."}
{"id": "1484948", "revid": "1888309", "url": "https://it.wikipedia.org/wiki?curid=1484948", "title": "Pognana Lario", "text": "Pognana Lario (\"Pugnana\" in dialetto comasco, pronuncia fonetica IPA: ) \u00e8 un comune italiano di 683 abitanti della provincia di Como in Lombardia.\nIl comune di Pognana Lario fa parte della Comunit\u00e0 Montana Triangolo Lariano.\nGeografia fisica.\nIl territorio comunale si estende dalle rive del Lario ai 1417 m s.l.m. del monte Pre\u00e0ola ed \u00e8 diviso a met\u00e0 dal vallone di Rovasco.\nOrigini del nome.\nIl suo nome deriva dal nome latino di persona \"Apponius\", con l'aggiunta del suffisso -anus. La specifica si riferisce alla denominazione dotta del lago di Como.\nStoria.\nAlcune tombe a inumazione riportate alla luce a Pognana testimoniano che il territorio fosse gi\u00e0 abitato in epoca romana.\nIn et\u00e0 medievale Pognana costituiva un borgo fortificato. \nDurante il Ducato di Milano, il comune di Pognana fece parte della pieve di Nesso, feudo di Lucrezia Crivelli dal 1497 e della famiglia Casnedi dal 1647 fino al 1787, anno della morte dell'ultimo erede maschio che determino il ritorno del feudo tra le disponibilit\u00e0 della Regia Camera del Ducato.\nGi\u00e0 nel primo quarto del XVI secolo Pognava risultare formare un unico comune con la localit\u00e0 di Quarzano, la quale risultava formare un'entit\u00e0 comunale a s\u00e9 stante gi\u00e0 nel 1335. Nel 1751 l'unione amministrativa risult\u00f2 comprendere anche Canzaga. Nello stesso anno, il territorio comunale comprendeva anche il cassinaggio di Rippa.\nUn decreto di riorganizzazione amministrativa del Regno d'Italia napoleonico datato 1807 sanc\u00ec, per il comune di Pognana, l'annessione di Lemna e Palanzo. La decisione fu tuttavia cancellata dalla Restaurazione.\nMonumenti e luoghi d'interesse.\nIn localit\u00e0 Rovasco\nLa Chiesa di San Miro, risalente al XII-XIII secolo, nella seconda met\u00e0 del Quattrocento fu oggetto di importanti ristrutturazioni che comportarono un ampliamento della struttura, grazie a una modifica della pianta e a un innalzamento del soffitto. Esternamente, si presenta con una facciata a capanna. Sul fianco destro si innesta un campanile, mentre il sinistro \u00e8 decorato da affreschi protoromanici che raffigurano un \"Santo frate\" e un \"San Cristoforo con due angeli\". Un \"San Cristoforo\" affrescato si trova anche all'interno della chiesa, ove si conserva altres\u00ec un affresco raffigurante una \"Madonna col Bambino\". La particolare dedicazione lascia supporre a un passaggio da parte di san Miro durante il suo pellegrinaggio da Canzo a Sorico. \nIn localit\u00e0 Canzaga"}
{"id": "1484951", "revid": "1543377", "url": "https://it.wikipedia.org/wiki?curid=1484951", "title": "M\u0103st\u0103cani", "text": "M\u0103st\u0103cani \u00e8 un comune della Romania di 5.148 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: Chiraftei e M\u0103st\u0103cani."}
{"id": "1484952", "revid": "287204", "url": "https://it.wikipedia.org/wiki?curid=1484952", "title": "Mastacani", "text": ""}
{"id": "1484956", "revid": "838137", "url": "https://it.wikipedia.org/wiki?curid=1484956", "title": "Partito Liberale Democratico (Romania)", "text": "Il Partito Liberale Democratico (in romeno Partidul Liberal Democrat, PLD) \u00e8 stato un partito politico romeno.\nIl partito nacque nel 2006 dalla scissione della componente liberista del Partito Nazionale Liberale. Il PLD era guidato da Theodor Stolojan, gi\u00e0 deputato del PNL. Nel 2006, infatti, alcuni deputati del PNL diedero vita al gruppo parlamentare \"Platforma Liberal\u0103\" (Piattaforma Liberale), il cui slogan era \"Progresso, Libert\u00e0, Dignit\u00e0\". IL PLD si prefiggeva l'adesione al Partito Popolare Europeo ed una pi\u00f9 stretta adesione ai valori della Chiesa ortodossa rumena, con il dichiarato scopo di difendere l'identit\u00e0 rumena . Il PLD, pertanto, si proponeva come un partito liberista in campo economico, ma conservatore sul versante etico. I deputati del PLD collaborarono subito strettamente con i moderati del Partito Democratico, alleati al governo con il PNL.\nNel dicembre del 2007 il congresso del partito vot\u00f2 la fusione del PLD con il PD dando vita al Partito Democratico Liberale."}
{"id": "1484964", "revid": "1543377", "url": "https://it.wikipedia.org/wiki?curid=1484964", "title": "Movileni (Gala\u021bi)", "text": "Movileni \u00e8 un comune della Romania di 3.318 abitanti, ubicato nel distretto di Gala\u021bi, nella regione storica della Moldavia."}
{"id": "1484965", "revid": "767487", "url": "https://it.wikipedia.org/wiki?curid=1484965", "title": "Microfossile", "text": "I microfossili sono fossili di piccole dimensioni (per definizione, dimensioni inferiori a 4 mm, ma generalmente le dimensioni sono inferiori a 1\u00a0mm) il cui studio richiede il ricorso alla microscopia ottica o elettronica, mezzi tecnici differenti da quelli messi in atto nello studio dei \"macrofossili\", vale a dire nello studio dei fossili classici, di dimensioni superiori o uguali a 4 mm.\nClassificazione.\nLo studio dei microfossili, realizzato dai paleontologi, si divide in due branche: \nStoria.\nI microfossili sono diffusi nella Scala dei tempi geologici dal Precambriano fino all'Olocene, ossia all'epoca odierna.\nGrazie alle loro piccolissime dimensioni e al loro cosmopolitismo, i microfossili si ritrovano in pressoch\u00e9 tutti i depositi sedimentari, soprattutto nelle rocce argillose, anche laddove i macrofossili sono assai scarsi o assenti. Un campione di roccia, inoltre, in genere fornisce numerose specie di microfossili, o numerosi individui della stessa specie. Ne deriva che le determinazioni micropaleontologiche, sono generalmente pi\u00f9 complete e sicure. Pertanto i microfossili rivestono un notevole interesse pratico soprattutto nell'esplorazione del suolo attraverso perforazioni, come nella ricerca petrolifera."}
{"id": "1484966", "revid": "729019", "url": "https://it.wikipedia.org/wiki?curid=1484966", "title": "Partito Social Democratico (Romania)", "text": "Il Partito Socialdemocratico (in romeno: \"Partidul Social Democrat\", PSD) \u00e8 un partito politico rumeno di centro-sinistra fondato nel 2001 a seguito della confluenza di due distinti soggetti politici: il Partito della Democrazia Sociale di Romania (\"Partidul Democra\u021biei Sociale din Rom\u00e2nia\", PDSR), nato nel 1993 sulle istanze del Fronte Democratico di Salvezza Nazionale (\"Frontul Democrat al Salv\u0103rii Na\u021bionale\", FDSN) e il Partito Social Democratico Romeno (\"Partidul Social Democrat Rom\u00e2n\", PSDR), fondato nel 1990 come prosecutore dell'omonimo partito costituitosi nel 1927 e dissolto nel 1948.\nSotto la presidenza di Adrian N\u0103stase fu il partito di maggioranza che guid\u00f2 il paese dal 2000 al 2004, mentre nello stesso periodo il presidente della repubblica fu Ion Iliescu, candidato sostenuto in occasione delle elezioni presidenziali del 2000. All'epoca tra le maggiori preoccupazioni del PSD vi fu quella dell'apertura alle istituzioni e alle piattaforme politiche sovranazionali. Mentre da un lato il governo consegu\u00ec per il paese l'accesso a NATO (2004) ed Unione europea (2007), dall'altro il partito riusc\u00ec ad ottenere lo status di membro dell'Internazionale Socialista (2003) e del Partito del Socialismo Europeo (2005).\nDopo la sconfitta alle elezioni parlamentari e presidenziali del 2004, il PSD pass\u00f2 all'opposizione di un governo di centro-destra condotto da C\u0103lin Popescu T\u0103riceanu e lanci\u00f2 numerosi attacchi al nuovo presidente della repubblica Traian B\u0103sescu. L'insuccesso apr\u00ec una crisi interna al PSD, che port\u00f2 alla nomina alla presidenza di Mircea Geoan\u0103, eletto nel corso del congresso nazionale del 21 aprile 2005. Malgrado i propositi di rinnovamento presentati dal nuovo leader, alle elezioni legislative del 2008 il PSD non riusc\u00ec ad ottenere un risultato tale da permettere la formazione di una maggioranza individuale. I due partiti pi\u00f9 votati Partito Democratico Liberale (PD-L) e PSD, quindi, si unirono in un governo di coalizione a sostegno di Emil Boc che dur\u00f2 fino al 2009, quando le diatribe in seno all'esecutivo spinsero i socialdemocratici a passare all'opposizione. Nello stesso anno Geoan\u0103, candidato presidenziale del PSD alle elezioni del 2009, fu sconfitto di stretta misura da B\u0103sescu, evento che segn\u00f2 il declino della sua leadership.\nNel 2010, infatti, il congresso nomin\u00f2 nuovo presidente del partito Victor Ponta, che spinse il PSD ad un'alleanza con il Partito Nazionale Liberale (PNL), al fine di costituire un fronte di opposizione comune al presidente B\u0103sescu e al governo in carica. Nel 2011, quindi, nacque l'Unione Social-Liberale (USL) che, complici le controverse misure del PD-L varate per combattere la difficile situazione economica in atto, nel maggio 2012 ottenne mandato di formare un nuovo governo con a capo Victor Ponta. Dopo aver cercato di destituire il presidente della repubblica con una procedura di impeachment (luglio 2012), l'USL ottenne un plebiscito alle elezioni parlamentari dell'autunno 2012, che permise la riconferma di Ponta a primo ministro.\nNel 2014 si verific\u00f2 la rottura dell'alleanza con il PNL, che concorse da avversario del PSD alle elezioni presidenziali di quell'anno. Il candidato del PSD fu Victor Ponta, che a sorpresa fu sconfitto da quello del PNL Klaus Iohannis. Nel 2015 una serie di scandali politici e giudiziari costrinse Ponta alle dimissioni da presidente del PSD. Al suo posto fu nominato Liviu Dragnea, unico candidato alle primarie e convalidato dal congresso nazionale del 18 ottobre 2015. Nello stesso mese il tragico incendio del Colectiv port\u00f2 alla fine del governo Ponta e alla nomina di un governo tecnico presieduto da Dacian Ciolo\u0219, che fu sostenuto dalla maggioranza delle forze parlamentari, compreso il PSD.\nNonostante i seri problemi di immagine del PSD e una condanna definitiva per frode elettorale nei suoi confronti, Dragnea riusc\u00ec a riorganizzare il partito in vista delle elezioni parlamentari in Romania del 2016, che marcarono un indiscutibile successo per i socialdemocratici. Questi strinsero un patto di governo con l'Alleanza dei Liberali e dei Democratici (ALDE), che sostenne i successivi premier in area PSD. Nel gennaio 2017 nacque il governo Grindeanu, che fronteggi\u00f2 da subito dure proteste di piazza a causa del tentativo del partito di realizzare delle modifiche al codice penale. In conseguenza di lotte di potere interne al PSD, nel giugno 2017 il primo ministro Sorin Grindeanu fu sfiduciato ed espulso dal partito. Allo stesso modo il governo presieduto dal suo successore Mihai Tudose rimase in carica solamente sei mesi per via di divergenze con il presidente Dragnea. Nel gennaio 2018 PSD e ALDE sostennero la formazione di un nuovo gabinetto con a capo l'europarlamentare socialdemocratico Viorica D\u0103ncil\u0103.\nNel 2019 Liviu Dragnea sub\u00ec una nuova condanna in via definitiva, che port\u00f2 al suo arresto e alla decadenza dai suoi incarichi. Il premier Viorica D\u0103ncil\u0103, quindi, assunse il ruolo di nuovo presidente del PSD. Il governo D\u0103ncil\u0103 cadde nell'ottobre 2019 su una mozione di sfiducia, mentre il mese successivo lo stesso premier fu duramente sconfitto alle elezioni presidenziali dal candidato del PNL Klaus Iohannis e costretto alle dimissioni da leader del partito.\nIn seguito alle elezioni parlamentari del 2020 il PSD conferm\u00f2 il suo ruolo di principale partito d'opposizione, mentre nel 2021 torn\u00f2 al governo in coalizione con PNL e UDMR.\nStoria.\nOrigini.\nIn seguito alla rivoluzione romena del 1989 che rovesci\u00f2 la dittatura di Nicolae Ceau\u0219escu, nacque un organo di governo provvisorio, il Consiglio del Fronte di Salvezza Nazionale (CFSN), guidato dal Fronte di Salvezza Nazionale (FSN), grande partito di ispirazione socialdemocratica composto essenzialmente da ex militanti del Partito Comunista Rumeno (PCR), tra i quali il presidente della repubblica Ion Iliescu e il primo ministro Petre Roman. Grazie alla propria egemonia istituzionale, politica e mediatica, il FSN domin\u00f2 le prime libere elezioni tenutesi nel 1990 e gest\u00ec in totale autonomia la prima fase di transizione del paese alla democrazia.\nNel corso del 1992, tuttavia, emersero due correnti contrapposte, che portarono alla scissione dell'ala conservatrice maggioritaria di Ion Iliescu, che sosteneva una politica di lenta transizione all'economia di mercato e di pi\u00f9 ampie garanzie di protezione sociale, elementi che attraevano le fasce popolari dell'elettorato ancora legate all'ideologia comunista. Mentre l'ala riformista di Petre Roman mantenne la sigla originale di FSN (e nel 1993 si tramut\u00f2 nel Partito Democratico), nell'aprile 1992 Iliescu cre\u00f2 il Fronte Democratico di Salvezza Nazionale (FDSN), che fu la prima forza politica alle elezioni parlamentari del 1992 e ne consent\u00ec la rielezione alla presidenza della repubblica. Nel 1993 il partito assorb\u00ec altre forze minori e fu ridenominato Partito della Democrazia Sociale di Romania (PDSR).\nAlle elezioni legislative del 1996, tuttavia, il PDSR fu battuto dalla coalizione di centro-destra della Convenzione Democratica Romena, che govern\u00f2 per i successivi quattro anni. Nello stesso periodo il PDSR attu\u00f2 un programma di riorganizzazione interna preparatorio alle elezioni del 2000, che segnarono il ritorno al potere di Iliescu e la nascita di un governo presieduto da Adrian N\u0103stase, gi\u00e0 vicepresidente del partito. In applicazione di un protocollo siglato nel 2000 tra il PDSR e il Partito Social Democratico Romeno (PSDR) di Alexandru Athanasiu, in occasione della conferenza nazionale del 16 giugno 2001 si concretizz\u00f2 la fusione tra le due formazioni, che gi\u00e0 erano riunite nella coalizione del Polo della Democrazia Sociale di Romania e partecipavano ad un gruppo parlamentare comune alla camera dei deputati e al senato. Sotto la guida di N\u0103stase, acclamato all'unanimit\u00e0 presidente del nuovo partito, quindi, si realizz\u00f2 l'unificazione di due tra i pi\u00f9 importanti gruppi socialdemocratici del paese intorno all'unica insegna di Partito Social Democratico (PSD).\nLa presidenza N\u0103stase.\nIl governo N\u0103stase e i primi passi verso la socialdemocrazia moderna.\nIn seguito alle elezioni del 2000 Ion Iliescu riottenne la presidenza della repubblica, mentre il premier e presidente del partito Adrian N\u0103stase riusc\u00ec a formare un governo con la partecipazione, oltre che del PSD, anche del Partito Umanista Rumeno (PUR) dell'imprenditore Dan Voiculescu. Sulla base di interessi comuni, quali lo sviluppo economico della Romania e l'integrazione euro-atlantica del paese, anche il partito regionalista dell'Unione Democratica Magiara di Romania (UDMR) forn\u00ec il proprio sostegno esterno.\nIl riallineamento degli obiettivi a livello ideologico comport\u00f2 la necessit\u00e0, dichiarata dalle alte sfere del partito, di proporre una revisione della propria immagine, distaccandosi dall'idea che associava il PSD alle vecchie strutture comuniste e che rifiutava una riforma strutturale netta. Furono considerati essenziali, quindi, il rilancio dell'economia e l'avvicinamento ad Unione Europea e NATO. Per allargare la propria base, inoltre, nel luglio del 2003 il PSD assorb\u00ec le formazioni minori del Partito Socialista del Lavoro e del Partito Socialista della Rinascita Nazionale.\nGi\u00e0 membro del gruppo socialista al consiglio europeo dall'aprile 2000 con la sigla del PDSR, nel 2003 il partito avvi\u00f2 le procedure di adesione all'Internazionale Socialista e al Partito del Socialismo Europeo. In occasione del congresso di San Paolo celebratosi tra il 27 e il 29 ottobre 2003, il PSD divenne membro a pieno titolo dell'Internazionale Socialista.\nNel corso dei quattro anni di governo l'amministrazione N\u0103stase combin\u00f2 l'introduzione di misure di protezione sociale all'adesione agli accordi economici di breve e medio termine definiti dall'Unione europea e dalle organizzazioni internazionali. L'esecutivo riusc\u00ec a conseguire una certa ripresa economica e, malgrado i dubbi espressi dalle istituzioni europee sulla soluzione dei problemi riguardanti la riforma dell'amministrazione e la corruzione dilagante, dopo lunghe negoziazioni e il successo di un referendum di revisione costituzionale promosso dalla maggioranza, ottenne la conferma dell'ingresso della Romania nell'UE a decorrere dal 1\u00ba gennaio 2007 e nella NATO dal marzo 2004.\nIl mandato del governo, tuttavia, fu reso difficile dai problemi di immagine del PSD, percepito dall'opinione pubblica come corrotto, guidato dal clientelismo e dominato dagli interessi personali dei rappresentanti locali, i cosiddetti \"baroni\". Sebbene il primo ministro fosse riuscito a contenere le richieste provenienti dagli influenti rappresentanti del PSD sul territorio, a volte cedendo ad abbondanti concessioni per evitare la rottura del partito, i passi mossi verso il miglioramento della giustizia non furono ritenuti sufficienti da parte della popolazione.\nElezioni del 2004.\nNonostante una rottura avvenuta nel 2003, nell'imminenza delle elezioni legislative del 2004, il PSD ricuc\u00ec i rapporti con il PUR, costituendo un'alleanza chiamata Unione Nazionale PSD+PUR. Il centro-destra, maggior oppositore del partito, di contro, si riun\u00ec in una coalizione denominata Alleanza Giustizia e Verit\u00e0 (DA), che prometteva di debellare la corruzione. Tra i pi\u00f9 evidenti proclami della campagna elettorale del PSD figuravano il proseguimento del trend di crescita dell'economia, aiuti sociali alle fasce svantaggiate, specialmente per la popolazione rurale, e il consolidamento della funzionalit\u00e0 del sistema economico capitalista.\nIl voto per le parlamentari del 28 novembre vide un lieve vantaggio per il PSD rispetto a DA, senza la possibilit\u00e0 per nessuna delle due forze di costruire una maggioranza, mentre il primo turno per le presidenziali conferm\u00f2 la superiorit\u00e0 di N\u0103stase sul candidato del centro-destra Traian B\u0103sescu (41% contro 34%). Al ballottaggio del 12 dicembre, tuttavia, il rappresentante di DA riusc\u00ec a sorpresa a ribaltare i sondaggi e ad ottenere il 51,23% delle preferenze. La vittoria di B\u0103sescu apr\u00ec le porte anche per la costituzione del nuovo governo. In dicembre il PUR abbandon\u00f2 l'alleanza con il PSD e sigl\u00f2 un patto con DA. e UDMR per la creazione di un nuovo esecutivo di centro-destra con a capo C\u0103lin Popescu T\u0103riceanu. Nonostante ci\u00f2 il PSD riusc\u00ec ad ottenere la presidenza di entrambe le camere del parlamento: Adrian N\u0103stase alla guida camera dei deputati e Nicolae V\u0103c\u0103roiu al senato.\nLa presidenza Geoan\u0103.\nMircea Geoan\u0103 eletto alla presidenza.\nPassato all'opposizione, quindi, il PSD prese atto della decisione di N\u0103stase di lasciare anche la presidenza. Nel dibattito interno sulla scelta del nuovo presidente del PSD, i proclami di Iliescu a favore della ristrutturazione complessiva del partito furono considerati un segnale della sua probabile vittoria in vista del congresso straordinario indetto per il 21 aprile 2005. Malgrado Iliescu fosse il favorito assoluto, con il 70% dei voti il congresso a sorpresa elesse l'ex ministro degli esteri Mircea Geoan\u0103, sostenuto da una corrente interna intenzionata a sostituire con una figura giovane il vecchio gruppo dirigente legato alle precedenti strutture di potere e ideologicamente vicino pi\u00f9 al comunismo che non alla socialdemocrazia moderna.\nMentre nell'arena politica il PSD mise in piedi una dura opposizione a B\u0103sescu, il cambio al vertice del PSD, intenzionato a rivisitare la propria immagine liberandosi delle etichette del passato, condusse anche ai primi rinnovamenti interni. Nel giugno dello stesso anno il Partito del Socialismo Europeo accolse il PSD come membro a pieno titolo e nel corso del consiglio nazionale del febbraio 2006 il partito adott\u00f2 come colore identificativo il rosso, colore dell'Internazionale Socialista e della maggior parte dei movimenti socialdemocratici europei, abbandonando il blu che fino a quel momento aveva caratterizzato il partito e i suoi movimenti precursori (FSN, FDSN, PDSR).\nA causa delle decisioni della dirigenza, dell'espulsione di N\u0103stase, che era stato coinvolto in un'indagine per corruzione, e per via di altri scandali minori, una parte dei quadri estern\u00f2 pubblicamente i propri malumori e contest\u00f2 la guida di Geoan\u0103, lamentando i tentativi di quest'ultimo di spingere Iliescu ad abbandonare il partito. Per placare gli animi, quindi, il 10 dicembre 2006 il presidente organizz\u00f2 un nuovo congresso, in occasione del quale rimise la propria leadership in mano alla votazione dei membri del PSD, che lo riconfermarono nella funzione.\nOpposizione a Traian B\u0103sescu.\nIl PSD fu il maggior partito di opposizione nel corso della legislatura 2004-2008 e tra i maggiori critici del governo T\u0103riceanu I. La rottura della coalizione di centro-destra, tuttavia, ne cambi\u00f2 la strategia politica. Nell'aprile 2007 il Partito Democratico (PD) di B\u0103sescu usc\u00ec dal governo, lasciando il Partito Nazionale Liberale (PNL) di T\u0103riceanu alla guida di un esecutivo che non godeva della maggioranza parlamentare. Geoan\u0103 si mostr\u00f2 disponibile a fornire il proprio sostegno esterno al governo T\u0103riceanu II in base alla condotta del governo, promettendo di valutare singolarmente ogni provvedimento. Dall'aprile 2007 al dicembre 2008 il governo composto da PNL e UDMR riusc\u00ec a sopravvivere in netta minoranza grazie al sostegno non dichiarato di diverse frange del PSD, interessate a rafforzare i rapporti con i liberali per ottenere concessioni politiche pur stando all'opposizione.\nTra le altre iniziative comuni, nel maggio 2007 il PSD support\u00f2 insieme al PNL la celebrazione di un referendum per la destituzione del presidente della repubblica, messo in stato d'accusa per presunte violazioni alla costituzione. La votazione, tuttavia, non ebbe risultati concreti e B\u0103sescu torn\u00f2 in carica.\nLe tornate elettorali in programma nel biennio 2007-2009 furono marcate dalla dura concorrenza tra PSD e il partito di B\u0103sescu. Nel novembre 2007 furono celebrate le prime elezioni per i rappresentanti al parlamento europeo della Romania, nelle quali la prima forza fu il PD (29%), seguito dal PSD (23%), che riusc\u00ec a mandare a Bruxelles dieci suoi rappresentanti, che parteciparono al Gruppo del Partito del Socialismo Europeo.\nNell'aprile 2008 Geoan\u0103 finalizz\u00f2 un accordo con il Partito Conservatore (PC), che condusse alla nascita dell'Alleanza PSD+PC, costruita in vista delle elezioni amministrative e politiche del 2008. I risultati delle elezioni parlamentari del 30 novembre 2008 videro un sostanziale pareggio tra le due forze pi\u00f9 votate, il Partito Democratico Liberale (PD-L, nuova ridenominazione del PD) e il PSD. I primi ottennero 115 seggi alla camera dei deputati (con il 32,4% dei voti) e 51 al senato (33,6% dei voti), mentre i secondi 114 seggi alla camera dei deputati (33,1% dei voti) e 49 al senato (34,1% dei voti). Vista l'impossibilit\u00e0 di formare individualmente una maggioranza, il PD-L, che aveva ottenuto un risicato vantaggio, si vide costretto ad intavolare le trattative per la formazione di un'ampia coalizione di governo con altre forze politiche. Il primo ministro designato Emil Boc si rivolse al PSD, riuscendo a siglare un accordo che port\u00f2 alla firma di un protocollo di collaborazione siglato il 14 dicembre dai presidenti di partito Boc e Geoan\u0103. Mircea Geoan\u0103, inoltre, fu nominato presidente del senato.\nPartecipazione al governo Boc ed elezioni del 2009.\nIl funzionamento della maggioranza fu costantemente compromesso da dissensi interni a causa di profonde divergenze ideologiche, mentre i due gruppi concorsero come rivali anche alle elezioni per il parlamento europeo del 7 giugno 2009. I socialdemocratici confermarono l'alleanza con il PC, ma ancora una volta l'elettorato fu diviso dal sostegno alle due forze principali del paese: il 31% si espresse a favore della coalizione guidata dal PSD (11 seggi), mentre il 30% per il PD-L (10 seggi).\nCon l'approssimarsi delle elezioni presidenziali, previste per novembre, crebbe il tono degli scontri tra i due partner, fino a giungere ad uno strappo nell'ottobre 2009. Alcuni vertici del PSD esternarono pubblicamente il proprio timore per il ricorso a frodi elettorali da parte degli alleati di governo, aprendo una crisi in seno al gabinetto di Emil Boc. Il 1\u00ba ottobre 2009, quindi, Geoan\u0103 annunci\u00f2 l'uscita del PSD dalla maggioranza e il passaggio all'opposizione. Il 13 ottobre il governo Boc cadde su una mozione di sfiducia proposta da PSD, PNL e UDMR, mentre il paese rimase senza un governo fino all'elezione del nuovo presidente della repubblica.\nSebbene favorito secondo i sondaggi prevoto, al primo turno delle elezioni presidenziali Mircea Geoan\u0103 ottenne il 31% delle preferenze, un punto percentuale in meno rispetto a Traian B\u0103sescu che cercava la riconferma. Nei giorni successivi al voto del 22 novembre, i socialdemocratici strinsero un accordo con il PNL e il Partito Nazionale Contadino Cristiano Democratico, che avrebbero garantito il proprio appoggio a Geoan\u0103 al ballottaggio.\nMalgrado il sostegno di pi\u00f9 partiti a Geoan\u0103, al secondo turno del 6 dicembre B\u0103sescu ottenne un ridottissimo vantaggio (50,34% contro 49,66%). Nella sera del 14 dicembre la corte costituzionale riconobbe la rielezione di B\u0103sescu. La vittoria di questi ebbe effetti immediati anche sulla formazione del governo. Il 17 dicembre il presidente design\u00f2 nuovamente Emil Boc che, vista la nuova situazione politica nata all'indomani del voto presidenziale, riusc\u00ec a costruire una nuova maggioranza in alleanza con l'UDMR e con l'appoggio di una parte di dissidenti del PSD guidati da Gabriel Oprea.\nLa presidenza Ponta.\nNascita dell'Unione Social-Liberale.\nLa sconfitta di Geoan\u0103 caus\u00f2 il declino della sua leadership. Un nuovo congresso fu indetto per il 20 febbraio 2010, nel corso del quale Victor Ponta ottenne l'elezione a presidente, godendo dell'appoggio di Iliescu e N\u0103stase.\nIl cambio al vertice del Partito Social Democratico port\u00f2 immediatamente ad una strategia di alleanze finalizzata a riconquistare il potere nel breve termine. Nel febbraio 2011 da un protocollo d'intesa tra PSD e PNL nacque l'allenza politica dell'Unione Social-Liberale (USL), cui aderirono anche il PC e, pi\u00f9 tardi, l'Unione Nazionale per il Progresso della Romania (UNPR). L'obiettivo principale del gruppo era quello di riunire gli sforzi dell'opposizione e di allontanare B\u0103sescu dalla sua posizione tramite una procedura di impeachment in modo da ribaltare anche il governo guidato dal PD-L. L'USL condusse una durissima opposizione al governo, con il passare dei mesi sempre pi\u00f9 svantaggiato nei sondaggi a causa di una complicata politica di austerity imposta al paese per far fronte alla crisi economica globale esplosa nel 2011.\nIl governo Ponta.\nLe proteste che si protrassero in Romania nei primi mesi del 2012 furono il segnale dell'incapacit\u00e0 del governo di dare risposte alla crisi, situazione cavalcata dall'USL che, appoggiando gli scioperi, guadagn\u00f2 ampio consenso elettorale. Pressato dall'opinione pubblica, B\u0103sescu fu costretto ad assegnare l'incarico di primo ministro a Victor Ponta, che il 1\u00ba maggio 2012 diede vita al governo Ponta I. L'estate 2012 fu segnata da un costante clima di conflitto tra primo ministro e presidente della repubblica. I continui scontri tra i contendenti su ogni aspetto della vita politica, alla fine, spinsero l'USL ad avviare le procedure per la destituzione dei presidenti delle due camere in area PD-L e del presidente della repubblica B\u0103sescu. Il capo di Stato, temporaneamente sospeso, rientr\u00f2 in funzione solamente dopo la celebrazione del referendum del 29 luglio che, ritenuto nullo per il mancato raggiungimento del quorum, fu successivamente fonte di ulteriori contestazioni dell'USL alla corte costituzionale.\nDopo il plebiscito ottenuto alle elezioni locali dell'estate 2012, l'USL si present\u00f2 da assoluta favorita alle elezioni parlamentari del 9 dicembre 2012, conquistando ben 2/3 dei seggi in parlamento con il 59% dei voti, mentre la coalizione cristiano-democratica costruita intorno al PD-L ottenne il 16% e si dissolse dopo le elezioni. Il 21 dicembre 2012 nacque il governo Ponta II.\nIn un primo momento, intenzionato a fornire un'immediata risposta ai problemi del paese, tra le priorit\u00e0 apertamente dichiarate dal primo ministro vi furono quella di stimolare la crescita del settore privato e quella di riportare il livello dei salari dei dipendenti pubblici a come erano prima della crisi, dopo che questi avevano subito pesanti tagli a causa delle riforme operate dal PD-L. Al fianco delle misure per l'innalzamento dei livelli salariali e delle pensioni e all'incremento progressivo dello stipendio minimo stabilito dalla legge, tuttavia, l'amministrazione Ponta con il tempo introdusse una serie di nuove imposte, mentre il suo ambizioso programma di riforma fu completato solo in parte.\nRottura dell'USL ed elezioni del 2014.\nNella parte iniziale del 2014 forti discordanze ideologiche e scelte politiche legate alle nomine di nuovi ministri in area PNL fecero crescere gli attriti tra i due maggiori alleati dell'USL. Visti i problemi, il 25 febbraio 2014 il leader del PNL Crin Antonescu annunci\u00f2 il ritiro del suo partito dal governo e la fine dell'alleanza con il PSD. Ponta, quindi, trov\u00f2 un'intesa con l'Unione Democratica Magiara di Romania per la nascita del governo Ponta III. Alle elezioni per il parlamento europeo celebratesi in maggio, la coalizione guidata dal PSD, costituita insieme al PC e all'UNPR, fu il gruppo pi\u00f9 votato (37,6% contro il 15% del PNL), confermando la possibilit\u00e0 per i socialdemocratici di governare senza il supporto dei liberali.\nVisto il vantaggio nei sondaggi, Ponta si present\u00f2 alle elezioni presidenziali del novembre 2014 con tutte le probabilit\u00e0 di uscirne vincitore. Al primo turno conferm\u00f2 tale distacco, ottenendo il 40% contro il 30% del candidato del PNL Klaus Iohannis. Il ballottaggio del 16 novembre segn\u00f2 l'inaspettato successo di Iohannis, che ottenne il 54,5% dei voti contro il 45,5% di Ponta. L'ufficializzazione della vittoria del candidato del centro-destra apr\u00ec una crisi politica in seno al PSD. Iohannis trionf\u00f2 all'estero e nelle aree della Transilvania ad elevato popolamento di cittadini di etnia ungherese, elemento che spinse l'UDMR a rivedere il proprio ruolo nel governo. L'addio dell'UDMR condusse, dopo 9 mesi, alla fine del governo Ponta III. Il primo ministro, sostenuto da PSD, UNPR, PC e PLR, comunque, disponeva ancora della maggioranza parlamentare per garantire la stabilit\u00e0 di un nuovo governo. Il 17 dicembre nacque il governo Ponta IV.\nLa prima parte del 2015 fu segnata da numerosi scandali giudiziari in cui erano coinvolti membri di alto rango del PSD e che contribuirono ad esacerbare il clima interno del partito. Il 5 giugno, infine, la Direzione nazionale anticorruzione inform\u00f2 il primo ministro Ponta che era in corso un'indagine a suo carico per i reati di falso in scrittura privata, concorso continuativo in evasione fiscale e riciclaggio, in relazione ad irregolarit\u00e0 commesse in qualit\u00e0 di rappresentante legale del suo studio di avvocatura nel periodo 2007-2009. Mentre le forze della maggioranza confermarono il sostegno a Ponta, il presidente della repubblica chiese ripetutamente le dimissioni del primo ministro.\nLa presidenza Dragnea.\nLiviu Dragnea a capo del PSD.\nConsiderata la gravit\u00e0 delle accuse, il 16 luglio 2015, in seguito alla riunione dei vertici del PSD, Victor Ponta decise di abbandonare la posizione di presidente del partito fin quando non avrebbe risolto i propri problemi con la giustizia. Il 22 luglio 2015 il comitato esecutivo del partito confer\u00ec il ruolo di leader ad interim al presidente esecutivo Liviu Dragnea. Questi fu confermato titolare nel corso del congresso del 18 ottobre 2015.\nL'autorit\u00e0 di Ponta sub\u00ec il colpo finale nelle successive settimane quando, il 30 ottobre, 64 persone persero la vita a causa del mancato rispetto delle norme anti-incendio presso la discoteca Colectiv di Bucarest. L'evento segn\u00f2 l'inizio di una serie di proteste spontanee di piazza in cui i manifestanti invocavano un cambio di rotta in nome di una maggiore onest\u00e0 da parte della classe politica in generale e pretendevano le dimissioni del governo. L'eco fu talmente ampia che il 4 novembre, sommerso dagli scandali, Victor Ponta depose il proprio mandato nelle mani del presidente della repubblica, che il 10 novembre incaric\u00f2 l'ex Commissario europeo per l'agricoltura e lo sviluppo rurale Dacian Ciolo\u0219 di formare un nuovo governo tecnico. Dragnea afferm\u00f2 che il PSD avrebbe valutato singolarmente ogni azione del nuovo esecutivo, accordando il proprio sostegno a condizione che il nuovo primo ministro non bloccasse le iniziative gi\u00e0 avviate dai socialdemocratici, nello specifico l'aumento dei salari per i dipendenti pubblici.\nGarantendo un temperato appoggio esterno al governo Ciolo\u0219 insieme alla maggioranza delle forze politiche presenti in parlamento, il PSD prepar\u00f2 il terreno per le elezioni amministrative e legislative del 2016. Il 22 aprile 2016, tuttavia, Dragnea sub\u00ec una condanna per frode elettorale per fatti risalenti al 2012. Iohannis ne chiese le dimissioni da parlamentare e da leader del PSD, mentre la parte maggioritaria del partito si strinse intorno al capo. La condanna interdiceva di fatto la sua potenziale candidatura a primo ministro in vista delle elezioni parlamentari in Romania del 2016 previste per dicembre.\nElezioni del 2016 e ritorno al potere.\nIn seguito alla vittoria alle amministrative di giugno, sicuro della propria forza organizzativa, il PSD si present\u00f2 alle elezioni parlamentari dell'11 dicembre 2016 con un programma che prevedeva una forte espansione della spesa pubblica a favore del taglio delle tasse, dell'incremento dei salari e delle pensioni, nonostante le perplessit\u00e0 di Fondo monetario internazionale e commissione europea. L'11 dicembre 2016 pi\u00f9 del 45% della popolazione si espresse a favore del PSD (il PNL non and\u00f2 oltre il 20%), che strinse un patto di governo con l'ALDE di C\u0103lin Popescu T\u0103riceanu che garant\u00ec alla coalizione il controllo della maggioranza assoluta del parlamento. Sorin Grindeanu fu nominato nuovo premier.\nNel gennaio 2017 il governo elabor\u00f2 un'ordinanza in tema di giustizia che depenalizzava numerosi reati di corruzione e che scaten\u00f2 le dure reazioni dell'opposizione e dell'opinione pubblica, con manifestazioni spontanee di protesta che si verificarono in tutto il paese e cui prese parte lo stesso Iohannis. Dubbi sul progetto furono ufficialmente espressi anche dalla Commissione europea, dal Consiglio Superiore della Magistratura, dall'Alta corte di cassazione e giustizia e dalla Direzione Nazionale Anticorruzione. L'adozione della misura fece crescere l'intensit\u00e0 delle proteste contro il governo, con centinaia di migliaia di manifestanti in tutto il paese che chiedevano il ritiro dell'ordinanza, in quanto questa avrebbe favorito la corruzione e aiutato il presidente del PSD ad evitare l'incriminazione in ulteriori inchieste in cui figurava come indagato. Si tratt\u00f2 per numero di partecipanti della pi\u00f9 grande manifestazione della Romania contemporanea dai tempi della rivoluzione del 1989. Pressato dalle proteste di piazza, dalle critiche della presidenza della repubblica e dell'opinione pubblica internazionale, il 4 febbraio Grindeanu comunic\u00f2 il ritiro dell'ordinanza.\nI governi Grindeanu, Tudose e D\u0103ncil\u0103.\nCon il passare dei mesi, nonostante le smentite da parte dei diretti interessati, molti osservatori rilevarono la comparsa di una reciproca diffidenza tra il premier Grindeanu e il presidente Dragnea. La giustificazione di tale tensioni fu in parte attribuita alla decisione di Grindeanu di ritirare l'ordinanza sulla corruzione, ignorando la volont\u00e0 di Dragnea. I contrasti portarono il PSD a presentare una mozione di sfiducia contro il proprio stesso governo, poich\u00e9 Grindeanu si era rifiutato di presentare le dimissioni chieste dal comitato esecutivo. Il 21 giugno 2017, quindi, il parlamento si espresse a favore della sfiducia, mettendo fine al governo Grindeanu.\nIl 29 giugno 2017 prest\u00f2 giuramento il nuovo governo sostenuto da PSD e ALDE presieduto dall'ex ministro dell'economia Mihai Tudose. Malgrado il cambio al vertice dell'esecutivo, i toni e il desiderio di indipendenza politica del premier furono spesso fonte di preoccupazioni da parte dei membri della dirigenza legati al presidente Dragnea. Tudose, infatti, ag\u00ec spesso in contrasto alle sue indicazioni. Dopo mesi di contrapposizioni per la leadership del partito, nel gennaio 2018 emerse una nuova crisi tra i due. Al culmine della disputa, il 15 gennaio, il comitato esecutivo nazionale del PSD annunci\u00f2 la decisione di ritirare il proprio sostegno al premier, costringendolo alle dimissioni. In sua sostituzione fu indicata l'europarlamentare Viorica D\u0103ncil\u0103, gi\u00e0 presidente dell'organizzazione femminile del partito, che assunse l'incarico il 29 gennaio. Le politiche attuate dalla dirigenza, tuttavia, furono causa di ulteriori malumori di una parte minoritaria del PSD, che accus\u00f2 Dragnea di ridurre la professionalit\u00e0 dei quadri del partito, circondandosi di personalit\u00e0 facenti parte del suo entourage, prediligendo il valore della fedelt\u00e0 a quello della competenza.\nNel corso del mandato di primo ministro, apertamente sostenuta da Dragnea, Viorica D\u0103ncil\u0103 entr\u00f2 ripetutamente in contrasto con il presidente della repubblica, mentre i rapporti tra PSD e opposizione furono segnati da una costante ostilit\u00e0. Il principale piano di confronto fu quello della giustizia, con l'opposizione che riteneva i piani della maggioranza un attacco al potere giudiziario, mentre parte della stampa internazionale inizi\u00f2 ad accostare le manovre del PSD a quelle dei governi populisti conservatori e antieuropeisti in crescita nell'est Europa. Le politiche del governo furono fonte di scontri tra Bucarest e le istituzioni europee, che crebbero fra l'autunno del 2018 e la primavera del 2019, con l'adozione di un linguaggio sempre pi\u00f9 duro nei confronti delle strutture sovranazionali, ritenute colpevoli dagli alti esponenti del PSD di interferire in questioni politiche interne. Tali argomenti, tuttavia, non furono sostenuti dal Partito del Socialismo Europeo, che in aprile decise di congelare temporaneamente i rapporti con il PSD, fino a quando questo non avrebbe chiarito le proprie politiche. Opponendosi al quadro politico del PSD, Iohannis fu promotore di un referendum in tema di giustizia per impedire al governo di emanare un eventuale decreto di amnistia per fatti di corruzione o realizzare altre ordinanze d'urgenza sull'ordinamento giudiziario. Questo ebbe avuto luogo il 26 maggio 2019, stesso giorno delle elezioni per il parlamento europeo. La tornata elettorale segn\u00f2 il calo della popolarit\u00e0 del PSD, che ottenne il 22% a fronte del 27% del PNL.\nLa presidenza D\u0103ncil\u0103.\nIl 27 maggio 2019, quando lo spoglio per le europee non era ancora stato completato, l'Alta corte di cassazione e giustizia si pronunci\u00f2 in via definitiva su un'inchiesta nella quale Dragnea figurava come imputato per abuso d'ufficio. Dopo numerosi rinvii, il tribunale condann\u00f2 il leader del PSD a tre anni e sei mesi di detenzione, aprendo un'ulteriore breccia nel partito. Il primo ministro Viorica D\u0103ncil\u0103, quindi, assunse ad interim la funzione di presidente del partito. Fu riconfermata in tale ruolo nel corso del congresso del 29 giugno. Nel suo discorso davanti alla platea D\u0103ncil\u0103 dichiar\u00f2 che il governo non avrebbe pi\u00f9 emanato alcun'ordinanza d'urgenza in tema di giustizia e che il partito avrebbe appoggiato apertamente i valori europei e di sinistra.\nDivergenze sul piano della programmazione economica, oltre a problemi di stabilit\u00e0 interna della coalizione di governo, per\u00f2 complicarono la coabitazione con l'ALDE, che il 26 agosto lasci\u00f2 la maggioranza. Nel pieno di un ampio conflitto istituzionale tra Iohannis e D\u0103ncil\u0103, infine, il 10 ottobre 2019 l'opposizione riusc\u00ec a battere il governo su una mozione di sfiducia, obbligandolo alle dimissioni. Il 4 novembre 2019 il parlamento invest\u00ec quale nuovo primo ministro Ludovic Orban (PNL), mentre il PSD pass\u00f2 all'opposizione.\nNel corso del 2019 il partito continu\u00f2 a perdere sostegno politico sull'onda delle proteste anticorruzione, arrivando fortemente indebolito alle elezioni presidenziali, con il rischio di non accedere al ballottaggio. Al primo turno il candidato del PSD riusc\u00ec ad ottenere il 22%, qualificandosi al ballottaggio contro Iohannis, che aveva conquistato il 38%. L'esito del secondo turno fu impietoso per il PSD, che non riusc\u00ec a ribaltare le previsioni dei sondaggi, conseguendo il peggior risultato mai ottenuto dal PSD e dal centro-sinistra romeno ad un ballottaggio presidenziale (34%).\nIl comitato esecutivo del partito convocato il 27 novembre stabil\u00ec l'azzeramento dei propri quadri dirigenziali. Marcel Ciolacu, gi\u00e0 presidente della camera, assunse la presidenza ad interim, il ruolo di presidente esecutivo fu eliminato e quello di segretario generale fu dato a Paul St\u0103nescu. Al loro fianco avrebbero agito altri 15 colleghi, in qualit\u00e0 di membri della dirigenza collettiva.\nLa presidenza Ciolacu.\nPur passato all'opposizione alla fine del 2019, il PSD godeva di un cospicuo numero di parlamentari che mettevano in discussione la solidit\u00e0 della maggioranza del governo PNL. Grazie a tale superiorit\u00e0 nel febbraio 2020 il partito riusc\u00ec a costringere il primo ministro alle dimissioni tramite una mozione di sfiducia. Nonostante ci\u00f2, il presidente della repubblica Iohannis confer\u00ec nuovamente l'incarico di premier a Ludovic Orban che, per via dell'esplosione della pandemia di coronavirus in Romania e vista la necessit\u00e0 di un governo titolare per fronteggiare l'emergenza sanitaria, riusc\u00ec a costituire una nuova maggioranza. In tale occasione per senso di responsabilit\u00e0 persino il PSD diede il proprio voto favorevole per l'investitura del governo PNL.\nIl congresso straordinario per la scelta dei quadri dirigenti titolari ebbe luogo il 22 agosto 2020.. In tale occasione, con il documento programmatico \u00abLa ricostruzione del PSD - Una visione politica di sinistra per un partito europeo\u00bb (\u00ab\"Reconstruc\u021bia PSD - O viziune politic\u0103 de st\u00e2nga pentru un partid european\"\u00bb), Marcel Ciolacu vinse facilmente la concorrenza di Eugen Teodorovici. Il programma di Ciolacu prevedeva esplicitamente un netto distanziamento dalle politiche del PSD degli ultimi anni, promettendo di escludere nuove diatribe con la giustizia e tentativi di influenzare la magistratura, nonch\u00e9 di battersi contro il nepotismo. Da programma il nuovo PSD si prefiggeva di rappresentare anche la classe media. In fase congressuale Ciolacu afferm\u00f2 che sotto la sua presidenza il partito non sarebbe pi\u00f9 stato guidato un \"padrone\", ma da una squadra composta da professionisti.\nAlle elezioni locali celebratesi il 27 settembre 2020 il PSD risult\u00f2 il secondo partito per numero di voti, finendo alle spalle del PNL. Riusc\u00ec ad ottenere, tuttavia, il maggior numero di presidenti distrettuali e sindaci.\nIn vista delle elezioni parlamentari di dicembre, il partito introdusse importanti modifiche nella selezione dei candidati alle parlamentari, in nome di un alto livello di integrit\u00e0. Tra gli argomenti utilizzati in campagna elettorale il PSD fece leva sull'adozione di importanti misure sul piano della sanit\u00e0, dell'economia e dell'istruzione, in contrapposizione alle iniziative intraprese dal PNL in questi campi nel periodo di emergenza sanitaria.\nI risultati del voto oltrepassarono le aspettative, con il PSD primo partito con il 29% e il PNL secondo con il 25%. Malgrado ci\u00f2 Iohannis rifiut\u00f2 categoricamente di incaricare il PSD di formare un governo. Il PNL, al contrario, riusc\u00ec a costituire un governo di coalizione di centro-destra insieme a USR PLUS e UDMR con a capo Florin C\u00ee\u021bu, che godeva del pieno appoggio del capo di Stato. Il PSD, quindi, and\u00f2 all'opposizione.\nIl 5 ottobre 2021 il governo C\u00ee\u021bu fu battuto da una mozione di sfiducia presentata dal PSD. La crisi politica per la definizione di una nuova maggioranza fu risolta dopo due mesi quando, nel novembre 2021, il PNL accett\u00f2 di collaborare con il PSD e l'UDMR per la formazione di un governo di coalizione. I socialdemocratici, quindi, entrarono nel governo presieduto da Nicolae Ciuc\u0103 con nove ministri e il segretario generale del governo. L'alleanza, ribattezzata Coalizione nazionale per la Romania prevedeva la soluzione di un governo di rotazione. Il PNL avrebbe espresso il primo ministro fino al maggio 2023, quando il premier sarebbe diventato un membro del PSD.\nIdeologia e base elettorale.\nNel 2001 i due partiti che si unirono per formare il PSD furono il Partito Social Democratico Romeno (PSDR), che godeva di una profonda base socialdemocratica internazionalista, e il Partito della Democrazia Sociale Romena (PDSR), composto da diverse correnti che andavano dalla socialdemocrazia, al nazionalismo, al socialismo, al pragmatismo politico. Oltre alla struttura capillare delle sue organizzazioni in tutto il paese e all'eclettismo, dal PDSR il PSD eredit\u00f2 buona parte della classe dirigente, nella quale in molti durante il regime avevano rivestito il ruolo di funzionario all'interno del Partito Comunista Rumeno. Il PDSR costituiva il partito maggiormente rappresentato nel PSD, con le implicazioni ideologiche che ne derivavano. Nel 2003 le annessioni di Partito Socialista del Lavoro (PSM) e Partito Socialista della Rinascita Nazionale (PSRN) rafforzarono la presenza di elementi legati all'ideologia socialista e al nazionalismo di sinistra. Nel corso degli anni la base elettorale rimase concentrata soprattutto nelle aree rurali e tra le fasce popolari di Oltenia, Muntenia e Moldova, cio\u00e8 le stesse categorie sociali ed aree geografiche in cui il vecchio PDSR aveva posto le fondamenta dei propri successi.\nNei primi anni dalla sua fondazione una delle preoccupazioni maggiori fu quella di spingere il partito ad abbracciare la dimensione ideologica della socialdemocrazia moderna e disancorarsi dall'ideologia comunista antiliberale, seppur con diverse resistenze registrate all'interno del gruppo dirigente. Numerosi documenti programmatici (\u00abVerso la normalit\u00e0\u00bb del 2002, \u00abRomania europea\u00bb del 2005, \u00abRomania sociale\u00bb del 2006) presentarono piani d'azione volti ad integrare il PSD alle strutture europee. A conferma dei progressi, nel 2003 il PSD divenne membro dell'Internazionale Socialista e nel 2005 del Partito del Socialismo Europeo, mentre numerosi accordi di collaborazione vennero siglati con i partiti socialdemocratici degli altri stati europei.\nLa politica del PSD fu generalmente caratterizzata dall'apertura all'europeismo (tranne sotto la presidenza Dragnea, quando assunse posizioni vicine all'euroscetticismo moderato), dal sostegno al reddito dei dipendenti pubblici, dei pensionati e delle fasce deboli in generale. Come notato da diversi osservatori, tuttavia, il ruolo egemone del partito nello scenario del centro-sinistra in Romania, fu sempre accompagnato dalla contemporanea presenza di elementi ideologici tradizionalisti e conservatori, costituendo un'eccezione all'interno della famiglia dei partiti socialdemocratici. Oltre all'autorit\u00e0, alla centralit\u00e0 e al paternalismo della figura del leader, che spesso utilizzava il partito come veicolo di espressione personale, nel PSD fu costante il sostegno ad una politica a favore del nazionalismo, del rafforzamento dei rapporti con la chiesa ortodossa rumena e del conservatorismo sociale.\nNegli anni 2010 il partito prese una dura posizione contro i diritti LGBT, proponendo ufficialmente un modello di famiglia composto da uomo e donna, tanto da sostenere l'idea di un referendum per inserire tale definizione in costituzione. L'alleanza tra il PSD e la chiesa ortodossa si rafforz\u00f2 ulteriormente dopo il 2007, con l'ascensione di Daniele al patriarcato. Mentre da una parte il supporto della chiesa consent\u00ec un ulteriore ampliamento dell'elettorato del PSD, dall'altra il partito si batt\u00e9 per l'alleggerimento della pressione fiscale sulle propriet\u00e0 ecclesiastiche e concesse numerose sovvenzioni per l'edificazione di nuovi luoghi di culto.\nSimbolo.\nIl simbolo delle tre rose fu mutuato dai partiti predecessori del PSD, a partire dal FSN. Lo sfondo fu blu fino al 2006, anno di adozione del rosso come colore identificativo del partito.\nAspetti controversi.\nSin dalla sua fondazione il PSD si trov\u00f2 a far fronte ad alcuni problemi di immagine. Tra questi il legame diretto con le vecchie strutture di potere eredi della tradizione comunista precedenti al 1989, che complic\u00f2 la possibilit\u00e0 per il partito di presentarsi come innovatore e genuino rappresentante della socialdemocrazia in senso moderno. Larga parte della dirigenza, infatti, aveva rivestito un ruolo politico nel PCR sotto la dittatura, come Ion Iliescu.\nGi\u00e0 sotto il governo N\u0103stase emerse il problema della mancanza di democrazia interna nel partito, in cui la misura dell'espulsione o del ritiro del supporto politico erano le modalit\u00e0 per mettere a tacere i dissensi interni. Nel corso degli anni l'espulsione o il ricorso alle dimissioni obbligate di numerosi membri della dirigenza fu la strategia adottata dai presidenti di partito, che si configuravano come autorit\u00e0 decisionale massima e incontestabile. Le lotte di potere per la leadership, parimenti, dopo ogni elezione si risolvevano con l'isolamento dell'avversario, in un costante clima da resa dei conti. Nel corso della storia, tra i molti membri di alto rango allontanati a causa delle loro dichiarazioni o per divergenze politiche con il presidente di partito figuravano personalit\u00e0 come Cozmin Gu\u0219\u0103 (segretario generale, nel 2003), Adrian N\u0103stase (presidente esecutivo, nel 2006), Dan Ioan Popescu (presidente della sezione del PSD di Bucarest, nel 2006), Sorin Oprescu (presidente della sezione del PSD di Bucarest, nel 2006), Octav Cozm\u00e2nc\u0103 (ex presidente esecutivo, nel 2009), Mircea Geoan\u0103 (ex presidente del partito, espulso per due volte nel 2011 e nel 2014), Marian Vanghelie (ex presidente della sezione del PSD di Bucarest, nel 2014), Valeriu Zgonea (presidente esecutivo, nel 2016), Victor Ponta (ex presidente del partito, nel 2017) e Sorin Grindeanu (primo ministro, nel 2017).\nIl potere del presidente del partito si basava anche sul controverso sostegno dei leader sul territorio. Durante la presidenza N\u0103stase, infatti, si rafforz\u00f2 e prosegu\u00ec negli anni successivi il fenomeno dei \u00abbaroni\u00bb, personalit\u00e0 che replicavano a livello locale la figura predominante del presidente del partito e costituivano una nuova oligarchia politica. Il potere assoluto esercitato dai baroni e le enormi ricchezze che riuscirono ad accumulare contribuirono negli anni a darne una percezione negativa, anche a causa delle numerosi indagini avviate dalla magistratura contro questi personaggi. Si trattava di leader di filiale incaricati di posizioni politiche influenti a livello regionale, capaci di assicurare enormi quantit\u00e0 di voti al partito grazie al controllo quasi totale degli organi di amministrazione delle regioni di appartenenza e a strette connessioni con l'imprenditoria, che sfruttavano la loro posizione per acquisire ingenti ricchezze e potere personali. Seppur in tempi diversi alcuni di loro furono Nicolae Mischie (Gorj), Marian Opri\u0219an (Vrancea), Constantin Nicolescu (Arge\u0219), Dumitriu Sechelariu e Viorel Hrebenciuc (Bac\u0103u), Culi\u021b\u0103 T\u0103r\u00e2\u021b\u0103 (Neam\u021b), Constantin Con\u021bac (Boto\u0219ani), Gheorghe Bunea Stancu (Br\u0103ila), Doru Ioan T\u0103r\u0103cil\u0103 (C\u0103l\u0103ra\u0219i), Radu Maz\u0103re e Nicu\u0219or Constantinescu (Costanza), Ion Prioteasa (Dolj), Dan Lilion Gogoncea (Gala\u021bi), Gheorghe Nichita (Ia\u0219i), Adrian Duicu (Mehedin\u021bi), Mircea Cosma (Prahova), Liviu Dragnea (Teleorman), Victor Mocanu (Buz\u0103u), Dumitru Buzatu (Vaslui) e Paul St\u0103nescu (Olt).\nA tal proposito, per allontanare le etichette negative, al momento dell'elezione a presidente del partito, nel 2015 Liviu Dragnea dichiar\u00f2 che i membri del PSD non erano n\u00e9 baroni, n\u00e9 corrotti, n\u00e9 comunisti.\nProcedimenti penali contro i rappresentanti del PSD.\nIl problema pi\u00f9 preoccupante per il PSD fu, tuttavia, quello riguardante la corruzione, il clientelismo e l'utilizzo delle risorse dello stato per fini personali. A livello programmatico i vertici del PSD mostrarono una speciale attenzione a quest'aspetto, come Ion Iliescu, che nel 2005 promise di ripulire il partito dalle personalit\u00e0 del partito accusate di corruzione, o Victor Ponta, che nel 2015 propose di introdurre nello statuto un articolo riguardante la sospensione dei membri condannati in primo grado. Malgrado i proclami, il partito non riusc\u00ec a far fronte al problema, che fu fonte di continui scandali, coinvolse un numero sempre pi\u00f9 alto di membri a qualunque livello, tanto locale quanto nazionale e, infine, persino i presidenti di partito. N\u0103stase sub\u00ec due diverse condanne per fatti di corruzione, che nel 2014 portarono alla sua interdizione dalle funzioni pubbliche fino al 2020, nel 2015 Ponta fu indagato e costretto alle dimissioni da presidente del partito, mentre Dragnea sub\u00ec due condanne definitive nel 2016 e nel 2019. Nel 2017 lo stesso Iliescu fu rinviato a giudizio per crimini contro l'umanit\u00e0 per i fatti della mineriada del giugno 1990. Il partito nella maggior parte delle occasioni si strinse intorno ai propri membri, dichiarando l'esistenza di persecuzioni in atto da parte della magistratura. Dal 2001 in poi i tentativi di modificare il codice penale furono visti da diversi osservatori come un modo di depenalizzare i reati e porre pressione sul potere giudiziario, piuttosto che ridurre la corruzione della classe politica.\nDi seguito una lista di rappresentanti istituzionali facenti capo al PSD (presidenti della repubblica, primi ministri, ministri, parlamentari, presidenti di consiglio di distretto, sindaci di capoluoghi di distretto, prefetti) indagati a vario titolo per fatti costituenti reato. In grassetto i condannati in via definitiva:\nStruttura.\nNel corso degli anni lo statuto fu pi\u00f9 volte sottoposto a revisione, con l'effetto di rimuovere o introdurre determinate figure come, ad esempio, quella del presidente esecutivo (inesistente nel periodo 2001-2003 e 2006-2013). Durante tali periodi il segretario generale assunse molti dei compiti assegnati al presidente esecutivo. Di seguito gli organi e le funzioni principali del partito previsti dallo statuto:\nCongresso.\nIl congresso (\"Congresul\") \u00e8 l'organo di potere principale, composto dai delegati eletti dalle conferenze locali di distretto e si riunisce ogni quattro anni, oppure in casi straordinari. Approva o modifica lo statuto e il programma politico, convalida le modalit\u00e0 di elezione del presidente del partito, convalida lo scrutinio interno per la scelta del candidato alla presidenza della repubblica, convalida il primo ministro proposto dal comitato esecutivo, elegge il presidente esecutivo e i vicepresidenti.\nPresidente.\nIl presidente (\"Pre\u0219edintele\") rappresenta il partito nelle relazioni pubbliche, guida le attivit\u00e0 generali del partito, del comitato esecutivo nazionale e dell'ufficio permanente nazionale, risponde al congresso dell'attivit\u00e0 politica svolta. \u00c8 eletto per un mandato di quattro anni da tutti i membri del PSD.\nPresidente onorario.\nIl presidente onorario (\"Pre\u0219edintele de Onoare\") partecipa con diritto di voto ai lavori degli organi dirigenziali nazionali. \u00c8 eletto dal congresso tra le personalit\u00e0 del partito su proposta del presidente per un mandato di quattro anni.\nPresidente esecutivo.\nIl presidente esecutivo (\"Pre\u0219edintele Executiv\") svolge le attivit\u00e0 delegate dal presidente, coordina le attivit\u00e0 del partito a livello centrale, le comunicazioni con le organizzazioni distrettuali, con le istituzioni e le autorit\u00e0 pubbliche e con altri partiti ed organizzazioni. \u00c8 eletto dal congresso per un mandato di quattro anni.\nConsiglio nazionale.\nIl consiglio nazionale (\"Consiliul Na\u021bional\", CN) \u00e8 la piattaforma di analisi, dibattito ed elaborazione dei programmi politici ed \u00e8 suddivisa in dipartimenti strutturati in base a specialit\u00e0 tecniche settoriali. \u00c8 composto dai parlamentari, dai presidenti e vicepresidenti dei consigli di distretto, dai ministri, dai segretari di stato, dagli europarlamentari, dai sindaci dei centri con rango di municipio e citt\u00e0 e da tre sindaci di centri con rango di comune per ogni distretto.\nIl consiglio nazionale elegge il presidente del consiglio nazionale, che ha il compito di coordinare le attivit\u00e0 dei dipartimenti, delle leghe e delle associazioni costituite in seno al partito a livello nazionale ed esegue eventuali compiti delegati dal presidente del partito.\nComitato esecutivo nazionale.\nIl comitato esecutivo nazionale (\"Comitetul Executiv Na\u021bional\", CExN) \u00e8 l'organo decisionale del PSD che coordina le attivit\u00e0 del partito tra due congressi e si riunisce una volta al mese, oppure in casi straordinari. Prende decisioni sulle attivit\u00e0 dei membri de governo, sui progetti politici, sulle strategie elettorali, sulle alleanze politiche, sul programma di governo, sulla struttura e i rappresentanti del partito nel governo, stabilisce sanzioni ed espulsioni verso i membri del partito, coordina le attivit\u00e0 delle strutture interne, approva i regolamenti per la nomina del presidente del partito e per il candidato alla presidenza della repubblica, nomina il tesoriere su proposta del presidente del partito, designa l'eventuale presidente ad interim, elegge il segretario generale, i membri della commissione nazionale di etica, integrit\u00e0 e arbitraggio e della commissione nazionale di controllo finanziario interno su proposta dell'ufficio permanente nazionale. \u00c8 composto dai membri dell'ufficio permanente nazionale con diritto di voto, dai capigruppo parlamentari, dal capogruppo del PSD al parlamento europeo, dai presidenti delle organizzazioni distrettuali, dai presidenti delle organizzazioni giovanile, femminile, dei pensionati, degli eletti locali, del PSD in diaspora, del PSD in Repubblica Moldova, del PES Activists.\nUfficio permanente nazionale.\nL'ufficio permanente nazionale (\"Biroul Permanent Na\u021bional\", BPN) \u00e8 l'organo decisionale tra le sedute del comitato esecutivo nazionale e si riunisce settimanalmente o su convocazione del presidente del partito. Organizza e conduce l'intera attivit\u00e0 del partito, elabora progetti decisionali da sottoporre per dibattito ed approvazione al comitato esecutivo nazionale, propone al comitato esecutivo nazionale per approvazione i membri della commissione nazionale di etica, integrit\u00e0 e arbitraggio e della commissione nazionale di controllo finanziario interno, coordina le attivit\u00e0 del partito a qualunque livello, amministra il patrimonio del partito, istituisce gruppi e commissioni di lavoro su temi specifici, propone ai gruppi parlamentari i candidati per la composizione dei membri dell'ufficio di presidenza delle due camere, stabilisce l'avvio di procedure per le mozioni di sfiducia al governo e per la sospensione del presidente della repubblica, decide la formazione di coalizioni politiche. \u00c8 composto dal presidente, dal presidente esecutivo e dai vicepresidenti. Ai lavori dell'ufficio permanente partecipano con diritto di voto anche il primo ministro, i presidenti delle due camere (se membri del PSD), il presidente del consiglio nazionale, il segretario generale, i presidenti delle organizzazioni giovanile, femminile, dei pensionati, degli eletti locali, del PES Activists.\nCommissione nazionale di etica, integrit\u00e0 e arbitraggio.\nLa commissione nazionale di etica, integrit\u00e0 e arbitraggio (\"Comisia Na\u021bional\u0103 de Etic\u0103, Integritate \u0219i Arbitraj\", CNEIA, in passato anche Commissione di disciplina e arbitraggio, \"Comisia Na\u021bional\u0103 de Disciplin\u0103 \u0219i Arbitraj\", CNDA) sorveglia sulla corretta applicazione dello statuto e del codice di etica e condotta dei membri del PSD e comunica i risultati delle verifiche agli organi di direzione del partito per eventuali sanzioni. \u00c8 composta da sette membri eletti dal comitato esecutivo nazionale su proposta dell'ufficio permanente per un mandato di quattro anni.\nCommissione nazionale di controllo finanziario interno.\nLa commissione nazionale di controllo finanziario interno (\"Comisia Na\u021bional\u0103 de Control Financiar Intern\", CNCFI) \u00e8 l'organo di verifica dell'intera attivit\u00e0 finanziaria del partito. \u00c8 composta da sette membri eletti dal comitato esecutivo nazionale su proposta dell'ufficio permanente per un mandato di quattro anni.\nSegretariato generale.\nIl segretariato generale (\"Secretariatul General\") coordina l'organizzazione a livello centrale, assicura la comunicazione interna con le organizzazioni distrettuali, con il PSD diaspora e con il PSD Repubblica Moldova, nonch\u00e9 con le istituzioni, le autorit\u00e0 pubbliche e gli altri partiti. Coordina l'organizzazione di eventi a livello nazionale, del congresso e dei lavori del comitato esecutivo e dell'ufficio permanente. \u00c8 composta dal segretario generale, da due segretari generali aggiunti e nove segretari regionali.\nStrutture interne.\nLo statuto, inoltre, prevede le seguenti strutture interne in base alla categoria sociale o professionale:"}
{"id": "1484969", "revid": "1543377", "url": "https://it.wikipedia.org/wiki?curid=1484969", "title": "Munteni (Gala\u021bi)", "text": "Munteni \u00e8 un comune della Romania di 7.272 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 4 villaggi: Frunzeasca, Munteni, \u021aig\u0103ne\u0219ti, Ungureni."}
{"id": "1484971", "revid": "599013", "url": "https://it.wikipedia.org/wiki?curid=1484971", "title": "Vittime del dovere", "text": "Le vittime del dovere sono, nella legislazione italiana, gli appartenenti alle forze di polizia italiane ed alle forze armate italiane caduti o che abbiano contratto infermit\u00e0 invalidanti nell'adempimento del loro dovere.\nStoria.\nL'espressione appare in alcuni provvedimento normativi, emanati tra gli anni 1970 e gli anni 1980, emanati e in coincidenza con gravi avvenimenti di natura terroristica o della criminalit\u00e0 organizzata, al fine di intervenire con tutta una serie di provvedimenti per risarcire gli invalidi o gli eredi dei deceduti. La normativa in materia al tempo veniva generalmente emanata occasionalmente per gli eventi pi\u00f9 luttuosi o di maggior impatto sull'opinione pubblica, senza, per\u00f2 una sistematicit\u00e0. In particolare non vi era un trattamento \"unitario\" per tutti i pubblici dipendenti vittime del dovere che venivano presi in considerazione se rientranti, come tutti gli altri cittadini, nella previsione delle leggi riguardanti le vittime del terrorismo o della criminalit\u00e0 organizzata in generale.\nDopo il 2000 sorse un vasto movimento di opinione, che aveva rilevato un atteggiamento delle pubbliche autorit\u00e0 considerato fortemente penalizzante nei confronti dei pubblici dipendenti. Ad esempio aveva suscitato vive polemiche il fatto che ai militari morti nella attentati di N\u0101\u1e63iriya durante la guerra d'Iraq in quella occasione non erano state concesse medaglie, mentre una medaglia d'oro era stata concessa a Fabrizio Quattrocchi, presente in quel Paese mentre lavorava per conto di una agenzia di vigilanza privata. Una svolta decisiva fu data dal sorgere di iniziative locali di associazionismo spontaneo, intorno a familiari di \"vittime del dovere\" . Riuscirono ad ottenere l'appoggio dichiarato delle amministrazioni statali, i cui dipendenti sono maggiormente es che nei loro siti, richiamarono l'attivit\u00e0 delle associazioni riconosciute. Questo movimento d'opinione ha fatto pressione perch\u00e9 le provvidenze previste dalle leggi speciali, venisse esteso a tutti i dipendenti dello stato caduti o rimasti invalidi nell'adempimento del dovere. La materia ha trovato inoltre una disciplina legislativa concernenti i soggetti definiti \"vittime del dovere\", con il D.P.R. 7 luglio 2006, n. 243.\nDisciplina normativa.\nLa prima disposizione normativa in tema fu la legge 27 ottobre 1973, n. 629 che istitu\u00ec una pensione speciale per le vedove ed i figli degli appartenenti alle forze di polizia italiane, mentre la legge 28 novembre 1975, n. 624, che stabil\u00ec elargizioni a favore dei familiari delle\nLa 13 agosto 1980, n. 466, fu la prima norma che diede una definizione delle \"vittime del dovere\", modificando la legge n. 669/1973:\nNel 2005, con una tecnica legislativa non \"diretta\" l'introduzione del concetto \u00e8 avvenuto tramite le previsioni della legge finanziaria 2006 al comma 562 che ha previsto la graduale estensione a tutti i caduti nell'adempimento del dovere, delle provvidenze prima previste per i cittadini coinvolti in determinati luttuosi avvenimenti.\nIl D.P.R. 7 luglio 2006, n. 243 (\"Provvedimenti alla vittime del dovere\") ha regolamentato la materia, con provvedimento inusuale nella legislazione italiana: infatti i benefici previsti sono stati riconosciuti per i familiari delle vittime o per gli invalidi per eventi avvenuti in Italia a partire dal 1961 (data che coincide con gli episodi pi\u00f9 crudi degli eventi altoatesini) mentre per l'estero \u00e8 a partire dal 2003 data degli attentati di Nasiriyya.\nSoggetti destinatari.\nNella disciplina prevista dal D.P.R. n. 243/2006 \u00e8 previsto un particolare elenco di pubblici funzionari particolarmente esposti ad essere vittime nello svolgimento del proprio dovere.\nEsso riguarda:\nLa normativa prevede inoltre la corresponsione di un assegno di invalidit\u00e0 in genere tutti gli altri dipendenti pubblici deceduti o che abbiano sub\u00ecto un'invalidit\u00e0 permanente in attivit\u00e0 di servizio o nell'espletamento delle funzioni di istituto per effetto diretto di lesioni. Sono equiparati ai soggetti di cui sopra coloro che abbiano contratto infermit\u00e0 invalidanti o alle quali consegua il decesso, in occasione o a seguito di missioni di qualunque natura, effettuate dentro e fuori dai confini nazionali e che siano riconosciute dipendenti da causa di servizio per le particolari condizioni ambientali od operative.\nAttivit\u00e0 disciplinate.\nLa legislazione prende in considerazione gli eventi luttuosi o le invalidit\u00e0 riportate in conseguenza di eventi verificatisi:\nStrutture preposte.\nIn parallelo con l'emergere dell'attenzione alle problematiche delle \"vittime del dovere\" e nel quadro dei provvedimenti legislativi, diverse istituzioni statali hanno costituito degli appositi uffici per erogare le prestazioni:"}
{"id": "1484972", "revid": "55935", "url": "https://it.wikipedia.org/wiki?curid=1484972", "title": "Microfossili", "text": ""}
{"id": "1484973", "revid": "767487", "url": "https://it.wikipedia.org/wiki?curid=1484973", "title": "Jango (I Cavalieri dello zodiaco)", "text": ""}
{"id": "1484974", "revid": "2138421", "url": "https://it.wikipedia.org/wiki?curid=1484974", "title": "Enrico I il Barbuto", "text": "Per tutta la vita fu impegnato in scontri con gli altri duchi della dinastia Piast per il controllo delle terre polacche.\nUn\u00ec la Grande Polonia e la Piccola Polonia alla Slesia.\nBiografia.\nGli inizi e la perdita di Opole.\nEnrico era il quarto figlio del duca Boleslao I di Slesia \"l'Alto\", dalla sua seconda moglie Cristina, probabilmente tedesca. Nacque a G\u0142og\u00f3w (Glogau), nella Bassa Slesia. I tre fratelli maggiori di Enrico, Boleslao, Corrado e Jan (1174-1190), morirono. Il suo fratellastro maggiore Iaroslao di Opole (figlio della prima moglie di Boleslao) dovette intraprendere la carriera ecclesiastica, probabilmente a causa delle trame della matrigna Cristina. Enrico divenne l'unico erede di Boleslao nel 1190. Attraverso il suo matrimonio con Edvige di Andechs, Enrico fu imparentato ai governanti di Germania, Ungheria, Boemia e Francia.\nIl padre di Enrico, Boleslao I, mor\u00ec l'8 dicembre 1201. All'inizio del 1202 lo zio di Enrico, il duca Miecislao (Mieszko) IV Pl\u0105tonogi dell'Alta Slesia, attacc\u00f2 e conquist\u00f2 il Ducato di Opole (Oppeln), che era passato dal possesso di Iaroslao a quello di Enrico. Mieszko voleva pi\u00f9 di Opole, ma fu osteggiato dall'arcivescovo di Gniezno, Henryk Kietlicz, e dal vescovo di Breslavia, Cipriano. Essi sostennero Enrico perch\u00e9 questi aveva pagato loro 1.000 pezzi d'argento.\nCoinvolgimento nella politica dei ducati polacchi.\nNel 1202 mor\u00ec il granduca polacco Miecislao (Mieszko) III il Vecchio. Era del ramo della Grande Polonia della dinastia reale dei Piast. Emersero due fazioni opposte: 1) Miecislao (Mieszko) IV Pl\u0105tonogi (zio di Enrico) e il duca Ladislao III Laskonogi della Grande Polonia (figlio e successore di Mieszko III), e 2) i duchi Leszek il Bianco di Sandomierz, Corrado I di Masovia (figli di Casimiro II il Giusto) e Ladislao Odonic (nipote di Ladislao III Laskonogi). Enrico rimase di nuovo neutrale.\nLadislao III Laskonogi era salito al trono a Cracovia, ma era stato deposto nel 1206. Leszek divenne Granduca di Polonia e Duca di Cracovia. La perdita della \"Dzielnica senioralna\" (\"provincia del senior\" - corrispondente in parte alla regione di Cracovia, ovvero la Piccola Polonia) indusse Ladislao III Laskonogi a cambiare la sua alleanza, aumentando la sua presenza nella Pomerania occidentale). Propose a Enrico uno scambio di territori: la terra di Lebus/Lubusz (parte della Slesia) in cambio di Kalisz (parte della regione della Grande Polonia). Enrico accett\u00f2 l'offerta, ma lo scambio provoc\u00f2 confusione politica. Ladislao Odonic si aspettava di ereditare Lubusz e la Grande Polonia da suo zio Ladislao III Laskonogi. Odonic contava sul sostegno della chiesa, guidata dall'arcivescovo di Gniezno Henryk Kietlicz. Ladislao III Laskonogi fece esiliare i suoi due avversari, Odonic e l'arcivescovo. Enrico era ora in una situazione difficile. Aveva un debito di gratitudine verso l'arcivescovo, che lo aveva aiutato all'inizio del suo regno ma decise di sostenere Ladislao III Laskonogi. Diede dunque Kalisz, appena acquisita, a Odonic, ad eccezione di Pozna\u0144, causando una frattura temporanea tra lui e Ladislao III. Nel 1208, il rapporto fu riparato durante un incontro a G\u0142og\u00f3w.\nNel 1210 Papa Innocenzo III scomunic\u00f2 il granduca Duca Leszek. Miecislao (Mieszko) IV Pl\u0105tonogi conquist\u00f2 rapidamente Cracovia e prese il titolo di granduca. La bolla di scomunica fu emessa su richiesta di un anonimo Duca di Slesia, probabilmente Enrico (perch\u00e9 Mieszko IV usava il titolo di Duca di Racib\u00f3rz-Opole). La situazione divenne piuttosto confusa e nessuno era sicuro di chi detenesse il vero potere.\nL'arcivescovo Henryk Kietlicz, che era tornato dall'esilio qualche tempo prima, indisse il Sinodo di Borzykowa per cercare di trovare una soluzione alla situazione. Erano presenti Enrico e il duchi \"minori\" Leszek, Corrado I e Ladislao Odonic. Leszek e gli altri principi Piast, elargirono un dono al clero, assicurando l'integrit\u00e0 dei possedimenti territoriali del vescovo (il privilegio non era firmato da Enrico o Ladislao III, ma rispettavano le sue disposizioni). Mieszko IV non era presente a Borzykowa. Mentre gli altri duchi erano a Borzykowa, Mieszko IV e il suo esercito invasero Cracovia e presero la capitale senza combattere. Mieszko IV tenne Cracovia solo per un anno. Enrico, sebbene ora fosse il pi\u00f9 anziano dei duchi \"minori\", non fece nulla. Leszek I il Bianco torn\u00f2 a Cracovia senza grosse difficolt\u00e0 riprendendo il titolo di Granduca.\nDopo la questione delle bolle papali, Enrico sostenne la pace e la cooperazione con il granduca Leszek e il duca Ladislao III della Grande Polonia. Il patto fu stabilito nel 1217 in una riunione a Da\u0144kowie, e poi un anno dopo a S\u0105dowlu. Ogni membro di questo \"triumvirato\" Piast (in seguito fu per\u00f2 incluso anche il fratello minore di Leszek, Corrado di Masovia) port\u00f2 vantaggi ai membri dell'alleanza. L'inclusione di Ladislao determin\u00f2 l'immediata restituzione di Lubusz e la sovranit\u00e0 formale di Leszek sul resto del paese. Nel corso dei successivi anni i tre duchi collaborarono.\nIl motivo principale del trattato tra i tre furono le spedizioni crociate contro le popolazioni pagane baltiche del gruppo dei Prussiani. Queste crociate, nel 1222 e 1223, fallirono entrambe nonostante il vasto esborso finanziario. Enrico quindi propose di invitare un contingente di cavalieri teutonici in Polonia. Il duca Corrado I di Masovia effettu\u00f2 la chiamata e i cavalieri entrarono in Polonia nel 1226.\nLa prima guerra di Lubusz.\nEnrico aveva rinunciato alle sue pretese sul trono di Cracovia perch\u00e9 il margravio Corrado II di Lusazia si era impadronito della terra di Lebus/Lubusz. Il duca Ladislao III ottenne il possesso di Lubusz nel 1206, ma lo perse subito dopo. Il possesso di Lubusz influenzava direttamente la sovranit\u00e0 di Enrico che invi\u00f2 le sue forze armate al confine occidentale polacco. Inizialmente, cerc\u00f2 di risolvere pacificamente la controversia, inviando ambasciatori alla corte dell'imperatore Ottone IV ad Altenburg per ottenere la restituzione di Lubusz alla Slesia. Tornarono senza risposta e Enrico organizz\u00f2 una spedizione armata. Non fu necessaria alcuna azione militare: il 6 maggio 1210 mor\u00ec il margravio Corrado II e Enrico prese Lubusz e la citt\u00e0 lusaziana di Guben, che mantenne fino al 1218.\nIl tentativo di conquistare Cracovia nel 1225 e le lotte per Lubusz.\nNel 1223 l'alleanza Piast fu spezzata. Nella Grande Polonia, Ladislao Odonic e suo cognato, il duca \u015awi\u0119tope\u0142k II di Pomerania, presero Uj\u015bcie. Le controversie con Ladislao III impedirono la continuazione della collaborazione. Nel 1225, Enrico ruppe il trattato ed entr\u00f2 a Cracovia ma quando il langravio Ludovico IV di Turingia attacc\u00f2 Lubusz, Enrico si ritir\u00f2 da Cracovia.\nLe lotte per Lubusz continuarono a intermittenza fino al 1230, quando il successore del margravio Ludovico IV Enrico Raspe rinunci\u00f2 ai suoi diritti su Lubusz nel 1229 e vendette la sua rivendicazione all'arcivescovo di Magdeburgo Alberto I di K\u00e4fernburg. Enrico fu finalmente in grado di aggiungere questa area strategicamente importante al suo ducato, ma lo fece senza il consenso del duca Ladislao III della Grande Polonia. Enrico riusc\u00ec anche a ottenere un'altra risorsa: un castello a Cedynia, conquistato dopo un conflitto locale con il duca Barnim I di Pomerania.\nIl Congresso di G\u0105sawa. Morte di Leszek il Bianco.\nNel 1227 Leszek il Bianco organizz\u00f2 un incontro tra i duchi Piast a G\u0105sawa per risolvere le controversie territoriali e le azioni del Duca \u015awi\u0119tope\u0142k II. Ladislao Odonic e Enrico sostenevano Leszek e suo fratello Corrado di Masovia. Ladislao III della Grande Polonia non and\u00f2 a G\u0105sawa. Il duca \u015awi\u0119tope\u0142k II, membro della dinastia dei Samboridi della Pomerania, si era dichiarato indipendente dal vassallaggio polacco. Il granduca esigeva un serio rimprovero per \u015awi\u0119tope\u0142k, o la sua completa rimozione dal ducato. \u015awi\u0119tope\u0142k II (forse con l'aiuto di Ladislao Odonic) attacc\u00f2 per primo: a G\u0105sawa, il 23 novembre 1227 Leszek il Bianco e Enrico furono intrappolati in un'imboscata. Leszek fu ucciso e Enrico fu gravemente ferito. Peregrino di Wiesenburg si lanci\u00f2 su Enrico, salvandogli la vita. Inizi\u00f2 cos\u00ec una nuova lotta di potere per il trono polacco.\nEnrico I, governatore di Cracovia.\nLeszek il Bianco lasci\u00f2 un figlio di un anno, Boleslao, e il duca della Grande Polonia, Ladislao III, vide l'opportunit\u00e0 di riprendere Cracovia e il titolo di granduca con la scusa della reggenza. I nobili polacchi minori si schierarono con il fratello di Leszek, il duca Corrado I di Masovia. Nel Ducato di Sandomierz Boleslao fu dichiarato legittimo erede sotto la reggenza di sua madre Grzymislawa di Luck, con l'aiuto dei nobili locali. In Polonia, Ladislao III ebbe il sopravvento nella lotta per Cracovia, soprattutto dopo il Congresso di Cienia Pierwsza, vicino a Kalisz, il 5 maggio 1228, dove concesse diversi privilegi alla chiesa e promise di rispettare le vecchie leggi. Le complicazioni sorsero quando suo nipote Ladislao Odonic si ribell\u00f2 contro di lui. Il granduca Ladislao III concentr\u00f2 la sua attenzione sulla Grande Polonia ed Enrico fu eletto a governare Cracovia come Governatore del granduca, non come granduca, in riconoscimento del suo sostegno militare a Ladislao III. Il granduca promise anche che Enrico e i suoi discendenti sarebbero stati gli eredi della Grande Polonia.\nPerdita della Piccola Polonia e reclusione.\nDopo la morte di Leszek, scoppi\u00f2 dunque una guerra tra Enrico e il duca Corrado I di Masovia nel 1228. Inizialmente, Enrico ebbe successo mentre respingeva le forze di Corrado nelle battaglie di Mi\u0119dzyborzem, Ska\u0142\u0105 e Wrociery\u017cem. Poi la situazione cambi\u00f2 drasticamente. Enrico, forte sostenitore del granduca Ladislao III, ebbe difficolt\u00e0 a governare la nobilt\u00e0 di Cracovia: dato che Enrico I governava sia il suo Ducato di Slesia che Cracovia, alcuni nobili della capitale pensavano che favorisse la Slesia.\nNel 1229 Enrico incontr\u00f2 Corrado a Spytkowice. Durante la messa, i cavalieri di Corrado fecero prigioniero Enrico e ferirono molti dei suoi uomini. Enrico fu imprigionato nel castello di P\u0142ock, e Enrico II il Pio, figlio maggiore ed erede di Enrico I, divenne reggente del ducato.\nCorrado I di Masovia marci\u00f2 quindi contro la Grande Polonia. Fu sconfitto alle mura di Kalisz, ma in seguito riusc\u00ec a vincere Ladislao Odonic, il sovrano della Grande Polonia. Ladislao III fugg\u00ec a Racib\u00f3rz nell'Alta Slesia, mentre Corrado entr\u00f2 a Cracovia e prese il titolo di granduca. Enrico II riusc\u00ec a mantenere l'indipendenza della Slesia e prepar\u00f2 una spedizione armata contro la Piccola Polonia.\nCorrado I e l'intervento della duchessa Edvige.\nIn soccorso di Enrico I si mosse la moglie Edvige di Andechs che and\u00f2 a P\u0142ock per parlare con Corrado. Corrado decise di liberare Enrico I se avesse rinunciato ai suoi diritti su Cracovia. Successivamente il Papa lo liber\u00f2 dalla sua promessa in quanto ottenuta sotto costrizione.\nNel frattempo, la nobilt\u00e0 minore giudicavo troppo duro il dominio di Corrado. Corrado prese il Ducato di Sandomierz dal giovane Boleslao V (il Casto), dandolo a suo figlio, Boleslao. Enrico I e Ladislao III pianificarono una spedizione militare per recuperare la Grande Polonia.\nMorte di Ladislao III Laskonogi. Enrico I, granduca di Polonia.\nLa spedizione contro Corrado, intrapresa nel 1231, si concluse con una sconfitta alle mura di Gniezno; ma, fortunatamente per Enrico, Ladislao III mor\u00ec improvvisamente a \u015aroda \u015al\u0105ska, forse ucciso da una ragazza tedesca che tent\u00f2 di violentare. Poich\u00e9 Ladislao III non aveva alcun figlio, il suo unico erede nella Grande Polonia era Enrico. Tuttavia la sua autorit\u00e0 in queste aree fu immediatamente contestata. In un primo momento, Enrico decise di prendersi cura del destino della Piccola Polonia, soprattutto dopo la morte del cugino Duca Casimiro I di Opole e dei suoi figli minorenni Miecislao (Mieszko) II il Grasso e Ladislao di Opole, entrambi sotto la tutela della madre Viola. Decise di prendere la reggenza di Opole per conto dei giovani duchi, in vista della posizione strategica del loro Ducato sulla strada per Cracovia, e certamente essi lo aiutarono anche a combattere. Ma la carta pi\u00f9 importante nel conflitto successivo non era nelle mani di Enrico e Corrado ma della nobile Casata dei Gryfici della Piccola Polonia che decise di sostenere il duca di Slesia. Non senza importanza fu il sostegno che Enrico diede, quando era governatore di Cracovia, a Grzymislawa di Luck, vedova di Leszek il Bianco; temendo per il futuro dell'eredit\u00e0 del figlio neonato Boleslao V, ella aveva ceduto la reggenza del ducato di Sandomierz a Enrico. Corrado ovviamente non intendeva combattere con l'enorme popolarit\u00e0 del governo di Enrico sia in Slesia che in Piccola Polonia. Nel 1232, Enrico entr\u00f2 a Cracovia e fu proclamato Granduca e signore supremo della Polonia, e con questo, alla fine recuper\u00f2 per i Piast di Slesia il titolo e il potere che suo nonno Ladislao II l'Esiliato aveva perso nel 1146.\nPrimo tentativo di conquistare la Grande Polonia. Insediamento precario con Corrado di Masovia.\nNel 1232 Enrico ebbe anche l'opportunit\u00e0 di conquistare la Grande Polonia e lanci\u00f2 un'offensiva contro Ladislao Odonic, che rivendicava anche questa terra. L'invasione fu un fallimento, tuttavia, a causa dell'inazione della nobilt\u00e0 della Slesia e del sostegno della Chiesa a Odonic. Nella sua guerra per la Piccola Polonia, tuttavia, ebbe un completo successo. Nel 1233 Enrico e Corrado di Masovia firmarono un trattato a Che\u0142m. Secondo i termini di questo accordo, dovette rinunciare da qualsiasi pretesa sulle terre di \u0141\u0119czyca e Sieradz (parte della Piccola Polonia) ma in cambio ricevette il riconoscimento del suo governo su Cracovia e il titolo di Granduca. Inoltre, Enrico fu confermato nella reggenza di Sandomierz per conto di Boleslao V, cosa che Corrado cerc\u00f2 di ottenere dopo aver ordinato la prigionia del duca bambino e di sua madre. Solo grazie agli sforzi dei Gryfici, Boleslao e Grzymislawa potevano fuggire e tornare nelle loro terre. Le lotte per la Piccola Polonia continuarono, tuttavia, fino alla morte di Enrico.\nLa seconda guerra con Ladislao Odonic per l'eredit\u00e0 di Ladislao III.\nNell'estate del 1234 Enrico il Barbuto decise di intervenire nuovamente nella Grande Polonia. Questa volta la campagna fu totalmente diversa dalla spedizione di due anni prima, soprattutto perch\u00e9 Ladislao Odonic aveva perso l'appoggio della nobilt\u00e0, cedendo parte delle prerogative reali all'arcivescovo di Gniezno, Pe\u0142ka. Il successo fu completo e Odonic, volendo salvare il suo potere e convinto dall'arcivescovo, accett\u00f2 di stringere un accordo con Enrico: i termini dell'accordo, pubblicato il 22 settembre 1234, furono molto sfavorevoli per Ladislao Odonic, che dovette rinunciare a tutti i territori a sud e ovest del fiume Warta, che includevano Kalisz, Santok, Mi\u0119dzyrzecz e \u015arem. D'altra parte, nella Piccola Polonia, i confini erano meno sicuri. Il reciproco sostegno militare tra Enrico e Ladislao Odonic fu messo alla prova nel 1235, quando Enrico riusc\u00ec a recuperare il castello di Ladislao a \u015arem, in difesa del quale fu ucciso Borzivoj, figlio del deposto duca Diepoldo II di Boemia.\nIl controllo di Opole era vitale per Enrico, poich\u00e9 questo territorio, attraverso il quale passavano tutte le principali rotte commerciali da Breslavia a Cracovia, era estremamente strategico. Nel 1234 Enrico decise di separare (sotto la sua autorit\u00e0) tra i co-duchi dell'Alta Slesia Mieszko II e Ladislao la Terra di Wielu\u0144 (\"Ziemia wielu\u0144ska\") come frontiera comune, in cambio della quale assunse il controllo diretto su Opole.\nSforzi per ottenere la corona reale. Tentativo di garantire la successione di suo figlio.\nLa conquista della Grande Polonia indusse gli storici polacchi successivi a definire Enrico re di tutta la Polonia e il pi\u00f9 potente principe Piast del suo tempo. Tuttavia questo non era coerente con il suo reale stato territoriale e politico perch\u00e9 in realt\u00e0, ogni ducato era praticamente indipendente e solo in Bassa Slesia la sua autorit\u00e0 era abbastanza forte da non doversi preoccupare della sua successione. Le continue ribellioni di Corrado di Masovia e Ladislao Odonic costrinsero Enrico nel 1234 a designare suo figlio Enrico II il Pio come erede al trono. Successivamente, Enrico fu designato duca di Slesia e Cracovia, e suo figlio duca di Slesia e Grande Polonia. Fece anche un accordo con la piccola nobilt\u00e0 polacca, che poteva assicurare la successione di suo figlio. Per ottenere la piena protezione del possesso di Cracovia alla sua linea di sangue, Enrico inizi\u00f2 a darsi da fare per poter incoronare suo figlio come re di Polonia. A tal fine, stabil\u00ec contatti con il Sacro Romano Imperatore, Federico II di Hohenstaufen. Tuttavia, i crescenti conflitti con la chiesa e la sua stessa morte impedirono questo progetto.\nPolitica interna.\nNella politica interna, Enrico mantenne il potere degli altri duchi Piast sotto il suo controllo. Al fine di neutralizzare il crescente potere della nobilt\u00e0, cerc\u00f2 di promuovere la cavalleria. Inoltre, inizi\u00f2 a limitare il ruolo dei funzionari amministrativi, in particolare i castellani. La completa eliminazione della nobilt\u00e0 era impossibile, e per questo, Enrico bas\u00f2 il suo governo sull'appoggio di famiglie nobili, come i Gryfici.\nIl rapporto con la Chiesa non fu sempre buono. In molti casi, Enrico decise di fare delle concessioni, ma alla fine, in un modo o nell'altro, il conflitto sorse di nuovo. Alla fine della sua vita, i conflitti furono ancora pi\u00f9 complicati.\nDurante il suo regno, Enrico miglior\u00f2 anche l'economia e le infrastrutture delle sue terre sostenendo l'immigrazione di coloni tedeschi (Ostsiedlung), principalmente dalla zona di origine di sua moglie, Franconia e Baviera. Anche se si presume che questa politica abbia contribuito alla significativa germanizzazione della Slesia, alcuni storici ritengono che fosse un fatto comune durante il XIII secolo e di conseguenza Enrico fu frainteso. La colonizzazione tedesca non avvenne solo in Slesia (che prosper\u00f2 considerevolmente grazie a quello), ma anche in una dozzina di altre citt\u00e0 o villaggi nei suoi territori; di conseguenza, Enrico dovette creare nuove leggi cittadine per i nuovi stranieri; la prima fu concessa nel 1211 a Z\u0142otoryja (Goldberg).\nMorte.\nEnrico mor\u00ec nel 1238 a Krosno Odrza\u0144skie (Crossen an der Oder) e fu sepolto nella chiesa cistercense di Trzebnica (Trebnitz) che aveva fondato nel 1202 su richiesta di sua moglie.\nGiudizio storico.\nEnrico il Barbuto \u00e8 considerato dagli storici uno dei pi\u00f9 importanti principi Piast del periodo della frammentazione feudale della Polonia. Tuttavia, tutta la sua opera fu distrutta solo tre anni dopo la sua morte a causa di un evento del tutto inaspettato: le invasioni mongole. In generale gli storici concordano sul fatto che se il disastro della battaglia di Legnica non fosse avvenuto, la Polonia sarebbe stata unita a met\u00e0 del XIII secolo, ed avrebbe evitato le perdite territoriali che si verificarono. In qualit\u00e0 di politico capace, Enrico riusc\u00ec a fare della Slesia uno degli stati pi\u00f9 potenti della frammentata Polonia e cerc\u00f2 anche di mantenere la pace nella Grande e Piccola Polonia durante un periodo di notevoli cambiamenti nell'Europa occidentale. Un cronista contemporaneo lo defin\u00ec \"Un uomo onesto che pensava solo ad essere utile alla sua gente\". Il suo emblema personale, con una croce bianca su un arco posta su un'aquila nera sulle ali, \u00e8 rimasto l'emblema della Slesia.\nMatrimonio e discendenza.\nNel 1186 Enrico spos\u00f2 Edvige di Andechs (1174 \u2013 1243), figlia di Bertoldo IV d'Andechs e di Agnese di Rochlitz (\u202025 marzo 1195), della famiglia dei Wettin. Dal matrimonio nacquero quattro maschi e tre femmine, tra i quali"}
{"id": "1484976", "revid": "1543377", "url": "https://it.wikipedia.org/wiki?curid=1484976", "title": "N\u0103moloasa", "text": "N\u0103moloasa \u00e8 un comune della Romania di 2.139 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 3 villaggi: Cr\u00e2ngeni, N\u0103moloasa, N\u0103moloasa-Sat."}
{"id": "1484977", "revid": "287204", "url": "https://it.wikipedia.org/wiki?curid=1484977", "title": "Namoloasa", "text": ""}
{"id": "1484991", "revid": "1543377", "url": "https://it.wikipedia.org/wiki?curid=1484991", "title": "Negrile\u0219ti (Gala\u021bi)", "text": "Negrile\u0219ti \u00e8 un comune della Romania di 2.866 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: Negrile\u0219ti e Slobozia Bl\u0103neasa.\nNegrile\u015fti ha ottenuto lo \"status\" di comune nel 2004."}
{"id": "1484992", "revid": "1305772", "url": "https://it.wikipedia.org/wiki?curid=1484992", "title": "Punta Cornour", "text": "La Punta Cornour, detta anche Punta Cournour, \u00e8 una montagna delle Alpi Cozie alta 2.868\u00a0m, situata lungo lo spartiacque tra la val Germanasca e la val Pellice.\nDalla parte della val Germanasca domina l'Altipiano dei 13 Laghi.\nCaratteristiche.\n\u00c8 un evidente picco dello spartiacque principale tra le valli Germanasca e Pellice, ben visibile anche dalla pianura. La cresta principale si sviluppa da SO a NE; dalla vetta dirama inoltre una cresta secondaria diretta verso S. La vetta si trova sul confine di tre territori comunali: Prali in Val Germanasca, Bobbio Pellice e Villar Pellice in Val Pellice. Il versante S-E, in comune di Villar Pellice, \u00e8 costituito da pareti rocciose piuttosto scoscese, mentre gli altri versanti sono costituiti da pendii detritici pi\u00f9 o meno inclinati.\nDal punto di vista geologico, la montagna appartiene alla \"serie del massiccio Dora-Maira\", ed \u00e8 costituita da gneiss minuti e micascisti, con lenti di gneiss occhiadini e scisti grafitici, risalente al periodo pre-Triassico. Sulla vetta della montagna su un pilastrino in ferro a sezione triangolare \u00e8 collocato il punto geodetico della rete primaria IGM denominato \"067905 Punta Cornour\".\nAscensione alla vetta.\nVia normale.\nLa via normale si sviluppa lungo la cresta nord-orientale. L'itinerario di accesso parte dalla frazione Ghigo di Prali, presso la stazione della \"Seggiovia dei 13 Laghi\"; da qui si risale per sentiero verso il \"Vallone dei 13 Laghi\". Quivi giunti, si prosegue seguendo le indicazioni per la Punta Cialancia; in corrispondenza del bivio per il \"Lago Rametta\", si piega a destra su mulattiera verso il Lago Nero; a questo punto, una traccia di sentiero conduce in cresta. Si segue la traccia verso SO, passando in parte in cresta, in parte poco sotto, e si raggiunge la vetta. \u00c8 possibile utilizzare la seggiovia nel primo tratto per abbreviare il percorso."}
{"id": "1484993", "revid": "1543377", "url": "https://it.wikipedia.org/wiki?curid=1484993", "title": "Nicore\u0219ti", "text": "Nicore\u0219ti \u00e8 un comune della Romania di 4.141 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 10 villaggi: Brani\u0219tea, Coasta Lupei, Dobrine\u0219ti, F\u00e2nt\u00e2ni, Groz\u0103ve\u0219ti, Ion\u0103\u0219e\u0219ti, M\u0103lureni, Nicore\u0219ti, Piscu Corbului, S\u00e2rbi."}
{"id": "1484994", "revid": "287204", "url": "https://it.wikipedia.org/wiki?curid=1484994", "title": "Nicoresti", "text": ""}
{"id": "1484995", "revid": "1652635", "url": "https://it.wikipedia.org/wiki?curid=1484995", "title": "Liber linteus", "text": "Il Liber linteus Zagrabiensis (Latino: \"Libro in lino di Zagabria\"; abbr.: \"LLZ\"), pi\u00f9 comunemente conosciuto come Mummia di Zagabria e pi\u00f9 raramente chiamato Liber Agramensis, \u00e8 il pi\u00f9 lungo testo in lingua etrusca di cui disponiamo (circa 1200 parole) e il solo libro in lino esistente.\n\u00c8 considerato anche il libro pi\u00f9 antico d'Europa.\nStoria.\nSi tratta di un drappo di lino suddiviso in dodici riquadri rettangolari, che era stato utilizzato per bendare la mummia di una donna del periodo Tolemaico, ritrovata in Egitto a met\u00e0 del XIX secolo. \u00c8 detta \"di Zagabria\" (nel cui museo archeologico \u00e8 ancora conservata) perch\u00e9 fu riportata dall'Egitto come cimelio dal croato Mihajlo Bari\u0107, impiegato della cancelleria del Regno Apostolico di Ungheria e Croazia a Vienna. Il testo, che reca un calendario rituale, fu riconosciuto e studiato solo alla fine del secolo.\nTra il 1848 e il 1849 Mihajlo Bari\u0107 acquist\u00f2 una mummia di una giovane donna ancora avvolta nelle sue bende, che apparivano coperte da misteriose scritte. Nel 1862 la mummia e le bende furono donate al museo nazionale di Zagabria da Ilija Bari\u0107, fratello di Mihail nel frattempo defunto. Quasi trent'anni dopo le bende furono inviate a Vienna per essere studiate dell'egittologo Jacob Krall, che tuttavia si rese conto che la lingua era l'Etrusco. Krall ricostru\u00ec la forma che il libro doveva avere prima di essere tagliato per creare le bende. In origine il libro era costituito da un telo lungo circa 340 cm ed alto circa 40 cm; il libro, scritto nel senso della lunghezza da destra verso sinistra, era distribuito su dodici colonne larghe circa 24 cm; le varie colonne erano demarcate da linee rosse. Probabilmente in origine il libro era piegato a fisarmonica.\nLa mummia e il libro sono ora conservati in una sala refrigerata del museo archeologico di Zagabria, in Croazia.\nSecondo lo studioso Van der Meer sarebbe stato scritto da una confraternita sacerdotale aruspicina dell'antica Ena, oggi San Quirico d'Orcia. Pur non completamente decifrabile, il testo sembra essere un calendario rituale."}
{"id": "1484996", "revid": "1573940", "url": "https://it.wikipedia.org/wiki?curid=1484996", "title": "Plagiogonus", "text": "Il genere Plagiogonus , appartiene alla Sottofamiglia Aphodiinae della Famiglia degli Scarabaeidae dell'Ordine dei Coleotteri.\nDescrizione.\nPer maggiori particolari sulle caratteristiche fisiche, l'anatomia, il comportamento, l'habitat e la fenologia si rimanda alla voce Aphodiinae.\nI coleotteri appartenenti al genere Plagiogonus condividono i seguenti caratteri diagnostici: \nTassonomia.\nAttualmente (anno 2013) il genere comprende 30 specie, di cui 1 reperita in territorio italiano, e 5 sinonimi:"}
{"id": "1484999", "revid": "33689", "url": "https://it.wikipedia.org/wiki?curid=1484999", "title": "Clan scozzese", "text": "Un clan scozzese \u00e8 un'aggregazione di persone alla base della societ\u00e0 scozzese tradizionale la quale era organizzata in clan, in base a legami di parentela. Il termine deriva dal gaelico scozzese \"clann\", \"bambino\", che sottolinea il senso di legame familiare. Il clan e il suo capo, \"clan chief\", sono riconosciuti dalla legge scozzese e gestiti tramite il \"Lord Lyon King of Arms\", una istituzione con poteri regolatori e amministrativi e che funge da autorit\u00e0 in questioni di araldica scozzese e di stemmi. Ogni clan ha un'area geografica di origine, inizialmente controllata da un \"chief\" (capo) e caratterizzata da un castello o maniero. I clan privi di chief sono detti clan armigeri. L'usanza delle riunioni di \"clan\" formano un'importante parte del tessuto sociale. Il pi\u00f9 importante raduno avvenuto in anni recenti \u00e8 stato il \"The Gathering 2009\". \nLe origini dei clan non sono esclusivamente celtiche. I clan di origine francese sono chiamati clan scoto-francesi. \u00c8 un errore comune quello di ritenere che qualunque persona che porti il cognome di un clan sia un diretto discendente del capo. Molti membri di un clan, bench\u00e9 non imparentati con il chief, ne assunsero il cognome come loro proprio per dimostrare solidariet\u00e0, per ottenere protezione o sostegno. \nOgni clan ha un proprio tartan che risale spesso al XIX secolo, essendo essi stati proibiti nel Settecento e quindi dimenticati. I suoi membri indossano kilt, gonne, fasce, cravatte, sciarpe o altri accessori d'abbigliamento ricamati con il tartan della famiglia, come segni di appartenenza. La moderna immagine dei \"clan\", ognuno dei quali con un proprio tartan e un preciso territorio, venne promossa dallo scrittore scozzese Sir Walter Scott e da altri dopo di lui; storicamente i disegni dei tartan erano associati con i distretti delle Lowland e delle Highland, i cui tessitori tendevano a produrre motivi di tessuti particolarmente apprezzati dalle popolazioni. Per un processo di evoluzione sociale, ne consegu\u00ec che le famiglie prominenti di un particolare distretto iniziarono a indossare il tartan della regione e il passo successivo fu l'identificazione della comunit\u00e0 in quel disegno.\nOrganizzazione.\nAppartenenza.\nLa parola \"clann\", in gaelico scozzese, pu\u00f2 significare \"progenie, bambino o discendenti\". Ogni \"clan\" era un grande gruppo di persone, teoricamente una famiglia estesa, presumibilmente tutti discendenti da un unico progenitore e tutti legati da un patto di fedelt\u00e0 al capo del \"clan\". \nTuttavia, era sentita quasi come cogente la necessita di provare la discendenza da un antenato comune che appartenesse alla famiglia del \"clan chief\" I Clan nei decenni sviluppavano un territorio pi\u00f9 o meno grande basato su quello originale del fondatore, che ottenne il mutuo e reciproco riconoscimento dell'autorit\u00e0 con i clan dei territori confinanti..\nSecondo l'ex \"Lord Lyon\", Sir Thomas Innes di Learney, un \"clan\" \u00e8 una comunit\u00e0 distinta da un'araldica e riconosciuta dal sovrano. Learney considerava i clan come una \u00abnobile entit\u00e0\u00bb, dal momento che gli stemmi di cui si fregiavano era concessi, o riconosciuti, dal \"Lord Lyon\" nella qualit\u00e0 di ufficiale della Corona, cosa che conferiva un riconoscimento reale all'intero \"clan\". I \"clan\" con un capo riconosciuto dal sovrano, attraverso il \"Lord Lyon\", sono di conseguenza considerati una comunit\u00e0 nobile da parte della legge scozzese; un gruppo senza un capo riconosciuto dal monarca non ha invece una posizione ufficiale. I pretendenti al titolo di capo devono quindi presentarsi al \"Lord Lyon\" per essere riconosciuti come i legittimi eredi dell'armoriale indifferenziato dell'antenato del \"clan\"; il capo \u00e8 infatti l'unica persona che \u00e8 titolata ad utilizzare lo stemma indifferenziato del fondatore del \"clan\". Il \"clan\" \u00e8 considerato come un patrimonio ereditario del capo ed il suo sigillo \u00e8 il sigillo del \"clan\" inteso come \"nobile corporazione\"; nella legge scozzese il capo \u00e8 riconosciuto come guida del \"clan\" e legale rappresentante della comunit\u00e0.\nAll'epoca, il \"clan\" era composto di chiunque abitasse nel territorio del capo o nelle terre di coloro i quali dovevano fedelt\u00e0 al capo \"clan\". Nel corso del tempo, con il continuo mutamento dei confini del \"clan\", con l'emigrazione e con i cambi di regime, i \"clan\" cominciarono quindi a essere formati da persone non imparentate tra loro e che portavano cognomi differenti; spesso per\u00f2 le persone che risiedevano sulle terre di un capo finirono per adottare il cognome del \"clan\".\nUn capo aveva il potere di adottare altre famiglie, cos\u00ec come il diritto legale di estromettere dei membri dal \"clan\", persino delle persone della propria famiglia pi\u00f9 ristretta. Al giorno d'oggi, chiunque abbia il cognome del \"clan\" \u00e8 automaticamente considerato come facente parte dello stesso; parimenti, le persone che offrono fedelt\u00e0 al capo diventano membri del \"clan\", a meno che il capo non decida di rifiutare il loro giuramento.\nL'appartenenza ad un \"clan\" viene trasmessa attraverso il cognome; in particolare non passa attraverso una donna sposata che abbia preso il cognome del marito e quindi ai suoi figli. I figli che portano il cognome paterno sono membri del \"clan\" del padre, e non di quello della madre. Sono comunque stati frequenti i casi in cui un discendente per linea materna abbia cambiato il proprio cognome per avanzare delle pretese alla guida del \"clan\": \u00e8 questo ci\u00f2 che \u00e8 avvenuto per l'ultimo capo del \"clan\" MacLeod, nato John Wolridge-Gordon, che cambi\u00f2 il proprio cognome con quello da nubile della nonna materna per ottenere la carica di capo dei MacLeod. \nUn clan poteva anche ricostituire l'unit\u00e0 di un vasto numero di rami famigliari di cui si erano persi discendenza e contatti umani (i \"septs\"), i quali tutti riconoscevano il \"clan chief\" come loro guida e protettore.\nAl giorno d'oggi i \"clan\" possono avere numerose \"sept\": queste sono dei cognomi, delle famiglie o dei \"clan\" che, per ragioni ereditarie, correnti o di qualunque genere, sono associate ad un \"clan\"; non esiste alcuna lista ufficiale delle \"sept\", e la decisione di quali \"sept\" appartengono ad un \"clan\" \u00e8 demandata allo stesso. I nomi delle \"sept\" possono essere condivisi da pi\u00f9 di un \"clan\" e quindi, in alcuni casi, \u00e8 lasciato all'individuo stabilire, in base alla propria genealogia e storia personale, il \"clan\" corretto a cui si \u00e8 associati.\nNumerosi membri di \"clan\" hanno visto riconosciuto loro uno stemma: in questi casi, gli stemmi sono differenziati rispetto a quello del capo; Thomas Innes di Learney, ex \"Lord Lyon\", in base alla legge araldica inglese, ha considerato queste persone come \"cadetti indeterminati\" (\"indeterminate cadet\").\nEredit\u00e0 e autorit\u00e0.\nIl sistema di \"clan\" delle Highlands incorpor\u00f2 le tradizioni celtico-norrene di eredit\u00e0 cos\u00ec come le caratteristiche della societ\u00e0 feudale francese. Capitrib\u00f9 o re locali, sotto la \"suzerain\" di un \"Alto Re\" (\"ard r\u00ed\"), governavano sulla gaelica Alba, e tutte queste cariche erano ricoperte in seguito ad elezione da parte di un'assemblea. Solitamente il candidato era nominato dal precedente detentore della carica quando si avvicinava alla morte; l'erede eletto era conosciuto come \"taniste\", dal gaelico \"t\u00e0naiste\", \"secondo\", e l'intero sistema veniva definito \"tanistry\". Questo sistema combinava quindi un elemento ereditario con il consenso dei soggetti governati e, mentre in seguito le successioni nei \"clan\" seguirono le leggi feudali della primogenitura, il concetto di autorit\u00e0 proveniente dal \"clan\" continu\u00f2 a persistere.\nDa ci\u00f2 deriva che l'eredit\u00e0 collettiva del \"clan\", il \"d\u00f9thchas\", dava il diritto di considerare le terre poste sotto la protezione e l'autorit\u00e0 del capo e dell'aristocrazia terriera come un bene del popolo, dove vivere ed abitare. Questo elemento era collegato con il concetto complementare di \"\u00f2ighreachd\", in base alla quale l'autorit\u00e0 del capotrib\u00f9 proveniva da statuti concessi dalla monarchia scozzese medievale, all'interno della quale era garantita l'eredit\u00e0 individuale, e la possibilit\u00e0 di far valere il proprio potere ed arbitrio di \"legittimi e nobili proprietari terrieri\" piuttosto che di meri gestori (\"trustee\") di un bene comune dato loro in concessione. Mentre il \"d\u00f9thchas\" deteneva la precedenza nel periodo medievale, il bilanciamento si spost\u00f2 a mano a mano che le leggi degli scozzesi delle Lowlands divennero sempre pi\u00f9 importanti nel sistema dei \"clan\". \nFin dal principio, il periodo dei clan nella storia di Scozia, \u00e8 determinato dal tentativo della \"elite\" guerriera, che si faceva chiamare anche \"the fine\" (\"il Bene supremo\"), \"di essere una classe di proprietari terrieri, cos\u00ec come di restare i signori della guerra locali\".\nProcesso legale.\nPer dirimere cause civili e penali all'interno dei \"clan\" entrambe le parti rimettevano il caso ad un collegio arbitrale composto dall'aristocrazia del \"clan\" e presieduto dal \"chief\". Similarmente, in dispute tra vari \"clan\" i capi agivano come procuratori per i contendenti del proprio \"clan\" e la corte era composta da un consiglio di aristocratici, provenienti in numero uguale da ogni \"clan\", ed era guidata da un \"chief\" di un \"clan\" confinante o da un altro proprietario terriero.\nNon esistevano gradi di appello per le decisioni che garantivano delle forme di ristoro, chiamate \"assythment\", alla parte lesa e che venivano registrate dal tribunale reale o cittadino competente. Queste compensazioni tenevano conto dell'et\u00e0, delle responsabilit\u00e0 e dello \"status\" della vittima, cos\u00ec come della natura del crimine e, una volta pagato, precludevano la possibilit\u00e0 di agire nuovamente contro il colpevole.\nVincoli sociali.\nL'affidamento e il \"manrent\" erano le pi\u00f9 importanti forme di vincoli sociali all'interno dei \"clan\". Nell'affidamento, i figli dei capi venivano allevati da membri selezionati dell'aristocrazia di un \"clan\" (tradizionalmente il fratello della madre, cio\u00e8 di un altro \"clan\"), i cui figli venivano a loro volta affidati ad altre persone. Questa pratica portava alla creazione di intensi vincoli e una forte coesione tra diversi \"clan\". Il \"manrent\" era invece un legamo contratto da capifamiglia che guardavano al \"chief\" in cerca di protezione territoriale, bench\u00e9 non vivessero nelle propriet\u00e0 dell\"\u00e9lite\" del \"clan\"; questi accordi venivano rafforzati dai \"calp\", dei debiti che sorgevano alla morte del capofamiglia e che solitamente consistevano in una donazione di cavalli o vacche al capo del \"clan\", a titolo di professione di fedelt\u00e0 da parte della famiglia. Bench\u00e9 i \"calp\" siano stati abrogati dal Parlamento nel 1617, i \"manrent\" continuarono a pagare segretamente per la protezione ricevuta.\nMeno durevolmente, invece, le alleanze matrimoniali consentivano di stringere dei rapporti tra \"clan\". I matrimoni erano dei contratti che comportavano lo scambio di bestiame, denaro e propriet\u00e0, chiamati \"tocher\" per la sposa e \"dowry\" per lo sposo.\nAmministrazione.\nI pagamenti degli affitti e dei \"calp\" da parte di coloro che vivevano sulle propriet\u00e0 del \"clan\" e dei \"calp\" delle famiglie che vivevano altrove venivano riscossi dai \"tacksmen\". Questi membri della bassa nobilt\u00e0 agivano come amministratori delle tenute, assegnando appezzamenti di terreno, prestando sementi di cereali ed attrezzi e organizzando il trasporto delle mandrie fino alle Lowlands per la vendita, ricavandone una piccola percentuale delle transazioni. Essi avevano inoltre l'importante ruolo militare di mobilitare i \"Clan Host\", sia per le esigenze belliche che, pi\u00f9 frequentemente, per formare imponenti cortei in occasione di matrimoni, funerali o per le tradizionali battute di caccia che si tenevano in agosto, antenate dei moderni giochi delle Highlands.\nA partire dal tardo XVI secolo il \"Privy Council\" scozzese, riconoscendo la necessit\u00e0 di cooperare, richiese ai \"leader\" dei \"clan\" di fornire garanzie per la condotta di chiunque si trovasse sui loro territori e di iniziare a frequentare regolarmente la corte di Edimburgo, incoraggiando cos\u00ec la tendenza di trasformarsi in possidenti assenti. Con il progressivo aumento delle transazioni, i \"tacksmen\" accumularono risorse economiche sempre pi\u00f9 ingenti, tanto che arrivarono a finanziare i debiti della nobilt\u00e0, che ipotecavano le loro tenute, arrivando in alcuni casi ad acquisirne le propriet\u00e0. A partire dal 1680 questo condusse ad una situazione in cui le loro propriet\u00e0 coincidevano con le \"dutchas\" collettive. I \"tacksmen\" vennero inoltre investiti della responsabilit\u00e0 di eliminare il banditismo e le faide armate.\nDispute e disordini.\nDove l\"oighreachd\", terreni posseduti dall\"elite\" del \"clan\", o \"fine\", non coincideva con la comune eredit\u00e0 del \"duthchas\" erano molto frequenti le dispute territoriali e le guerre. La nobilit\u00e0 mal sopportava che i propri uomini dovessero pagare degli affitti ad altri possidenti, mentre alcuni \"clan\" conducevano una politica di acquisizioni territoriali tramite battaglie. Feroci faide, come quelle tra il \"clan\" Gordon e il \"clan\" Forbes, durarono per secoli, causando forti perdite per entrambe le parti.\nSulla costa occidentale i \"clan\" furono coinvolti nella lotta tra gli irlandesi e i Tudor: fu cos\u00ec che nacque una nuova casta militare, quella dei cosiddetti \"buannachan\", che combattevano stagionalmente in Irlanda come mercenari e venendo considerati nel loro \"clan\" alla stregua di nobili minori. Il loro ruolo venne per\u00f2 a scomparire con l\"Irish Plantation\" di Giacomo VI di Scozia e I d'Inghilterra: a partire dal suo regno la legge incominci\u00f2 a essere applicata sempre pi\u00f9 per sanare le dispute e l'ultima faida ad essere sfociata in una battaglia fu quella avvenuta il 4 agosto 1688 a Mulroy, nel distretto di Lochaber.\nLe razzie lungo il confine divennero una sorta di rito di passaggio, il \"creach\", che vedevano i giovani uomini alle prese con il furto di bestiame ai \"clan\" confinanti. Verso il XVII secolo questa usanza and\u00f2 per\u00f2 declinando e la maggior parte delle razzie prese la forma del cosiddetto \"spreidh\", gruppi di una decina di uomini che agivano nelle vicine Lowlands, rubando delle mandrie che potevano essere restituite dietro pagamento di un \"tascal\", che garantiva tra l'altro il non ripetersi della razzia. Alcuni \"clan\" offrivano agli abitanti delle Lowlands protezione contro le razzie, in termini non molto diversi da un comune ricatto.\nClan delle Lowland.\n\u00c8 accettabile riferirsi alle grandi famiglie delle Lowlands utilizzando il termine \"clan\", dal momento che gli stessi Scoti sembra utilizzassero i due vocaboli indifferentemente. Fino agli inizi del XIX secolo, la maggior parte dei \"clan\" delle Lowlands e del Border non usavano identificarsi con uno specifico \"tartan\" famigliare, ma piuttosto utilizzavano quello del distretto. D'altronde, in questi \"clan\" non si indossava nemmeno il \"kilt\" n\u00e9 si suonavano le cornamuse \"Great Highland\" (bench\u00e9 fossero diffuse le cornamuse del tipo \"Lowland\", \"Border\" o \"Northumbrian\"). Con il passare del tempo, per\u00f2, iniziarono ad adottare queste tradizioni tipiche delle Highlands come una forma di identificazione nel \"clan\", molto viva al giorno d'oggi.\nLe \"Lowlands\" erano sotto l'influenza celtico-britannica, con l'area sud-orientale occupata dagli Angli e Galloway, assieme alle coste occidentali, in mano ai vichingo-gaelici. Nel 1034 il Regno di Alba era riuscito ad espandersi fino a coprire tutta quest'area, ad eccezione di quella ancora sotto il controllo delle popolazioni gaeliche. A partire dall'ascesa al trono di re Davide I di Scozia (1124) gli schemi sociali tradizionali di gran parte della Scozia Orientale cominciarono a cambiare, principalmente a causa dello sviluppo dei \"burgh\" e dello stanziamento di famiglie feudali bretoni su terre di propriet\u00e0 reale. Il processo fu molto lento, ma i suoi effetti cumulativi che si verificarono nel corso dei secoli finirono per minare l'unit\u00e0 delle popolazioni gaeliche in queste regioni, aree che in seguito vennero collettivamente chiamate Lowlands; Galloway e Carrick, zone in cui i Gaeli Galwegiani comunque piuttosto refrattarie a questi cambiamenti per lungo tempo.\nI \"clan\" aristocratici gaelici continuarono in ogni caso a sopravvivere, specialmente a Galloway (MacDowall, MacLellan, MacCann), Carrick (Kennedy) e Fife (MacDuff). Il termine \"clan\" continu\u00f2 ad essere usato per le famiglie delle Lowlands fino alla fine del XVI secolo e, mentre gli aristocratici tendevano ad utilizzare sempre pi\u00f9 la parola \"famiglia\", i due lemmi rimasero intercambiabili.\nUn atto del parlamento scozzese del 1597 parla di \u00ab\"Chiftanis and chieffis of all clannis...duelland in the hielands or bordouris\"\u00bb usando quindi \"clan\" e \"chief\" per descrivere sia le famiglie delle Highlands che quelle del Border. La legge prosegue elencando i vari \"clan\" delle Lowlands, tra cui i Maxwell, i Johnston, i Turnbull e numerosi altri cognomi noti del Border. Inoltre, Sir George MacKenzie di Rosehaugh, \"Lord Advocate\" (avvocato generale), scrivendo nel 1680 afferma che \u00abCon il termine \"chief\" noi chiamiamo il rappresentante della famiglia, dalla parola \"chef\" o \"guida\", e in irlandese (gaelico), come per noi, il capo-famiglia \u00e8 chiamato capo-\"clan\"\u00bb. I termini \"chief\" o capo e \"clan\" o famiglia sono quindi intercambiabili, per cui \u00e8 corretto parlare di famiglia MacDonald o \"clan\" Stirling: l'abitudine di usare \"clan\" per le Highlands e \"famiglia\" per le Lowlands \u00e8 infatti una convenzione ottocentesca.\nVerso la fine del Settecento le Lowlands vennero integrate nel sistema politico britannico, creando tensioni con le Highlands; la popolazione delle Lowlands diminu\u00ec drasticamente in alcune zone del Sud come diretto risultato della rivoluzione agricola.\nCon il rifiorire dell'interesse per le tradizioni gaeliche e a seguito della visita di re Giorgio IV in Scozia del 1822 nacque un nuovo entusiasmo tra gli abitanti delle Lowlands per la loro identit\u00e0 culturale pan-scozzese. Conseguentemente, numerose famiglie e molti aristocratici appaiono ora nelle liste dei \"clan\" con i loro \"tartan\", in alcuni casi rivendicanto un'ascendenza che affonda le proprie radici nell'area delle Highlands\u00a0\u2013 e, come risultato, al giorno d'oggi gran parte dei \"clan\" delle Lowlands o del Border hanno costituito delle associazioni, gestiscono dei siti web e organizzano riunioni annuali. Questo fenomeno ha dato notevole impulso economico alle attivit\u00e0 tradizionali, come le manifatture di indumenti in \"tartan\" e di altra oggettistica legata all'appartenenza ai \"clan\"; in questo caso \u00e8 stata fondamentale anche la grande crescita delle ricerche genealogiche attraverso Internet, iniziata negli ultimi anni del XX secolo. Purtroppo, questi ultimi avvenimenti hanno anche condotto alcune aziende a sfruttare l'entusiasmo popolare commercializzando presunti stemmi famigliari e accessori araldici.\nStoria.\nOrigini.\nIl \"Senchus fer n-Alban\" elenca tre principali gruppi parentali del regno di Dalriada, a cui in seguito ne venne aggiunto un quarto:\nIl \"Senchus\" non elenca alcun gruppo parentale per l'Irlanda; all'interno dei Cen\u00e9l Loairn egli ricomprende per\u00f2 gli Airg\u00edalla, e questo fatto pu\u00f2 essere interpretato in due modi: essi erano dei migranti irlandesi oppure erano una trib\u00f9 a cui venne dato questo nome in base a motivazioni non ancora chiare. Il significato di Airg\u00edalla, \"che d\u00e0 ostaggi\", contribuisce all'incertezza, anche se \u00e8 stato osservato che solo a un gruppo in Irlanda veniva dato questo nome e per questo motivo era piuttosto raro, supportando quindi l'ipotesi dei Ui Macc Uais hypothesis. Non c'\u00e8 comunque alcuna ragione per ritenere che la lista del \"Senchus\" sia completa o accurata.\nAlcuni \"clan\", come i Campbell e i Donald, vantano degli antichi progenitori della mitologia celtica menzionati nel ciclo feniano, mentre un altro gruppo, tra cui i MacSween, i Lamont, i MacEwen di Otter, i Maclachlan e i MacNeil, tracciano il loro albero genealogico fino al V secolo di Niall dei Nove Ostaggi, leggendario alto re di Irlanda, attraverso la dinastia O'Neill di Cen\u00e9l nE\u00f3gain, re di Ailech. Altri \"clan\" ancora (MacAulay, Mackinnon, Grant e Gregor) pretendono di discendere dal re degli Scozzesi Kenneth Mac Alpin, che si proclam\u00f2 re dei Pitti nell'843, fondando cos\u00ec il regno che venne battezzato con il nome della terra di Alba, la moderna Scozia. I MacDonald e i MacDougall, infine, si dicono discendenti di Somerled, signore delle Isole nell'XI secolo, di origine vichingo-gaelica.\nBench\u00e9 i \"clan\" siano sempre stati una caratteristica della Scozia e dell'Irlanda pre-cristiane, essi vennero presi in considerazione dall'Inghilterra solamente durante i tumulti del XII e XIII secolo, quanto la corona scozzese pacific\u00f2 i ribelli settentrionali e riconquist\u00f2 delle aree occupate dai vichinghi, e dopo la caduta di Macbeth, quando l'istituzione monarchica divenne sempre pi\u00f9 anglo-bretone. Queste agitazioni crearono delle opportunit\u00e0 per i signori della guerra norreni, scozzesi e inglesi, e il loro interesse a dominare intere regioni unito all'instabilit\u00e0 creata dalle guerre d'indipendenza scozzesi portarono alcuni condottieri dagli antenati francesi, bretoni e fiamminghi a fondare dei \"clan\" come i Chisholm e i Menzies.\nGuerre civili e giacobitismo.\nQuando scoppiarono le guerre civili dei Tre Regni, nei primi anni del XVII secolo, i covenanti erano appoggiati da due ambiziosi, in termini territoriali, e potenti \"clan\" della contea di Argyll, i Campbell e i Sutherland, cos\u00ec come da altri gruppi delle Highlands centrali, che si opponevano ai monarchici Huntly. Mentre alcuni \"clan\" rimasero neutrali, altri ancora, guidati da Montrose, supportarono la causa realista, trasferendo i propri obblighi feudali nei confronti dei capi \"clan\" alla Casa Reale Stuart, resistendo alle pressioni dei covenanti e reagendo alle ambizioni dei pi\u00f9 grandi \"clan\". Nelle guerre del 1644-1647, il pi\u00f9 importante \"clan\" realista fu il \"clan\" Donald, guidato da Alasdair MacColla.\nCon la restaurazione di Carlo II, la chiesa episcopale si diffuse tra i \"clan\" dal momento che ben si adattava alla struttura gerarchica degli stessi ed incoraggiava l'obbedienza all'autorit\u00e0 monarchica; altri \"clan\" furono invece convertiti da missionari cattolici. Nel 1682 Giacomo, duca di York, fratello di Carlo II, istitu\u00ec la \"Commissione per la Pacificazione delle Highlands\", che cooperava con i \"chief\" nel mantenimento dell'ordine e nel riparare all'avidit\u00e0 dei Campbell e, quando Giacomo VII (II d'Inghilterra) divenne re riusc\u00ec a mantenere la propria popolarit\u00e0 tra gli abitanti delle Highlands. Tutti questi fattori contribuirono a conservare il favore agli Stuart anche quando Giacomo venne deposto da Guglielmo d'Orange a seguito della Gloriosa rivoluzione.\nIl supporto fornito dai \"clan\", la loro distanza dall'autorit\u00e0 centrale e la pronta mobilitazione degli alleati fecero delle Highlands la culla dell'insurrezione giacobita. Nell'ideologia giacobita scozzese gli highlander simboleggiavano il puro patriottismo in contrasto con la corruzione dell'Unione, e a partire dal 1689 qualche abitante delle Lowlands inizi\u00f2 a far proprie le abitudini delle Highlands per entrare a far parte dell'esercito giacobita.\nDeclino del sistema dei \"clan\".\nUna serie di governi scozzesi (e dopo il 1707 britannici) hanno dipinto i \"clan\" come dei gruppi di banditi alla ricerca di occasionali spedizioni militari per mantenersi in forma ed evadere le tasse. Dal momento che gli abitanti delle Highlands si associarono al giacobitismo e alla rivoluzione, il governo tent\u00f2 numerose volte di tenere a freno i \"clan\", arrivando ad una brutale repressione dopo la battaglia di Culloden. A ci\u00f2 segu\u00ec, nel 1746, l\"Act of Proscription\", un insieme di misure che ponevano delle restrizioni alla loro possibilit\u00e0 di portare armi, costumi tradizionali, nonch\u00e9 in materia di cultura e musica. Il successivo \"Heritable Jurisdictions Act\" rimosse infine l'autorit\u00e0 feudale di cui una volta godeva il capo \"clan\".\nCon il fallimento delle speranze giacobite, i capi e il resto dell'aristocrazia dei \"clan\" divennero dei possidenti terrieri, andando a perdere i tradizionali doveri connessi all'appartenenza ad un \"clan\". Vennero quindi incorporati nella nobilt\u00e0 britannica e le terre del \"clan\" divennero una fonte di rendite. A partire dal 1725 circa, molti membri dei \"clan\" emigrarono in Nord America, fossero essi membri della vecchia aristocrazia in cerca di ristabilire il loro vecchio stile di vita, oppure vittime delle razzie nelle Ebridi alla ricerca di lavori sottopagati. Un aumento della domanda in Gran Bretagna di bovini e ovini port\u00f2 ad un aumento degli affitti, che condusse ad un'ulteriore migrazione di massa, in seguito battezzata come \"Highland Clearances\", la quale min\u00f2 alla base il tradizionale sistema dei \"clan\".\nGli storici discutono tuttora sul fatto se questi cambiamenti riflettono meramente delle tendenze di lungo termine che erano pi\u00f9 o meno inevitabili oppure se fu il governo, con degli interventi mirati, a modificare il ruolo e gli obiettivi dei \"chief\". Come conclude Conway (2006), queste nuove politiche \u00absi spinsero ben oltre gli sforzi iniziali di promuovere lo sviluppo economico nelle Highlands e [...] rappresentarono il primo vero tentativo di trasformare il sistema sociale della regione [e] la legislazione post-ribellione ha certamente accelerato il cambiamento\u00bb. D'altro canto Devine (1999) e Ray (2001) ipotizzano che dei cambiamenti economici e sociali di lungo termine stavano gi\u00e0 destabilizzando il sistema dei \"clan\".\nRivitalizzazione romantica.\nI poemi del \"Ciclo di Ossian\" di James Macpherson degli anni 1760 incontrarono l'entusiasmo romantico per il \"sublime\" e il \"primitivo\" e raggiunsero un successo internazionale con una malcelata elegia dei \"clan\" giacobiti, ambientata nel remoto passato. I poemi vennero presentati come la traduzione di antiche ballate, frode causticamente smascherata da Samuel Johnson. Questa rivelazione rovin\u00f2 la reputazione del poema, ma il suo merito artistico ne aveva ormai diffuso la sua influenza. Gli storici della letteratura attualmente concordano che il Ciclo venne interamente scritto da Macpherson per riflettere la sua visione delle leggende.\nNel periodo immediatamente precedente o successivo all'abrogazione, avvenuta nel 1782, del \"Dress Act\" che limitava la possibilit\u00e0 di indossare i \"kilt\", la nobilt\u00e0 delle Highland fond\u00f2 le \"Highland Societies\" ad Edimburgo ed in altri centri, tra cui Londra e Aberdeen, dei \"club\" di proprietari terrieri il cui scopo era il \"Miglioramento\". \"Club\" come la \"Celtic Society\" di Edimburgo riuniva capiclan e abitanti delle Lowland con un interesse per la vita dei \"clan\". Il successo dei romanzi storici di Sir Walter Scott, cos\u00ec come l'aura che circond\u00f2 la visita di re Giorgio IV in Scozia del 1822, stimol\u00f2 l'interesse degli uomini del XIX secolo per i \"clan\" e per la rivitalizzazione della cultura e dell'orgoglio scozzese.\nSimbologia.\nQuesta rinascita di interesse per gli antichi \"clan\" ha portato alla realizzazione di liste e mappe che coprono l'intera Scozia, con l'indicazione dei nomi dei \"clan\" e i loro territori, in alcuni casi con i relativi \"tartan\". Mentre alcune di queste liste ed elenche restringono i confini dei \"clan\" alle Highland, altre includono invece \"clan\" e famiglie delle Lowland. I territori e le alleanze cambiarono nel corso del tempo cos\u00ec come diversi autori fecero scelte diverse per arrivare a scegliere i \"clan\" e le famiglie di minor rilevanza da poter omettere in questi documenti.\nQueste liste includono \"clan\" registrati presso il \"Lord Lyon Court\"; questa istituzione definisce un \"clan\" o famiglia come un gruppo legalmente riconosciuto, ma d'altronde non riconosce alcuna differenza tra \"clan\" e famiglie, dal momento che considera i due termini intercambiabili. I \"clan\" o le famiglie che in passato si riteneva avessero un \"chief\", ma che attualmente non sono riconosciuti dal \"Lord Lyon\" sono catalogati come \"clan\" armigeri.\n\"Tartan\".\nA partire dal periodo vittoriano della moda dei \"tartan\", i \"tartan\" sono diventati un elemento importante di qualunque \"clan\" scozzese; la maggioranza dei \"clan\" scozzesi ha pi\u00f9 di un \"tartan\" collegato al loro cognome. Bench\u00e9 non esistano delle regole su chi possa o non possa indossare un particolare \"tartan\" e sia possibile per chiunque crearne uno e nominarlo nel modo che preferisce, il \"chief\" \u00e8 l'unica persona ad avere l'autorit\u00e0 di rendere un \"tartan\" quello ufficiale del \"clan\". In alcuni casi, a seguito del riconoscimento formale da parte del capo \"clan\", il \"tartan\" viene registrato anche dal \"Lord Lyon\"; una volta approvato da quest'ultimo, su consiglio della \"Commissione consultiva sui Tartan\", il \"tartan\" del \"clan\" viene registrato nei registri del \"Lord Lyon\".\nOriginariamente non sembra che ci fossero delle associazioni di \"tartan\" con dei \"clan\" specifici; al contrario, i \"tartan\" delle Highland erano prodotti in svariate fantasie dai tessitori locali e qualunque identificazione era al massimo puramente regionale. L'idea di un \"tartan\" specifico di un \"clan\" inizi\u00f2 ad acquisire consistenza unicamente nel tardo XVIII secolo: nel 1815 la \"Highland Society\" di Londra inizi\u00f2 la nomenclatura di questi \"tartan\". Molti \"tartan\" dei \"clan\" derivano da un falso del XIX secolo, conosciuto come il \"Vestiarium Scoticum\": il \"Vestiarium\" venne scritto dai \"Sobieski Stuarts\" che lo diffusero come la riproduzione di un antico manoscritto sui \"tartan\" utilizzati negli antichi \"clan\". Ben presto \u00e8 stato riconosciuto come un falso, ma, nonostante questo, il suo contenuto \u00e8 tuttora altamente considerato e continua a servire allo scopo di identificare i \"clan\" in questione.\nCimiero.\nUn simbolo di fedelt\u00e0 ad un determinato \"clan chief\" \u00e8 l'indossare il cimiero tipico del \"clan\". Il cimiero di un membro del \"clan\" consiste nel cimiero araldico del capo circondato da una cinghia e una fibbia e riportante il motto araldico del \"chief\". Bench\u00e9 sia piuttosto comune parlare di cimiero di un \"clan\", nella realt\u00e0 questo non esiste: in Scozia, e in tutto il Regno Unito, solamente gli individui, e non i \"clan\", posseggono uno stemma araldico. Bench\u00e9 ogni persona appartenente ad un \"clan\" possa acquistarne il cimiero ed indossarlo per mostrare a chiunque la propria appartenenza al \"clan\", il cimiero araldico ed il motto appartengono unicamente al capo. In principio questi distintivi potevano essere utilizzati unicamente con il permesso del \"chief\", tanto che il \"Lord Lyon\" era intervenuto in casi in cui l'autorizzazione era stata negata. I cimieri scozzesi, cos\u00ec come i \"tartan\" specifici di un \"clan\", non hanno comunque una lunga storia, ed effettivamente devono molto all'era vittoriana del Romanticismo, dal momento che cominciarono ad essere indossati sul \"bonnet\", il tipico copricapo scozzese, solamente a partire dal XIX secolo.\nDistintivo del \"clan\".\nI distintivi sono un altro modo di dimostrare la fedelt\u00e0 ad un \"clan\" scozzese: questi distintivi consistono in un ramoscello di una particolare pianta, solitamente indossati sui \"bonnet\" dietro al cimiero; possono inoltre essere applicati sulla spalla delle fusciacche in \"tartan\" delle donne, oppure essere legati a delle aste e fungere quindi da stendardi. \"Clan\" che storicamente sono collegati, o che occupavano territori all'interno della stessa area, possono condividere anche lo stesso distintivo. Secondo il folclore tradizionale, i distintivi venivano utilizzati dai \"clan\" scozzesi come una forma di identificazione in battaglia; d'altronde, sotto questo punto di vista, i distintivi attribuiti ai \"clan\" dei giorni nostri si dimostrano inidonei anche durante le moderne riunioni dei \"clan\". I distintivi dei \"clan\" si ritiene che siano il simbolo originale di un \"clan\"; Thomas Innes di Learney sostiene per\u00f2 che in realt\u00e0 le prime forme di identificazione in battaglia o durante le grandi riunioni erano in realt\u00e0 costituite dalle bandiere araldiche dei capi \"clan\"."}
{"id": "1485001", "revid": "120537653", "url": "https://it.wikipedia.org/wiki?curid=1485001", "title": "Bernardo Sabadini", "text": "Biografia.\nDal 1662 e al 1672 fu \"Maestro d'istrumenti\" e assistente di Johann Rosenm\u00fcller all'Ospedale della Piet\u00e0 di Venezia. Successivamente, dal 1\u00ba luglio 1681, lo troviamo organista presso la corte dei Farnese a Parma, dove il 1\u00ba marzo 1689 fu nominato maestro di cappella. Dal febbraio dello stesso anno fu anche organista della chiesa ducale, nonch\u00e9 direttore della cappella dal 1692.\nFu attivo come compositore di corte dal 1686 al 1700 e responsabile per gli allestimenti musicali e operistici del Nuovissimo Teatro Ducale di Parma e del Nuovo Teatro Ducale di Piacenza; per la preparazione degli spettacoli collabor\u00f2 con alcuni poeti e librettisti di corte - fino al 1687 con Lotto Lotti, fino 1694 con Aurelio Aureli e successivamente con Giovanni Tamagni - nonch\u00e9 con lo scenografo Ferdinando Galli da Bibbiena, con Federico Crivelli responsabile per i balli e con Gasparo Torelli per i costumi. Durante la sua attivit\u00e0 presso la corte parmigiana gli spettacoli operistici raggiunsero elevati livelli qualitativi, comparabili a quelli dei migliori teatri italiani dell'epoca.\nNel 1690, per celebrare il matrimonio di Odoardo II Farnese con Dorotea Sofia di Neuburg, scrisse \"La gloria d'Amore\" e \"Il favore degli dei\". Negli ultimi anni della sua vita present\u00f2 le sue opere fuori Parma, principalmente a Torino, Roma, Genova e Pavia.\nI lavori teatrali di Sabadini nel Ducato di Parma si dividono in due gruppi: nel primo rientrano i lavori originalmente scritti per la corte Farnese, mentre nel secondo quelli riadattati di altri compositori coevi dati precedentemente nei teatri veneziani. Come altri compositori della sua epoca, egli scriveva le parti virtuose nelle sue opere non solo per le voci, ma anche per gli strumenti, in particolare per il violoncello obbligato.\nBibliografia.\nF. Lora, \"voce\" \"Sabadini Bernardo\", in \"Dizionario Biografico degli Italiani\", LXXXIX, Roma, Istituto della Enciclopedia italiana, 2017, http://www.treccani.it/enciclopedia/bernardo-sabadini_%28Dizionario-Biografico%29/\nG.A. Boretti/ D. B. Sabadini/ A. Aureli, \"L' Ercole Trionfante\", partitura e 13 parti d'orchestra sciolte- a cura di M. G. Genesi; in: \"Civilt\u00e0 Musicale Farnese\", II, 2021, pp. 840."}
{"id": "1485002", "revid": "1543377", "url": "https://it.wikipedia.org/wiki?curid=1485002", "title": "Oancea", "text": "Oancea \u00e8 un comune della Romania di 1.477 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: Oancea e Slobozia Oancea."}
{"id": "1485003", "revid": "184755", "url": "https://it.wikipedia.org/wiki?curid=1485003", "title": "Delegazione apostolica di Velletri", "text": "La delegazione apostolica di Velletri fu una suddivisione amministrativa dello Stato Pontificio. Corrispondeva alla parte meridionale della provincia italiana di Roma e alla parte settentrionale delle province di Latina e Frosinone. Confinava a nord con la comarca di Roma, a est con la delegazione di Frosinone, a sud con il Regno delle Due Sicilie e a ovest con il Mar Tirreno.\nPoich\u00e9 la delegazione era retta da un cardinale con il titolo di \"legato apostolico\" (anzich\u00e9 semplice \"delegato\"), \u00e8 anche nota come legazione di Velletri. Il legato era normalmente il Decano del Sacro Collegio.\nStoria.\nLa legazione venne istituita da papa Gregorio XVI con il \"motu proprio\" \"Luminose prove\" del 1\u00ba febbraio 1832, riducendo l'estensione della confinante delegazione di Frosinone.\nIl capoluogo della legazione era la citt\u00e0 di Velletri, sita tra i Colli Albani e l'Agro Pontino, in posizione strategica sulla via Appia.\nIl 22 novembre 1850, con il ritorno di Pio IX a Roma dopo l'esperienza della Repubblica Romana (1849), fu istituita la Quarta Legazione accorpando Frosinone a Velletri (che ottenne il capoluogo). La Quarta Legazione sopravvisse fino alla presa di Roma (20 settembre 1870) e alla fine del potere temporale dei papi, quando fu trasformata nel circondario di Velletri della provincia di Roma.\nNel 1835 la legazione di Velletri era divisa in un distretto (Velletri) composto da otto governi (Cisterna, Cori, Rocca Massima, Segni, Sezze, Terracina, Valmontone e Velletri)."}
{"id": "1485006", "revid": "1543377", "url": "https://it.wikipedia.org/wiki?curid=1485006", "title": "Pechea", "text": "Pechea \u00e8 un comune della Romania di 11.511 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: Lupele e Pechea."}
{"id": "1485008", "revid": "181699", "url": "https://it.wikipedia.org/wiki?curid=1485008", "title": "Monte Ponteranica", "text": "Il monte Ponteranica (2.378\u00a0) \u00e8 situato sulle Alpi Orobie lungo lo spartiacque che divide l'alta val Brembana, in provincia di Bergamo, dalla Val Gerola, tributaria della Valtellina. \n\u00c8 un monte la cui sommit\u00e0 si sviluppa su pi\u00f9 vette; seguendo il crinale ad est si incontra il monte Valletto, mentre il lato ovest d\u00e0 sul passo San Marco. \nAccessi.\nDalla provincia di Bergamo lo si raggiunge per la via pi\u00f9 breve dai piani dell'Avaro, situati alla fine di una strada stretta ma asfaltata che da Cusio si dirige a nord-ovest. Dai piani dell'Avaro si prende a nord in direzione del monte Avaro e, in prossimit\u00e0 della costruzione in cemento contenente una presa dell'acqua, si imbocca il sentiero che sale a destra. Giunti nel vallone si risale fino a incrociare il sentiero 101. A questo punto si segue il sentiero 101 che costeggia il monte Triomen fino alla deviazione che, a sinistra, sale fino ai laghetti di Ponteranica. Dietro i laghi sale poi il sentiero che porta alla cima ovest del monte Ponteranica.\nLa vetta pu\u00f2 essere raggiunta anche da C\u00e0 San Marco seguendo il sentiero 101 per lasciarlo poco pi\u00f9 avanti e proseguire dritti per il passo del Verrobbio, raggiungibile in circa 50 minuti. Si prosegue lungo il sentiero in direzione del monte Colombarolo e quindi si continua in cresta fino alla cima est del Ponteranica."}
{"id": "1485011", "revid": "1543377", "url": "https://it.wikipedia.org/wiki?curid=1485011", "title": "Piscu (Gala\u021bi)", "text": "Piscu \u00e8 un comune della Romania di 4.983 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: Piscu e Vame\u0219."}
{"id": "1485016", "revid": "78273", "url": "https://it.wikipedia.org/wiki?curid=1485016", "title": "Annali di Tacito", "text": ""}
{"id": "1485017", "revid": "1543377", "url": "https://it.wikipedia.org/wiki?curid=1485017", "title": "Poiana (Gala\u021bi)", "text": "Poiana \u00e8 un comune della Romania di 1.887 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: Poiana e Vi\u0219ina.\nStoria.\nFu probabilmente forte di truppe ausiliarie romane subito dopo la conquista della Dacia sotto l'imperatore Traiano. Fu abbandonato dal suo successore nel 117-118 in seguito alle continue scorrerie dei vicini Sarmati Roxolani."}
{"id": "1485018", "revid": "3115", "url": "https://it.wikipedia.org/wiki?curid=1485018", "title": "Cippo di Perugia", "text": "Il Cippo di Perugia \u00e8 una stele in pietra che presenta su due facciate un'iscrizione in lingua etrusca datata al III/II secolo a.C. \nLa tavola riporta 46 righe scritte in etrusco, e l'epigrafe \u00e8 rimasta intatta in entrambi i lati. La parte inferiore, pi\u00f9 rozzamente scolpita, indica una probabile collocazione della base incastonata nel terreno. Secondo gli archeologi si tratta di un cippo confinario fra le propriet\u00e0 di due famiglie etrusche. Il testo riporta di un accordo tra le famiglie dei \"Velthina\" e degli \"Afuna\", relativo alle modalit\u00e0 d'uso comune di una propriet\u00e0 contenente una tomba dei Velthina. Rinvenuto sulla collina di San Marco a Perugia nel 1822, \u00e8 oggi conservato nel Museo archeologico nazionale dell'Umbria."}
{"id": "1485019", "revid": "465169", "url": "https://it.wikipedia.org/wiki?curid=1485019", "title": "Zdob \u0219i Zdub", "text": "Zdob \u0219i Zdub \u00e8 un gruppo punk rock e folk rock moldavo. La band unisce sonorit\u00e0 punk rock e musica balcanica con influenze sia hip hop sia appartenenti alla musica popolare moldava e russa.\nLa band ha suonato in diverse occasioni con il musicista jugoslavo Emir Kusturica ed ha partecipato ad un celebre concerto nella Piazza Rossa di Mosca con i Red Hot Chili Peppers.\nLa band ha partecipato all'Eurovision Song Contest 2005 con \"Bunica bate doba\" classificandosi al sesto posto. Ha nuovamente rappresentato la Moldavia nell'edizione del 2011 classificandosi al dodicesimo posto con \"So Lucky\". Sono stati scelti per rappresentare il paese una terza volta nel 2022 con \"Trenule\u021bul\" in collaborazione con i Fra\u021bii Advahov."}
{"id": "1485021", "revid": "45367", "url": "https://it.wikipedia.org/wiki?curid=1485021", "title": "I Picari", "text": ""}
{"id": "1485026", "revid": "124226873", "url": "https://it.wikipedia.org/wiki?curid=1485026", "title": "Vincenzo Onorato", "text": "Biografia.\nLaureato in economia marittima, \u00e8 presidente di Moby Lines, compagnia di navigazione attiva principalmente sulle tratte da e per la Sardegna. \nVincenzo Onorato \u00e8 il presidente di Mascalzone Latino, team velico da lui fondato nel 1993. Gi\u00e0 Socio del Reale Yacht Club Canottieri Savoia e ora socio del Circolo Nautico di Roma, \nNel 2017, gli \u00e8 stato assegnato un premio speciale alla carriera nell'ambito della manifestazione \"Velista dell'anno\". \nHa pubblicato un romanzo di fantascienza distopica, \"Floyd Frugo - Una favola no-global\" (Mondadori Urania Speciale), nel 2003.\nIl 7 luglio 2015, Vincenzo Onorato diventa proprietario dell'intera quota societaria sia della Tirrenia - Compagnia Italiana di Navigazione S.p.a. che della Moby S.p.a. nelle quali deteneva rispettivamente il 40% e il 65% prima di acquistare le restanti quote.\nNel 2016 viene costituito il gruppo Onorato Armatori spa che include Moby, Tirrenia e Toremar per una flotta complessiva di 63 navi.\n\u00c8 editore della testata online Sardinia Post."}
{"id": "1485028", "revid": "32658", "url": "https://it.wikipedia.org/wiki?curid=1485028", "title": "Museo dell'artigianato tessile della seta, costume e moda calabrese", "text": ""}
{"id": "1485031", "revid": "599013", "url": "https://it.wikipedia.org/wiki?curid=1485031", "title": "Maik Taylor", "text": "Carriera.\nClub.\nMaik Taylor, dopo aver militato con alcune squadre a livello di giovanili, pass\u00f2 al Farnborough Town, dove vinse da titolare la Lega semi-professionistica nella stagione 1992-1993. Dopo questa vittoria, nel 1995 fu acquistato dal Barnet, e l'anno successivo approd\u00f2 al Southampton. Le prestazioni con queste squadre suscitarono l'interesse del Fulham, che lo acquist\u00f2 nel 1997 per sterline. Nella prima stagione al Fulham vinse la Second Division, e nel 2001 la First Division, contribuendo cos\u00ec alla promozione della squadra in Premier League. Dopo l'acquisto di Edwin van der Sar divenne il secondo portiere della squadra, e cos\u00ec nel 2003 pass\u00f2 in prestito al Birmingham Cityche, che, date le buone prestazioni, lo riscatt\u00f2. In quest'ultima squadra milit\u00f2 per sette stagioni, gli ultimi dei quali da secondo portiere alle spalle prima di Joe Hart e poi di Ben Foster. Nella stagione 2010-2011 vinse la Carling Cup. Dopo questa vittoria, rimasto svincolato, accett\u00f2 l'offerta del Leeds, col quale per\u00f2 non riusc\u00ec a disputare nessuna gara. Nel marzo 2012 pass\u00f2 in prestito al Millwall, la cui societ\u00e0 gli rinnov\u00f2 il contratto anche per la stagione successiva. Il 1\u00ba luglio 2013 gli scadde il contratto, e all'at\u00e0 di 41 anni decise di ritirarsi dal calcio giocato.\nNazionale.\nL'ultima partita giocata da Taylor con la nazionale fu contro l'Italia l'11 ottobre 2011.\nDopo il ritiro.\nRicevuta la licenza di allenatore, diventa preparatore dei portieri della sua Nazionale. Curiosamente, dopo l'infortunio subito da Roy Carroll, all'et\u00e0 di 43 anni, il 13 giugno 2015 viene convocato come terzo portiere per la partita contro la Romania, in una partita valida per le qualificazioni a Euro 2016."}
{"id": "1485032", "revid": "1372005", "url": "https://it.wikipedia.org/wiki?curid=1485032", "title": "Abbazia di Murbach", "text": "L'abbazia di Murbach fu un famoso monastero benedettino nell'Alsazia del sud, nella valle ai piedi del Grand Ballon, nei Vosgi.\nIl monastero, presso la comunit\u00e0 di Guebwiller, venne fondato nel 727 da un certo conte Eberardo, e stabilito come casa benedettina da san Pirmino. Il suo territorio comprendeva tre citt\u00e0 e 30 villaggi. Le costruzioni, inclusa la chiesa dell'abbazia, una delle pi\u00f9 antiche e prestigiose strutture romaniche, vennero devastate nel 1789 durante la Rivoluzione francese dai contadini locali e l'abbazia venne sciolta poco dopo.\nLa chiesa dell'abbazia, dedicata a san Leodegario, \u00e8 conservata nella sua parte originaria solo nel transetto e nelle due torri, nella parte ad est e nel coro. La zona della navata si trova oggi su una pavimentazione tombale.\nStoria.\nIl fondatore dell'abbazia, il conte Eberardo, fratello di Luitfrido l'Eutichione, chiese al vescovo Pirmino dell'abbazia di Reichenau del lago di Costanza di costituire una comunit\u00e0 religiosa, che si basava precedentemente sulla regola di san Colombano, che aveva per\u00f2 perso la sua valenza originaria. Pirmino risolse le difficolt\u00e0 introducendo la regola mista di San Colombano e san Benedetto, fino alla riforma generale di Benedetto d'Aniane.\nIl conte Eberardo confer\u00ec grandi donativi all'abbazia e le concesse molti privilegi, incluso il diritto di libera elezione dell'abate. Il monastero, ad ogni modo, doveva conservare i privilegi del clero regolare e dipendeva strettamente dal papa e dall'imperatore (dopo il 1680 dal re di Francia). Murbach venne posta sotto il patronato di San Legero, che aveva introdotto la regola benedettina in Borgogna nel VII secolo.\nL'abbazia divenne importante anche politicamente e Carlo Magno stesso ottenne il titolo di \"abate di Murbach\" (\"Pastor Murbacencis\") (in senso secolare) tra il 782-783.\nNell'850 circa Murbach divenne uno dei centri culturali pi\u00f9 prestigiosi dell'Alto Reno; la biblioteca dell'abbazia conteneva circa 340 opere di teologia, grammatica e storia. Allo stesso tempo vennero incrementati i gi\u00e0 consistenti possedimenti dell'abbazia, grazie al gran numero di donativi pervenuti dai privati. Murbach ottenne propriet\u00e0 e diritti in circa 350 localit\u00e0. Gran parte di essi erano in Alsazia, nel vescovato di Basilea e a Strasburgo. Inoltre l'abbazia annoverava propriet\u00e0 sulla riva destra del Reno e anche nella regione della Foresta Nera. Ad esempio, nell'805 i nobili Alamanni Egilmardo, Focholt, Wanbrecht e Nothicho diedero all'abbazia le loro terre e la chiesa nell'attuale citt\u00e0 di Grissheim (\"villa Cressheim in pago Brisachgaginse\"). Poco tempo dopo, l'abbazia acquis\u00ec nuovi territori a Lucerna in Svizzera e ottenne territori anche nel Palatinato, tra Worms e Magonza.\nSempre in questo periodo si garant\u00ec anche il possesso dell'abbazia di L\u00fcders che venne cos\u00ec accorpata a quella di Murbach.\nIl primo periodo di prosperit\u00e0 termin\u00f2 nel 936 con l'invasione dell'Alsazia da parte degli Ungari. Dal XIII secolo l'abbazia venne ristabilita e fu nuovamente in grado di avere un ruolo preminente in Alsazia e nella regione del Reno.\nDal XIV secolo per l'abbazia inizi\u00f2 un graduale declino d'influenza. Tra il XV ed il XVI secolo Murbach fu un principato e tra il 1680 ed il 1789 fu al centro delle tensioni tra il re di Francia e l'Impero. Nel 1759 i monaci rinunciarono alla regola benedettina e il monastero divenne una collegiata per i membri della nobilt\u00e0. Nel 1789 la Rivoluzione francese e le rivolte contadini portarono alla fine dell'abbazia."}
{"id": "1485034", "revid": "80339", "url": "https://it.wikipedia.org/wiki?curid=1485034", "title": "\u017deleznovodsk", "text": "\u017deleznovodsk (anche traslitterato come \"Zheleznovodsk\") \u00e8 una citt\u00e0 della Russia ciscaucasica (Kraj di Stavropol'), situata sulle pendici settentrionali del Caucaso, 191 chilometri a sudest del capoluogo Stavropol'.\nStoria.\nFondata nel 1842 come \"sloboda\", ricevette \"status\" di citt\u00e0 nel 1917. La citt\u00e0 \u00e8 soprattutto un centro turistico, per via della presenza di numerose sorgenti di acque termali; il nome della citt\u00e0 viene appunto dalle parole russe \u0436\u0435\u043b\u0435\u0437\u043e (\"\u017eelezo\"), \"ferro\", e \u0432\u043e\u0434\u0430 (\"voda\"), \"acqua\", con riferimento a certe caratteristiche delle acque termali che vi sgorgano.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1485036", "revid": "287204", "url": "https://it.wikipedia.org/wiki?curid=1485036", "title": "Zeleznovodsk", "text": ""}
{"id": "1485037", "revid": "80339", "url": "https://it.wikipedia.org/wiki?curid=1485037", "title": "Zheleznovodsk", "text": ""}
{"id": "1485038", "revid": "1543377", "url": "https://it.wikipedia.org/wiki?curid=1485038", "title": "Pripone\u0219ti", "text": "Pripone\u0219ti \u00e8 un comune della Romania di 2.416 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 5 villaggi: Cior\u0103\u0219ti, Hu\u0219tiu, Lie\u0219ti, Pripone\u0219ti, Pripone\u0219tii de Jos."}
{"id": "1485039", "revid": "4175", "url": "https://it.wikipedia.org/wiki?curid=1485039", "title": "Coppa delle Nazioni di rugby 1970-1971", "text": "La Coppa delle Nazioni 1970-71 () fu la 6\u00aa edizione della Coppa delle Nazioni organizzata dalla FIRA, nonch\u00e9 in assoluto l'11\u00ba campionato europeo di rugby a 15.\n che si affrontarono con la formula del girone unico.\nStrutturato su due divisioni, vide la decima vittoria della , campione a punteggio pieno.\nA retrocedere, per la seconda volta in tre edizioni, fu l', autrice di un campionato fallimentare senza vittorie e caratterizzato dall'umiliante sconfitta interna contro il a Napoli, che provoc\u00f2 le dimissioni del C.T. Barilari.\nA sancire la definitiva retrocessione fu la sconfitta a Bucarest contro la .\nNella seconda divisione, che si tenne a girone unico con due turni preliminari per decidere le due sfidanti del Belgio retrocesso dall'edizione precedente, fu la a prevalere nella fase finale grazie alla vittoria sulla a Madrid, prima candidata alla vittoria della divisione, che le diede la possibilit\u00e0 di affrontare il Belgio da capolista e batterlo a \u0158\u00ed\u010dany."}
{"id": "1485040", "revid": "490388", "url": "https://it.wikipedia.org/wiki?curid=1485040", "title": "Tabula Cortonensis", "text": "La Tabula Cortonensis \u00e8 un manufatto in bronzo ritenuto dell'inizio del II secolo a.C. e ritrovato a Cortona in localit\u00e0 Le Piagge nel 1992.\nStoria.\nNel 1992 vennero consegnati al comando dei Carabinieri di Camucia sette frammenti in bronzo, destinati a diventare famosi sotto l'unico nome di \"Tabula Cortonensis\". Sottoposti ad una pulitura piuttosto drastica, furono dati come rinvenuti in localit\u00e0 le Piagge, presso Camucia; tuttavia, alla luce del fatto che ulteriori ed approfondite ricerche nella zona non portarono al ritrovamento di altre testimonianze archeologiche, si dubita fortemente del luogo di rinvenimento. Questi sette frammenti costituiscono una \"tabula\" di forma rettangolare sulla quale vi \u00e8 un'iscrizione incisa tramite un'affilatissima sgorbia. Sulla sommit\u00e0, si nota un manubrio a due ganasce con un pomello sferoidale. Molto probabilmente, la \"tabula\", forse parte di un archivio notarile privato, un \"tabularium\" posto nella parte pi\u00f9 sacra della casa o forse esposta per qualche tempo in un luogo pubblico, era appesa mediante questo manubrio ad un binario che ne consentiva la lettura fronte-retro. Dopo essere stata asportata dal luogo della sua originaria collocazione, venne rotta in otto pezzi \u2014 l'ottavo non ci \u00e8 pervenuto, ma questo non pregiudica in alcun modo dal momento che il pezzo era situato nell'estremit\u00e0 inferiore destra della tavola e si ritiene contenesse solo nomi di persona di una lista trascritta alle righe 24-32 della prima faccia e prolungata sulla prima riga della seconda faccia \u2014 e destinata all'occultamento. Probabilmente l'ottavo pezzo and\u00f2 perduto durante le vicissitudini che portarono alla frantumazione della tavola. \nDescrizione.\nConservata in un ambiente umido, la \"tabula\" riporta macchie e incrostazioni dovute alla compresenza di oggetti in ferro. L'incisione \u00e8 stata evidentemente facilitata dal fatto che il bronzo utilizzato fosse alquanto tenero, perch\u00e9 contenente una percentuale piuttosto consistente di piombo. L'iscrizione \u00e8 opistografa, occupa, cio\u00e8, tutta una faccia, con 32 righe di scrittura (recto), per proseguire sull'altra faccia con 8 righe (verso). Le lettere risultano essere state incise con grande peculiarit\u00e0; l'alfabeto \u00e8 quello usato nel cortonese tra la fine del III e il II secolo a.C. Dunque, nel complesso il documento presenta 40 righe di testo per 260 parole, guadagnandosi cos\u00ec il pregio di essere il terzo testo etrusco per lunghezza, dopo quello della Mummia di Zagabria e della \"Tabula Capuana\". Misura 28,5\u00d745,8\u00a0cm ed \u00e8 spessa circa 2\u20133\u00a0mm.\nSi riconoscono chiaramente due mani diverse: uno scriba principale ha inciso le prime 26 righe del recto e le prime otto del verso; a un secondo scriba si attribuiscono le ultime sei righe del verso. Nel testo della tabula si riconosce unanimemente un importante atto giuridico, cosa desumibile dalla presenza del \"zilath mechl rasnal\", ovvero il pretore di Cortona, sommo magistrato della citt\u00e0.\nLa faccia A della tavola contiene 32 righe di testo, mentre la faccia B ne contiene solo 8. Si pensa che ad incidere la tavola siano stati due scribi, il primo autore delle righe 1-26 delle faccia principale (faccia A) e dell'intera faccia opposta (faccia B), il secondo invece responsabile delle righe 27-32 della faccia A. Entrambi gli scribi usano un alfabeto particolare, proprio di Cortona, nel quale il segno per E retrogrado occorre in sillaba iniziale o finale per sostituire un antico dittongo.\nInterpretazione.\nL'iscrizione fa particolare riferimento ad una compravendita di terreni tramite rivendicazione pubblica fatta dall'acquirente sulla cosa alla presenza del venditore e del pretore che ne sanzionava, a fine processo, la transazione. Di fatto, si testimonia la cessione da parte di Petru Scevas, uomo di umili origini ma arricchitosi con la mercatura, di terreni collinari affacciati sul lago Trasimeno ai membri di una famiglia aristocratica, i Cusu, in cambio di un miglioramento della posizione sociale. Come si desume dalla Tanella di Pitagora, la figlia di Petru Scevas avrebbe effettivamente sposato un membro della famiglia Cusu. "}
{"id": "1485041", "revid": "287204", "url": "https://it.wikipedia.org/wiki?curid=1485041", "title": "Priponesti", "text": ""}
{"id": "1485042", "revid": "4175", "url": "https://it.wikipedia.org/wiki?curid=1485042", "title": "Coppa delle Nazioni di rugby 1971-1972", "text": "La Coppa delle Nazioni 1971-72 () fu la 7\u00aa edizione della Coppa delle Nazioni organizzata dalla FIRA, nonch\u00e9 in assoluto il 12\u00ba campionato europeo di rugby a 15.\n che si affrontarono con la formula del girone unico.\nIl campionato fu appannaggio, per l'undicesima volta, della campione a punteggio pieno, mentre la fu retrocessa in 2\u00aa divisione.\nPromossa in 1\u00aa divisione fu la , che nella finale del torneo di 2. divisione ebbe la meglio nel doppio confronto contro l' battendola 10-0 a Madrid e successivamente pareggiando 6-6 a Ivrea."}
{"id": "1485043", "revid": "6986", "url": "https://it.wikipedia.org/wiki?curid=1485043", "title": "Ierocle (auriga)", "text": "Ierocle era originario della Caria; fatto schiavo, divenne un auriga e cos\u00ec conobbe il giovane imperatore, che si dilettava a correre nelle gare di carri senza riguardo per la propria posizione. Eliogabalo prese Ierocle come proprio amante, cosa non estranea alla cultura romana, come dimostrato dal caso di Adriano e Antinoo; ma Eliogabalo aveva un ruolo passivo nel rapporto omosessuale, tanto che una fonte a lui non favorevole vuole che una volta esclamasse: \nIerocle fu molto influente a corte: spos\u00f2 infatti Eliogabalo e l'imperatore cerc\u00f2 di farlo proclamare cesare, cio\u00e8 vice-imperatore, ma non vi riusc\u00ec.\nDovendo il proprio potere all'amore dell'imperatore, Ierocle cerc\u00f2 di tutelarsi impedendo che altri amanti di Eliogabalo lo spodestassero dal ruolo di favorito. Accadde che Eliogabalo si invagh\u00ec di un atleta di nome Zotico, che fece venire a Roma; Ierocle riusc\u00ec a disinnescare il pericolo convincendo un coppiere a drogare il vino destinato a Zotico, cosicch\u00e9 non potesse avere una erezione: Eliogabalo, insoddisfatto, cacci\u00f2 Zotico, e la posizione di Ierocle fu salva.\nIerocle venne ucciso in occasione della caduta di Eliogabalo, giustiziato dalla guardia pretoriana l'11 marzo 222."}
{"id": "1485047", "revid": "4175", "url": "https://it.wikipedia.org/wiki?curid=1485047", "title": "Coppa delle Nazioni di rugby 1972-1973", "text": "La Coppa delle Nazioni 1972-73 () fu l'8\u00aa e ultima edizione della Coppa delle Nazioni organizzata dalla FIRA, nonch\u00e9 in assoluto il 13\u00ba campionato europeo di rugby a 15.\n che si affrontarono con la formula del girone unico.\nDall'edizione successiva il torneo, pur mantenendo la stessa formula, fu ribattezzato Coppa FIRA.\nPer la 12\u00aa volta su 13 edizioni si laure\u00f2 campione europea la , che chiuse il torneo a punteggio pieno proprio nell'ultima giornata con la vittoria 30-23 a Barcellona sulla .\nNella seconda divisione, la favorita , dopo la vittoria sulla ad Aosta, incapp\u00f2 a Coimbra in una sconfitta contro il al termine di un incontro nervoso e terminato in rissa durante il quale l'azzurro Paoletti fu espulso per avere colpito un dirigente portoghese, e altri tafferugli si accesero durante le fasi di gioco; lo stesso Portogallo, che raggiunse la finale, fu sconfitta nel doppio confronto dalla , vincitrice dell'altro girone e che fu alfine promossa in prima divisione.\nIn considerazione dell'aumento a 5 delle squadre dell'edizione successiva, non vi furono retrocessioni dalla prima divisione."}
{"id": "1485050", "revid": "729019", "url": "https://it.wikipedia.org/wiki?curid=1485050", "title": "Grass Valley (azienda)", "text": "La Grass Valley, nota in precedenza come Grass Valley Group (GVG), \u00e8 un'azienda specializzata nella produzione di apparecchiature televisive. Nota soprattutto per i suoi mixer, \u00e8 ora parte del gruppo francese Thomson, e il marchio Grass Valley \u00e8 usato per una gamma piuttosto ampia di prodotti, dalle telecamera ai telecinema ai prodotti per la cinematografia digitale, nonch\u00e9 ai consueti mixer video, matrici e console per emissione.\nStoria.\nLa Grass Valley fu fondata come piccola azienda di ricerca e sviluppo nel 1958 da Donald Hare, nella cittadina di Grass Valley (California), da cui la compagnia prese il nome. Il primo prodotto, un distributore video, fu presentato nel 1964, e nel 1968 venne introdotto il primo mixer, il prodotto di punta da allora in poi associato al marchio dell'azienda.\nLa compagnia si fuse con la Tektronix nel 1974. La Tektronix vendette poi la sua sezione televisiva a un investitore privato, che la reincorpor\u00f2 nell'azienda con il nome di Grass Valley Group Inc. Nel 2002, la Thomson SA acquis\u00ec la Grass Valley Group."}
{"id": "1485060", "revid": "287204", "url": "https://it.wikipedia.org/wiki?curid=1485060", "title": "Grand Queyron", "text": "Il Gran Queyron (3.060\u00a0m s.l.m., detto anche \"Gran Zueyron\" o \"Grand Queyron\") \u00e8 una montagna delle Alpi Cozie che si trova lungo lo spartiacque tra l'Italia e la Francia.\nGeografia.\nSul versante italiano si trova alla testata della \"Valle Argentera\" (valle secondaria della val di Susa) e al fondo della val Germanasca. Su quello francese domina il Queyras. Si tratta quindi una montagna nodale tra varie valli alpine: dalla sua cima infatti si stacca dalla Catena principale alpina la lunga costiera montuosa che divide il bacino della Dora Riparia (Valsusa) da quello del Pellice (valli Pellice, Chisone e Germanasca).\nSalita alla vetta.\n\u00c8 possibile salire sulla vetta percorrendo la Valle Argentera in tutta la sua lunghezza ed arrivando al \"Passo Frappier\" (2.891\u00a0m), il quale la collega con la val Germanasca. Dal Passo Frappier si sale la vetta per la cresta nord-nordest.\nIn alternativa dalla val Germanasca si pu\u00f2 partire dalla frazione \"Bout du Col\" di Prali e percorrere il sentiero con segnavia \"210\" che conduce al \"passo Frappier\".\nIn ogni caso la salita alla vetta \u00e8 da considerarsi a livello escursionistico non presentando particolari difficolt\u00e0 alpinistiche."}
{"id": "1485069", "revid": "1516566", "url": "https://it.wikipedia.org/wiki?curid=1485069", "title": "Abbazia di Pontida", "text": "L'abbazia di Pontida, altrimenti nota anche come monastero di San Giacomo Maggiore, si trova nel territorio dell'omonimo comune in provincia di Bergamo. Si tratta di un complesso monastico benedettino fondato da Alberto da Prezzate nell'XI secolo, divenuto priorato cluniacense, con la chiesa parrocchiale.\nStoria.\nAlberto da Prezzate, noto cos\u00ec dal toponimo del presunto luogo di origine, appartenente a un'importante e potente famiglia comitale bergamasca di probabili origini longobarde, fond\u00f2 l'abbazia nel 1076, inserendola, nella vasta rete abbaziale che faceva capo a Cluny nel terreno non coltivato di un certo Andegarno, confinante con terreni dei signori di Besana e dello stesso Alberto, sul confine orientale della diocesi di Milano. Il periodo era favorevole, se Milano subiva gli scontri violenti con i patarini, a Bergamo era morto il vescovo Attone da Vimercate e nell'ottobre del 1077 era stato nominato Arnolfo, della famiglia di capitaneale di Guido da Landriano, promettendo un periodo tranquillo. Il monastero ebbe un ruolo centrale nell'affermazione della Congregazione cluniacense sul territorio lombardo, proprio per volont\u00e0 e contributo di Alberto, egli, infatti, fond\u00f2 anche l'abbazia di Sant'Egidio, XI secolo. Alberto fu nominato priore maggiore di Pontida e di conseguenza divenne vicario dell'abate di Cluny per tutti i priorati lombardi. Gi\u00e0 nel marzo del 1081, pur risultando l'abbazia ancora in costruzione, vi abitavano, oltre ad Alberto, altri monaci. Molte risultano essere le donazioni per la sua edificazione nei suoi primi anni.\nL'abbazia trae origine da un piccolo edificio ecclesiale, originariamente dedicato alla Madonna, ai santi Giacomo, Bassiano e Nicola e poi intitolato a san Giacomo il Maggiore donato da Alberto assieme ad altri beni ai monaci cluniacensi. Fu consacrato il 6 aprile 1095 dal vescovo Ottone di Imola. \nPer un lungo periodo il monastero fu luogo di importanti attivit\u00e0 sia culturali che economiche malgrado le guerre che devastavano i territori lombardi. Il monastero ebbe fin dalle origini un grande sviluppo, specialmente sotto la gestione di Teubaldo da Vimercate, inizi del XII secolo, che grazie alla sua vicinanza politica al comune di Milano ebbe numerosi benefici tanto da potere essere ampliato nel 1118. Nel 1122 l'abate Ponzio di Melgue di Cluny si ribell\u00f2 a papa Callisto II crearono all'interno nei monasteri cluniacensi il desiderio di una gestione autonoma, anche per non pagare pi\u00f9 il censo a Cluny. La cosa divenne anche pi\u00f9 impellente dopo la morte di Pietro il Venerabile nel 1156. Nel medesimo anno la citt\u00e0 di Bergamo perse la guerra contro Brescia, ottenendo per\u00f2 dal vescovo Girardo da Bonate la protezione sui monasteri e il diritto di coniare le monete. In questo modo il monastero fu riparato dalla distruzione.\nIl 7 aprile 1166, nel monastero furono stipulati gli accordi della I\u00b0 Lega Lombarda tra i rappresentanti delle citt\u00e0 lombarde tanto voluta da papa Alessandro III e gi\u00e0 annunciata a Tommaso Becket, arcivescovo di Canterbury, dal cardinale Ottone di Brescia nel 1165, come \"confederationem autem si futura est in proximo audiemus\", finalizzata alla lotta armata contro il Sacro Romano Impero di Federico Barbarossa.\nNel 1296 il monastero fu dato in commenda da papa Bonifacio VIII al cardinale Guglielmo Longhi che realizz\u00f2 molti lavori di ricostruzione e ampliamento della chiesa e del monastero con i grandi chiostri. Malgrado non vi siano testimonianze ancora visibili di questa sua ricostruzione viene citata come \"mirun opus\".\nIl periodo di decadenza del monastero inizi\u00f2 con le lotte tra i guelfi e i ghibellini che coinvolsero tutta la bergamasca. Il monastero nel 1320 fu occupato dal podest\u00e0 di Bergamo che fece uscire i monaci i quali si dovettero spostare nell\"Hospedale\" di Bergamo. La citt\u00e0 dichiar\u00f2 la sua ribellione all'occupazione viscontea, che culmin\u00f2 nel grave danneggiamento per opera di Bernab\u00f2 Visconti nel settembre del 1373, che doveva sedare le rivolte pedemontane che non volevano sottostare alla sua signoria. I locali divennero sede militare, dopo che l'importante reliquia del braccio di san Giacomo era stata a Milano con molti arredi e la ricca biblioteca. \nIl complesso fu ristrutturato dopo il 1491, quando il monastero pass\u00f2 all'ordine di san Benedetto di San Giustina da Padova il 26 settembre del medesimo da papa Alessandro VI in accordo con la Venezia Il documento che sancivala fine dell'antico ordine cluniacense fu redatto il 17 ottobre 1491. \nSegu\u00ec un nuovo periodo di sviluppo e di ampliamenti che port\u00f2 alla costruzione di nuovi locali, di due chiostri e della sala capitolare.\nCon il periodo napoleonico sub\u00ec la soppressione e la conseguente dispersione di beni e clero entrando cos\u00ec in un nuovo stato di decadenza fino ai primi anni del XX secolo quando fu affidata nuovamente ai benedettini che ne curarono lo sviluppo materiale e liturgico.\nDescrizione.\nLa struttura abbaziale, originariamente fu edificata nell'architettura lombardo-cluniacense, di cui non rimane poca traccia, fu, infatti, oggetto nel corso dei secoli di diversi interventi manutentivi, di ristrutturazione e di ampliamento che ne hanno stravolto l'assetto originario di cui nulla \u00e8 rimasto se non lo stile gotico interno, in netto contrasto filologico con l'aspetto neoclassico della facciata del 1830. Della chiesa originale rimangono pochi muri e qualche capitello, nonch\u00e9 resti della tomba del santo, poi diventato l'altare maggiore della chiesa. Tutto il complesso \u00e8 stato restaurato nel 1995 dall'abate Giustino Farnedi (1990-2003) in occasione del IX centenario della morte del fondatore sant'Alberto.\nLa struttura risale essenzialmente al periodo rinascimentale in cui furono eseguiti importanti opere di restauro, ivi compresa la costruzione del campanile, portante sulla cuspide la statua di san Giacomo.\nDella originaria struttura romanica sono rimasti alcuni capitelli siti nel chiostro che ingentilisce l'intera struttura piuttosto massiccia.\nL'interno della sala capitolare \u00e8 ornata da importanti affreschi del XVI secolo eseguiti da Antonio Marinoni con i suoi figli. La chiesa abbaziale fu elevata al rango di basilica minore da papa Pio XI nell'aprile del 1911. Il restauro del 1914 fu curato da Elia Fornoni.\nMuseo.\nNel complesso \u00e8 stato creato nel 1976 un piccolo museo che espone alcuni pregevoli reperti provenienti dalla primitiva abbazia, voluta da Alberto da Prezzate, e resti di quella trecentesca ampliata dal cardinale Guglielmo Longhi.\nNel museo sono esposti oltre al polittico del XV secolo di anonimo raffigurante una \"Madonna col Bambino\", il trittico raffigurante la \"Madonna della Misericordia e i santi Giovanni Battista e Gerolamo\", la \"Madonna in Gloria\" di Luca Martinelli, \"San Benedetto\" di Carlo Ceresa oltre a una pala cinquecentesca, \"La Pentecoste\", di incerta attribuzione.\nAssieme alle opere pittoriche sono esposte alcune stampe e dei cimeli di arte sacra, tra cui la pala Pontecoste opera eseguita nella bottega dei Marinoni di Desenzano al Serio.\nGiuramento di Pontida.\nSecondo la tradizione, di cui per altro non vi \u00e8 riscontro storico, si sarebbe tenuto, il 7 aprile 1167, presso l'abbazia il famoso giuramento di Pontida da cui nacque la Lega Lombarda in opposizione all'imperatore Federico Barbarossa."}
{"id": "1485070", "revid": "106908", "url": "https://it.wikipedia.org/wiki?curid=1485070", "title": "Dufay", "text": ""}
{"id": "1485071", "revid": "1714743", "url": "https://it.wikipedia.org/wiki?curid=1485071", "title": "Enrico II il Pio", "text": "Era figlio di Enrico I il Barbuto e di Edvige di Andechs. Succedette al padre nel 1238. Mor\u00ec nella battaglia di Legnica contro i Mongoli.\nBiografia.\nIl governo col padre.\nEnrico II era il secondo figlio del duca di Slesia, Enrico I il Barbuto, avuto dalla moglie (e in seguito santa) Edvige di Andechs, figlia del duca Bertoldo IV di Merania. Suo fratello maggiore Boleslao mor\u00ec nel 1206. Nel 1213, suo fratello minore Corrado il Riccio mor\u00ec durante una caccia, lasciando Enrico come unico erede della Bassa Slesia. Intorno al 1218 suo padre organizz\u00f2 il suo matrimonio con la principessa Anna, figlia del re Ottocaro I di Boemia. Questa unione con la dinastia reale dei P\u0159emyslidi permise a Enrico II di partecipare attivamente alla politica internazionale.\nEnrico I il Barbuto design\u00f2 rapidamente il suo unico figlio sopravvissuto come suo unico erede, e dal 1222, il giovane principe controfirm\u00f2 i documenti con suo padre. Nel 1224 aveva il proprio sigillo e notaio. Nel 1227, durante un incontro dei Piast a G\u0105sawa, Enrico I e il gran duca Leszek I il Bianco caddero in un'imboscata, Leszek fu ucciso e Enrico I fu gravemente ferito. Il giovane Enrico II divenne duca provvisorio. Nel 1229 Enrico I fu catturato dal duca Corrado I di Masovia, e ancora il giovane Enrico II fece da duca \"ad interim\". Durante il 1229-30, Enrico II condusse una spedizione militare per recuperare e assicurarsi il possesso della Terra di Lubusz, e nel 1233-34 Enrico sostenne attivamente gli affari di suo padre in Prussia e nella Grande Polonia. Nel 1234, Enrico I nomin\u00f2 suo figlio co-sovrano. Enrico II. Pi\u00f9 tardi, Enrico I prese i ducati di Cracovia e la Slesia e Enrico II ricevette i ducati di Slesia e della Grande Polonia. Quando Enrico I il Barbuto mor\u00ec il 19 marzo 1238, Enrico II divenne duca di Slesia, Cracovia e Grande Polonia.\nL'eredit\u00e0 del padre e il potere.\nEnrico II eredit\u00f2 la Bassa Slesia da suo padre Enrico I. La Grande Polonia meridionale e Cracovia furono governate dai principi Piast, anche se il defunto duca della Grande Polonia e Cracovia, Ladislao III, aveva lasciato tutte le sue terre a Enrico I il Barbuto. Il testamento fu ignorato dal duca Corrado di Masovia e dal nipote di Ladislao III, Ladislao Odonic.\nEnrico II poteva mantenere la sua autorit\u00e0 di reggente sul ducato dell'Alta Slesia di Opole-Racib\u00f3rz e il ducato di Sandomierz durante la minoranza dei loro governanti Mieszko II il Grasso e Boleslao V il Casto. Tuttavia, nel 1239, Enrico fu costretto a dimettersi dalla reggenza, sebbene rimase in buoni rapporti con i duchi di Opole e Sandomierz e riusc\u00ec a mantenere Kalisz e Wielu\u0144.\nLa situazione nel nord-ovest fu pi\u00f9 complicata: il margravio Ottone III di Brandeburgo prese l'importante fortezza polacca a Santok e assediava Lubusz. Enrico II eredit\u00f2 anche le dispute con Konrad di Masovia, Ladislao Odonic, e con la Chiesa, guidata da Pe\u0142ka, arcivescovo di Gniezno. La situazione cambi\u00f2 inaspettatamente dopo la morte di Ladislao Odonic il 5 giugno 1239, che lasci\u00f2 due figli minori, Przemys\u0142 I e Boleslao il Pio. Enrico II prese la maggior parte delle propriet\u00e0 di Odonic (incluso Gniezno), lasciando Nak\u0142o nad Noteci\u0105 e Uj\u015bcie ai figli di Odonic.\nEnrico abbandon\u00f2 quindi la tradizionale alleanza della sua famiglia con la casa imperiale Hohenstaufen e sostenne papa Gregorio IX, risolvendo immediatamente la sua disputa con la Chiesa. Egli pose fine ai suoi conflitti con Corrado di Masovia organizzando i matrimoni di due delle sue figlie a due dei figli di questo: Gertrude con Boleslao e Costanza con Casimiro I di Cuiavia. Nel 1239 Enrico II perse definitivamente la fortezza di Santok al margravio Ottone III dopo la sconfitta di Enrico nella battaglia di Lubusz.\nInvasione mongola.\nIn Oriente, apparve un nuovo avversario pericoloso: i Mongoli, sotto la guida di Batu Khan, che, dopo l'invasione della Russia, scelse il regno d'Ungheria come suo prossimo obiettivo. Batu Khan si rese conto che doveva prendere il controllo della Polonia prima che potesse prendere l'Ungheria. Nel gennaio del 1241 Batu mand\u00f2 truppe di ricognizione a Lublino e Zawichost. L'invasione fu lanciata un mese dopo da un esercito di 10.000 uomini sotto la guida di Lord Orda. Nella Piccola Polonia i mongoli incontrarono una resistenza pi\u00f9 debole, sconfiggendo e uccidendo quasi tutta la nobilt\u00e0 di Cracovia e Sandomierz nella battaglia di Tursko (13 febbraio) e le battaglie di Tarczek e Chmielnik (18 marzo), incluso il voivoda di Cracovia, Vladimir e il castellano Klement di Brze\u017anica. Tutta la piccola Polonia, compresi Cracovia e Sandomierz, caddero nelle mani dei mongoli.\nEnrico II non attese l'aiuto promesso dai sovrani occidentali e inizi\u00f2 a concentrare le truppe superstiti della Piccola Polonia e le sue forze della Slesia e della Grande Polonia a Legnica. I governanti europei erano pi\u00f9 concentrati sulla lotta tra il Sacro Romano Impero e il papato, e ignorarono le richieste di aiuto di Enrico. Le uniche truppe straniere che si unirono a lui furono quelle del re Venceslao I di Boemia e le forze combinate di alcuni cavalieri templari. Alcune fonti riportano che le forze europee hanno fermato le loro truppe vicino a Legnica, probabilmente temendo che l'esercito cristiano sarebbe diventato una facile preda dei mongoli. La battaglia ebbe luogo il 9 aprile 1241. Enrico II fu sconfitto e ucciso in azione.\nLa sconfitta e la morte.\nLa sconfitta fu ampiamente attribuita ai monarchi europei, in particolare all'imperatore Federico II e al re d'Ungheria B\u00e9la IV, che si era rifiutato di aiutare, e alla ritirata inaspettata dalla battaglia del cugino della Slesia superiore di Enrico, Mieszko II il Grasso, attraverso un trucco dei mongoli. Vi sono due descrizioni della morte di Enrico, una presentata da Jan D\u0142ugosz (oggi in dubbio), e la seconda da C. de Brigia nel suo \"Historii Tartatorum\" (basato su resoconti di testimoni diretti, ora considerati pi\u00f9 affidabili). Tuttavia, i mongoli non intendevano occupare il paese, e poco dopo passarono attraverso la Moravia in Ungheria, volendo connettersi con l'esercito principale di Batu Khan. Il corpo nudo e decapitato di Enrico poteva essere identificato solo da sua moglie, a causa della sua polidattilia. Aveva sei dita del piede sinistro, che fu confermato quando la sua tomba fu aperta nel 1832. Enrico fu sepolto nella cripta della chiesa francescana dei SS. Vincent e Jacob a Breslavia (Breslavia).\nNonostante abbia regnato per soli tre anni, Enrico rimase nei ricordi della Slesia, Grande Polonia e Cracovia come il perfetto cavaliere cristiano, signore e martire, la cui brillante carriera fu bruscamente interrotta dalla sua morte prematura. Alla sua morte, la linea dei Piast di Slesia si framment\u00f2 in numerosi duchi di Slesia, che (eccetto il nipote di Enrico, Enrico IV il Probo) non erano pi\u00f9 in grado di prevalere come granduchi polacchi e in seguito subirono l'influenza del vicino regno di Boemia.\nNel 1944, il corpo di Enrico II il Pio scomparve dopo essere stato prelevato dalla sua tomba da scienziati tedeschi per test di laboratorio; avevano sperato di dimostrare che il principe fosse ariano.\nMatrimonio e discendenza.\nNel 1216 Enrico spos\u00f2 Anna di Boemia (\u2020 1265), figlia del re boemo Ottocaro I e della sua seconda moglie Costanza d'Ungheria, appartenente alla dinastia P\u0159emyslide. Alla coppia nacquero cinque figli e cinque figlie:"}
{"id": "1485072", "revid": "438678", "url": "https://it.wikipedia.org/wiki?curid=1485072", "title": "Tabula Capuana", "text": "La Tabula Capuana o tavola capuana (impropriamente detta anche tegola di Capua) \u00e8 una tavoletta in terracotta di 60 \u00d7 50\u00a0cm risalente alla prima met\u00e0 del V secolo a.C. che contiene il pi\u00f9 lungo testo conosciuto scritto in lingua etrusca dopo quello della Mummia di Zagabria.\nScoperta nel 1898 sotto il suolo di Santa Maria Capua Vetere, l'antica Capua, oggi \u00e8 conservata presso l'Altes Museum di Berlino.\nDescrizione.\nIl testo \u00e8 composto di circa 390 parole leggibili e suddiviso in 10 sezioni da linee orizzontali incise, con una scrittura molto simile a quella in uso in Campania a met\u00e0 del V secolo a.C., sebbene il testo trascritto sia molto pi\u00f9 vecchio.\nL'interpretazione sembrerebbe propendere per un calendario rituale, con l'anno suddiviso in 10 mesi a cominciare dal mese di marzo (in Etrusco \"Velxitna\"), aprile (\"Apiras(a)\") ecc. Tentativi di decifrazione sono basati sulla supposizione che il calendario prescriva certi riti in certi giorni dell'anno, in certi luoghi e per certe divinit\u00e0.\nIl testo stesso \u00e8 stato pubblicato da Francesco Roncalli, in \"Scrivere etrusco\" 1985."}
{"id": "1485075", "revid": "47767", "url": "https://it.wikipedia.org/wiki?curid=1485075", "title": "Estasi di Santa Teresa d'Avila", "text": ""}
{"id": "1485078", "revid": "25152", "url": "https://it.wikipedia.org/wiki?curid=1485078", "title": "Monastero di san Giacomo Maggiore", "text": ""}
{"id": "1485079", "revid": "25152", "url": "https://it.wikipedia.org/wiki?curid=1485079", "title": "Monastero di San Giacomo Maggiore", "text": ""}
{"id": "1485082", "revid": "123314937", "url": "https://it.wikipedia.org/wiki?curid=1485082", "title": "Critarchia", "text": "La critarchia, dal greco \"krit\u00e8s\" (giudice) o \"krito\" (giudicare) e \"\u00e1rkh\u014d\" (governare, comandare), \u00e8 un sistema politico basato sull'uguaglianza di fronte alla Giustizia e sul concetto dei diritti naturali. Tuttavia, la legge di una critarchia non deve essere necessariamente giusnaturalista: le critarchie storiche erano teocratiche, guidate quindi da leggi bibliche (es. giudici nell'antica Israele).\nSi differenzia dagli altri sistemi politici per l'applicazione delle regole di giustizia. In una critarchia perfino i tribunali, le forze di polizia e altre organizzazioni che perseguono il fine del controllo sociale sono privi di ogni potere, privilegio od immunit\u00e0 che non sia conforme ai principi del diritto naturale.\nIl sistema politico venne messo in atto almeno due volte nel corso della storia, nel periodo ebraico relativo all'epoca del Libro dei Giudici tradizionalmente riferito al 1150-1050 a.C., e nella Somalia preislamica, il cui sistema giuridico tradizionale era denominato Xeer.\nOgnuno \u00e8 autorizzato a prestare servizio giuridico o di polizia per il soccorso altrui. Nessuno pu\u00f2 essere costretto a stare in giudizio in tribunale senza il suo consenso. In breve, in una critarchia la magistratura e la polizia sono disponibili in un libero mercato, il quale \u00e8 considerato un principio di diritto naturale, in quanto scambio di beni e servizi scarsi.\nLa critarchia \u00e8 essenzialmente una speciale forma di stato riconducibile a diverse visioni sociali, considerato sotto l'aspetto giuridico del diritto naturale.\nIl termine \u00e8 menzionato nel Webster's Unabridged Dictionary, nell'Oxford English Dictionary e nell'American Collegiate Dictionary. Secondo le sue radici etimologiche, la critarchia \u00e8 un sistema politico in cui la giustizia \u00e8 il fine dominante o la causa primaria.\nDiversa dalla Critarchia \u00e8 la Critocrazia, dove il solo Stato naturale di diritto risulta composto unicamente dal sistema giudiziario."}
{"id": "1485083", "revid": "25152", "url": "https://it.wikipedia.org/wiki?curid=1485083", "title": "Monastero di san Giacomo di Pontida", "text": ""}
{"id": "1485086", "revid": "25152", "url": "https://it.wikipedia.org/wiki?curid=1485086", "title": "Basilica di san Giacomo di Pontida", "text": ""}
{"id": "1485087", "revid": "25152", "url": "https://it.wikipedia.org/wiki?curid=1485087", "title": "Basilica di San Giacomo di Pontida", "text": ""}
{"id": "1485089", "revid": "110157", "url": "https://it.wikipedia.org/wiki?curid=1485089", "title": "Any Minute Now", "text": "Any Minute Now \u00e8 un album del gruppo Soulwax. \u00c8 stato pubblicato il 23 agosto 2004 con l'etichetta discografica PIAS."}
{"id": "1485090", "revid": "1573940", "url": "https://it.wikipedia.org/wiki?curid=1485090", "title": "Acacesia", "text": "Acacesia \u00e8 un genere appartenente alla famiglia Araneidae.\nDistribuzione.\nLe sei specie oggi note di questo genere sono state rinvenute nelle Americhe; la specie dall'areale pi\u00f9 vasto \u00e8 la \"A. hamata\", reperite in varie localit\u00e0 dagli USA all'Argentina.\nTassonomia.\nDal 2009 non sono stati esaminati esemplari di questo genere.\nA marzo 2014, si compone di sei specie:"}
{"id": "1485091", "revid": "188668", "url": "https://it.wikipedia.org/wiki?curid=1485091", "title": "Clan scozzesi", "text": ""}
{"id": "1485094", "revid": "164044", "url": "https://it.wikipedia.org/wiki?curid=1485094", "title": "Fotballklubben Haugesund", "text": "Il Fotballklubben Haugesund, meglio noto come FK Haugesund \u00e8 una squadra di calcio di Haugesund, in Norvegia.\nFondato il 28 ottobre del 1993 a seguito della fusione tra Djerv 1919 e Haugar, da allora ha militato per tre stagioni (1997, 1998 e 2000) nel massimo campionato norvegese e nel 2007 ha raggiunto la finale, persa contro il Lillestr\u00f8m, della Norgesmesterskapet. Dal 2010, \u00e8 tornato nell'Eliteserien (dal 2010 denominata Tippeligaen per via della sponsorizzazione della Norsk Tipping). \nLo Haugesund Stadion, che ospita le partite interne, ha una capacit\u00e0 di 8.800 spettatori.\nOrganico.\n\"Rosa aggiornata al 23 agosto 2019.\""}
{"id": "1485096", "revid": "131358", "url": "https://it.wikipedia.org/wiki?curid=1485096", "title": "F.K. Haugesund", "text": ""}
{"id": "1485097", "revid": "120924785", "url": "https://it.wikipedia.org/wiki?curid=1485097", "title": "Ronald Inglehart", "text": "Fu direttore del World Values Survey un osservatorio sullo stato dei valori politici, religiosi, morali e socioculturali delle differenti culture intorno al mondo, costituito dalla rete globale dei sociologi che hanno effettuato le indagini nazionali rappresentative dello stato delle societ\u00e0 di oltre 80 paesi di tutti continenti abitati e contenente l'85 per cento della popolazione del mondo.\nIn \"The Silent Revolution\" (1977) Inglehart ha scoperto un cambiamento di valori tra generazioni importante nelle popolazioni delle societ\u00e0 industriali avanzate. Nel suo 1989 libro \"Culture Shift in Advanced Industrial Society\" Inglehart usa una grande base di dati di diverse indagini in serie cronologica provenienti da ventisei nazioni riunite dal 1970 al 1988 per analizzare i cambiamenti culturali che stanno accadendo, mentre le generazioni pi\u00f9 giovani sostituiscono gradualmente quelle pi\u00f9 vecchie nella popolazione adulta. Questi cambiamenti hanno implicazioni politiche ampie e sembrano trasformare i tassi di crescita economica delle societ\u00e0 ed il loro tipo di sviluppo economico che ne \u00e8 conseguito. I cambiamenti economici, tecnologici e sociopolitici stanno cambiando le culture delle societ\u00e0 industriali avanzate nello trascorrere dei decenni. Inglehart esamina i cambiamenti della credenza religiosa, della motivazione del lavoro, del conflitto politico, degli atteggiamenti verso i bambini e le famiglie e degli atteggiamenti verso il divorzio, l'aborto e l'omosessualit\u00e0.\nIn \"Modernization and Postmodernization\" (1997) Inglehart ha sostenuto che lo sviluppo economico, il cambiamento culturale ed il cambiamento politico vanno insieme in modelli coerenti e, in parte, prevedibili. Inglehart ha teorizzato che l'industrializzazione conduce ai relativi cambiamenti sociali quali la mobilizzazione totale e le minori differenze nei ruoli di genere. I cambiamenti nelle visioni del mondo sembrano riflettere i cambiamenti nell'ambiente economico e politico, ma avvengono con il ritardo del ricambio generazionale.\nA seguito dell'industrializzazione, la societ\u00e0 industriale avanzata conduce ad una variazione di base nei valori, con una attenuazione del ruolo della razionalit\u00e0 strumentale. I valori postmoderni allora portano i nuovi cambiamenti sociali nelle istituzioni politiche democratiche ed il declino degli Stati con i regimi socialisti.\nInglehart nel 2004 con il libro con Pippa Norris, \"Sacred and Secular: Religion and Politics Worldwide\" riesamina le tesi sulla secolarizzazione. Questo libro disegna sulla base di nuove prove generate da quattro serie di indagini sui valori del mondo eseguite dal 1981 al 2001 in ottanta Paesi, coprenti la maggior parte delle fedi principali del mondo.\nSi esaminano le religiosit\u00e0 da una prospettiva pi\u00f9 ampia ed in una vasta gamma di Paesi che sono stati gi\u00e0 stati precedentemente studiati. Questo libro sostiene che la religiosit\u00e0 persiste pi\u00f9 fortemente fra le popolazioni pi\u00f9 vulnerabili, particolarmente quelle nelle nazioni pi\u00f9 povere e quelle residenti in nazioni in crisi mettendo cos\u00ec a rischio la propria sopravvivenza. L'esposizione ai rischi fisici, sociali e personali conduce alla religiosit\u00e0. Per contro, un'erosione sistematica delle pratiche, dei valori e delle credenze religiose tradizionali si \u00e8 prodotta fra gli strati pi\u00f9 prosperi nelle nazioni ricche.\nMa allo stesso tempo, una percentuale crescente di popolazione\u2014sia nei paesi ricchi che poveri\u2014passa il tempo pensando al significato ed allo scopo della vita. Si asserisce che nei paesi sviluppati, le chiese istituzionali stanno perdendo la loro capacit\u00e0 di dire alla gente come vivere le loro vite, ma le preoccupazioni spirituali, ampiamente diffuse, possono diventare sempre pi\u00f9 importanti.\nBibliografia.\nInglehart ha scritto pi\u00f9 di 200 pubblicazioni, tra le quali:"}
{"id": "1485100", "revid": "33689", "url": "https://it.wikipedia.org/wiki?curid=1485100", "title": "Missioni del programma Constellation", "text": "Quella che segue \u00e8 la Lista delle missioni del programma Constellation"}
{"id": "1485107", "revid": "123206238", "url": "https://it.wikipedia.org/wiki?curid=1485107", "title": "Bric Bucie", "text": "Il Bric Bucie, detto anche Bric Bouchie e Bric Bouchet, \u00e8 una montagna delle Alpi Cozie alta 2.997\u00a0m, che si trova lungo lo spartiacque tra l'Italia e la Francia.\nCaratteristiche.\nLa montagna si erge sullo spartiacque alpino principale, tra Piemonte e Francia. La vetta \u00e8 sulla frontiera internazionale; in Italia si trova in provincia di Torino, a cavallo tra la val Germanasca e la val Pellice. Dal versante francese domina invece la valle del Guil nel Queyras, ed \u00e8 in comune di Abri\u00e8s.\nIn corrispondenza della vetta, la dorsale alpina principale ha un brusco cambio di direzione. Orientata circa\u00a0N/S a meridione della vetta, in corrispondenza di questa piega decisamente verso Ovest, per poi comunque piegare di nuovo verso nord in direzione del Grand Queyron. La vetta \u00e8 idealmente delimitata dal \"col Bucie\" (2630\u00a0m) a sud, e dal \"passo Bucie\" (2746\u00a0m) ad ovest. Una terza dorsale si diparte dalla vetta in direzione est-nord-est, e costituisce l'inizio della dorsale che separa la val Pellice dalla val Germanasca; su questa dorsale, la vetta \u00e8 idealmente delimitata dal colle detto \"la Passetta\" (2880\u00a0m).\nLa montagna \u00e8 costituita da calcescisti localmente carboniosi, risalenti al Triassico - Giurassico, che appoggiano su un letto di rocce vulcaniche effusive (prasinite ed anfibolite), che localmente affiorano. Si tratta di rocce appartenenti al complesso delle \"pietre verdi di Gastaldi\".\nAscesa alla vetta.\nLa prima ascensione fu effettuata nel 1876 da tre alpinisti torinesi, che salirono dal versante della val Pellice, partendo dal \"col Bucie\". Oggi la montagna presenta due vie normali: una \u00e8 quella aperta dai primi salitori, l'altra, la pi\u00f9 frequentata, si origina invece dalla val Germanasca.\nSalendo dalla val Germanasca, ci si appoggia al rifugio Lago Verde, da dove si risale per traccia di sentiero (segnalata) verso \"la Passetta\". Qui giunti, si risale lungo la cresta est-nord-est, sempre per traccia di sentiero, fino alla vetta. In prossimit\u00e0 della vetta, \u00e8 necessario ricercarsi il passaggio ottimale fra roccette.\nSalendo dalla Val Pellice invece si risale dalla frazione Villanova di Bobbio Pellice per il sentiero 121, accessibile dalla strada carrozzabile poco dopo aver superato il divieto d'accesso per le automobili. Da l\u00ec, si sale seguendo il sentiero verso la Crosenna, superando l'agriturismo Porziuncolla. Qui la traccia \u00e8 leggermente meno battuta perch\u00e9 confusa nell'erba un poco pi\u00f9 alta, ma comunque ben segnalata da alcuni cartelli dietro le case. Proseguendo, il sentiero 121 si biforca. Continuando a seguirlo si arriva al Col Malaura, mentre prendendo a destra e imboccando il sentiero 2 si punta dritti al colle del Boina. Raggiunto il colle si scende brevemente per poi risalire un'ultima e decisa volta fino al bivacco Soardi, aperto tutto l'anno e nei mesi estivi custodito da volontari CAI. Da qui si risale il canale del versante sud, evitabile in diversi punti per l'installazione di catene che agevolano il passaggio ai suoi lati, evitando cos\u00ec pericolosi scarichi di rocce verso chi, eventualmente, segue. Superati in tutto quattro tratti di catene, per pendii detritici e facili roccette, si raggiunge la vetta. Il percorso presenta passaggi in roccia fino al III grado; i tratti pi\u00f9 difficili sono armati, appunto, con catene.\n\u00c8 possibile collegare i due itinerari dal \"passo Bucie\" alla \"Passetta\", passando sul versante francese.\nEntrambi i percorsi sono gi\u00e0 classificati come alpinistici, con grado di difficolt\u00e0 di F+. \u00c8 possibile seguire anche altre vie, in particolare con partenza dal rifugio Lago Verde; queste vie hanno difficolt\u00e0 compresa tra PD e TD."}
{"id": "1485110", "revid": "300067", "url": "https://it.wikipedia.org/wiki?curid=1485110", "title": "Charles J. Wallace", "text": ""}
{"id": "1485114", "revid": "300067", "url": "https://it.wikipedia.org/wiki?curid=1485114", "title": "C. J. Wallace", "text": ""}
{"id": "1485116", "revid": "767487", "url": "https://it.wikipedia.org/wiki?curid=1485116", "title": "Provincia di Valdivia", "text": "La provincia di Valdivia \u00e8 una provincia del Cile, parte della regione di Los R\u00edos.\nSuddivisione amministrativa.\nLa provincia di Valdivia, dall'ottobre 2007, \u00e8 costituita da 8 comuni: "}
{"id": "1485117", "revid": "125676628", "url": "https://it.wikipedia.org/wiki?curid=1485117", "title": "Monte Ozol", "text": "Il Monte Ozol \u00e8 una montagna delle Alpi Retiche meridionali alta 1.556\u00a0m, posta nella Val di Non, nei comuni di Rev\u00f2, Cloz, Romallo e Cagn\u00f2, in provincia di Trento, nella zona nord-ovest della valle, a separazione della \"valle di Rumo\" dai paesi dell'alta Anaunia. Nonostante non sia una montagna molto alta, risulta comunque rilevante dal punto di vista paesaggistico: dal rilievo \u00e8 possibile infatti osservare l'intera Val di Non, la Val di Sole, la valle di Bresimo oltre che la catena montuosa delle Maddalene, del Roen-Cime di Vigo, del Brenta, del gruppo del Cevedale e addirittura la Marmolada.\nArcheologia.\nIn localit\u00e0 \"Doss Ciaslir\", o \"Doss Ciarlir\", \u00e8 stato ritrovato un insediamento dell'Et\u00e0 del Bronzo. Questo sito viene documentato per la prima volta nel 1902 da Campi ed \u00e8 stato oggetto di scavi sistematici da parte del prof. Broglio dell'Universit\u00e0 di Ferrara nel 1961. Egli accert\u00f2 che il sito presenta i resti di un luogo di culto risalente all'Et\u00e0 del Bronzo, ovvero al I millennio a.C. Sono state accertate anche tracce di insediamenti successivi, fino alla fase retica. &lt;br&gt; Nel 1968 con la Soprintendenza alle Antichit\u00e0 delle Venezie che gi\u00e0 aveva seguito gli scavi del prof. Broglio, proseguono le ricerche e vengono ritrovati numerosi oggetti fra cui cocci di vasi e resti di ossa animali.\nEscursionismo.\nQuesta montagna non \u00e8 molto frequentata dagli appassionati di trekking anche perch\u00e9 su di essa non vi sono rifugi o malghe. \u00c8 invece molto frequentata da appassionati di mountain bike, escursionisti e cacciatori locali che trovano ospitalit\u00e0 nelle numerose baite private.\nCalamit\u00e0.\nIl giorno 23 aprile 2007, l'Ozol ha subito un incendio boschivo consistente che ha distrutto circa 37 ettari di bosco. L'incendio ha mobilitato un numero impressionante di gruppi volontari di vigili del fuoco oltre che alcuni elicotteri e Canadair provenienti da varie regioni italiane."}
{"id": "1485118", "revid": "640277", "url": "https://it.wikipedia.org/wiki?curid=1485118", "title": "Saturno nella fantascienza", "text": "Il pianeta gassoso Saturno e il suo sistema di satelliti sono l'ambientazione di molte opere di fantascienza.\nLa caratteristica per cui \u00e8 pi\u00f9 noto il pianeta \u00e8 il suo sistema di anelli, individuato da Galileo nel 1610. \u00c8 stato ben dopo le prime storie di fantascienza ambientate su Saturno, grazie all'osservazione ravvicinata delle sonde spaziali automatiche Pioneer 11 (settembre 1979) e Voyager I (1980) che si \u00e8 scoperto che i suoi anelli non sono quattro, sei o dieci come precedentemente ipotizzato, ma migliaia. In precedenza per molto tempo si era ritenuto erroneamente che Saturno fosse un pianeta solido in grado di ospitare la vita sulla sua superficie, di conseguenza molte storie fantascientifiche scritte prima delle missioni spaziali, come il classico \"Lucky Starr e gli anelli di Saturno\" di Isaac Asimov del 1958, sono basate su dati scientifici in seguito superati.\nSuccessivamente ai viaggi delle sonde spaziali l'attenzione degli scrittori si \u00e8 spostata sui suoi satelliti, e in particolare su Titano, la cui misteriosa superficie fu rivelata solo all'arrivo della \"sonda Huygens\", durante la missione spaziale Cassini-Huygens del XX secolo."}
{"id": "1485123", "revid": "268111", "url": "https://it.wikipedia.org/wiki?curid=1485123", "title": "Scrittura sistematica", "text": "Le scritture sistematiche classificano i dati relativi alle operazioni aziendali in base all'oggetto al quale si riferiscono, quindi utilizzano i conti.\nLe scritture contabili vengono definite tali quando le rilevazioni che utilizzano i prospetti grafici chiamati conti. Sono scritture extracontabili quelle scritture che non utilizzano i conti."}
{"id": "1485130", "revid": "124291912", "url": "https://it.wikipedia.org/wiki?curid=1485130", "title": "Fudbalski Klub Radni\u010dki Ni\u0161", "text": "Il Fudbalski Klub Radni\u010dki Ni\u0161 (serbo: \u0424\u0443\u0434\u0431\u0430\u043b\u0441\u043a\u0438 \u043a\u043b\u0443\u0431 \u0420\u0430\u0434\u043d\u0438\u0447\u043a\u0438 \u041d\u0438\u0448), meglio noto come Radni\u010dki Ni\u0161, \u00e8 una societ\u00e0 calcistica serba con sede nella citt\u00e0 di Ni\u0161. Nella stagione 2021-2022 milita nella Superliga serba, la prima divisione del calcio serbo.\nStoria.\nFondato il 23 aprile 1923, il club due anni dopo inizi\u00f2 a partecipare ai campionati del Regno di Jugoslavia, iniziando da quelli dell'allora Banovina della Morava. Nel 1935, dopo aver cambiato il nome in Gra\u0111anski, prende parte per la prima ed unica volta al campionato nazionale, partecipando poi fino alla sospensione avvenuta nel 1941, a causa della guerra, nei campionati minori. Al termine della seconda guerra mondiale, il club riprende la propria attivit\u00e0, culminata nel 1962 con la promozione nel massimo campionato jugoslavo. La prima stagione vede il FK Radni\u010dki terminare al sesto posto, in quello che rimane il miglior risultato per i successivi 16 anni. Nel 1975, conquista il primo trofeo a livello europeo, la Coppa dei Balcani per club, battendo in finale i turchi del Eski\u015fehirspor.\nNel 1979-1980 il club, al termine di un ottimo campionato concluso al terzo posto, ottiene la prima partecipazione ad un trofeo organizzato dall'UEFA, la Coppa UEFA. Il primo turno vede il FK Radni\u010dki sorteggiato contro gli austriaci del LASK Linz, agevolmente eliminati con una doppia vittoria, 2-1 in Austria e 4-1 in casa. Anche i sedicesimi di finale vengono superati con una doppia vittoria, gli avversari sono i bulgari del Beroe Stara Zagora, 1-0 e 2-0, ma negli ottavi di finali il cammino europeo del club viene interrotto dall'AZ Alkmaar che, dopo il pareggio in Jugoslavia per 2-2, travolge il FK Radni\u010dki 5-0. Nella edizione successiva della Coppa UEFA, il club riesce raggiungere le semifinali, eliminando al primo turno il Napoli (2-2 fuori casa e 0-0 al \u010cair), il Grasshopper Zurigo ai rigori (0-2 in Svizzera e 2-0 in casa, poi 3-0 dopo i calci di rigore), il Feyenoord negli ottavi (2-0 in casa e 0-1 in Olanda), il Dundee United ribaltando in casa con un perentorio 3-0 la sconfitta subita all'andata per 2-0, venendo infine eliminato dall'Amburgo, dopo aver vinto in casa l'andata 2-1 davanti a 39.000 spettatori, perdendo poi in Germania 1-5.\nNell'edizione della Coppa UEFA 1983-1984, il Radni\u010dki affront\u00f2 nei sedicesimi di finale l'Hajduk Spalato, in quello che ad oggi resta l'unico scontro tra squadre jugoslave, perdendo entrambe le partite per 0-2. Nei turni precedenti aveva eliminato gli svizzeri del San Gallo (3-0 e 2-1) e i cecoslovacchi dell'Inter Bratislava (4-0 e 2-3). Questa \u00e8 stata l'ultima apparizione europea del club fino alle recenti qualificazioni alla UEFA Europa League.\nLa disgregazione della Jugoslavia \u00e8 stata per il FK Radni\u010dki, al contrario di molti altri club serbi, causa dell'inizio di un lungo periodo di crisi che lo ha visto retrocedere fino alla Srpska Liga, la terza divisione nazionale, nel 2008-09 e nel 2010-11. Oggi il club si \u00e8 ripreso le posizioni che gli competono, per storia e tradizione, tanto che la stagione 2018-19 lo ha visto terminare al secondo posto, massimo risultato raggiunto.\nLa societ\u00e0 si posiziona al 10\u00ba posto nella classifica perpetua della Prva Liga Jugoslava.\nSa\u0161a Mrki\u0107 ha allenato il club nel 2013 (dopo aver gi\u00e0 giocato con il Radni\u010dki Ni\u0161 per diversi anni da calciatore).\nStrutture.\nStadio.\nIl FK Radni\u010dki gioca le sue partite al \u010cair Stadion, impianto costruito nel 1962 in occasione della prima promozione del club nella massima serie jugoslava. Attualmente, dopo i lavori di ristrutturazione per renderlo conforme agli standard UEFA, lo stadio pu\u00f2 ospitare 18.150 spettatori.\nOrganico.\nRosa 2021-2022.\n\"Aggiornato al 26 novembre 2021\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-20."}
{"id": "1485131", "revid": "339392", "url": "https://it.wikipedia.org/wiki?curid=1485131", "title": "Internacia Junulara Festivalo", "text": ""}
{"id": "1485132", "revid": "339392", "url": "https://it.wikipedia.org/wiki?curid=1485132", "title": "Radnicki Nis", "text": ""}
{"id": "1485133", "revid": "339392", "url": "https://it.wikipedia.org/wiki?curid=1485133", "title": "Radni\u010dki Ni\u0161", "text": ""}
{"id": "1485141", "revid": "287204", "url": "https://it.wikipedia.org/wiki?curid=1485141", "title": "Domenica Stadio", "text": "Domenica Stadio \u00e8 stato un programma televisivo italiano calcistico, andato in onda dal 1991 al 1993 e nuovamente dal 2005 al 2008, la domenica dalle 16:45 alle 17:50 su Italia 1.\nLa prima edizione del programma \u00e8 stata trasmessa sempre su Italia 1 nel 1991-1992 condotta da Sandro Piccinini e Marino Bartoletti.\nLa seconda edizione \u00e8 andata in onda nella stagione 1992-1993 condotta da Massimo De Luca.\nIl programma torn\u00f2 nell'edizione 2005-2006 fino a quella 2007-2008 condotto nella terza stagione da Mino Taveri con Elisa Triani e Mikaela Calcagno e poi, nelle due successive, da Paolo Bargiggia e Patrizia Hnatek.\nLa trasmissione era dedicata alle interviste ed ai commenti dagli spogliatoi dell'odierna giornata del campionato di calcio alternando collegamenti a caldo da tutti i campi a dibattiti interni sull'andamento della classifica, basata sul modello di Stadio Sprint, negli anni in cui la Rai perse per la prima volta la trasmissione dei diritti in chiaro della Serie A.\nCollegamenti esterni.\nSito ufficiale"}
{"id": "1485147", "revid": "98077", "url": "https://it.wikipedia.org/wiki?curid=1485147", "title": "Livinallongo", "text": ""}
{"id": "1485154", "revid": "729019", "url": "https://it.wikipedia.org/wiki?curid=1485154", "title": "Orion 1", "text": "Orion 1 era la missione spaziale pianificata del Programma Constellation senza equipaggio per il test della navetta Orion e del vettore Ares I.\nIl 1\u00ba febbraio 2010, in occasione della presentazione del budget per l'anno fiscale 2011, il Presidente Barack Obama ha proposto di eliminare il programma Constellation. In accordo con il Presidente, il 10 marzo, la NASA ha ufficializzato la sospensione del programma.\nLa missione doveva essere lanciata attorno al 2013, tre anni dopo il ritiro degli Space Shuttle. L'obiettivo principale di questa missione consisteva nella verifica e nel test dei sistemi di Orion, della configurazione del vettore Ares I e dell'equipaggiamento di terra, tra cui la nuova Mobile Launcher Platform progettata per l'Ares I e gli aggiornamenti del complesso di lancio 39 del Kennedy Space Center.\nLa navetta avrebbe dovuto operare in un'orbita simile a quella della Stazione Spaziale Internazionale, ma non si sarebbe agganciata con essa. Doveva effettuare un ammaraggio al largo delle coste Australiane."}
{"id": "1485157", "revid": "125857908", "url": "https://it.wikipedia.org/wiki?curid=1485157", "title": "Rifugio Bietti-Buzzi", "text": "Il rifugio Bietti-Buzzi \u00e8 un rifugio situato nel comune di Mandello del Lario (LC), nelle Prealpi lombarde a 1.719 m.\nStoria.\nIl rifugio Luigi Bietti, nasce come capanna Releccio nel 1886, anno di inaugurazione. \u00c8 una costruzione di un piano, che sorge nella omonima valle di Releccio, nella Grigna Settentrionale, sotto la Cresta di Piancaformia. Successivamente il rifugio sar\u00e0 dedicato a Luigi Bietti, presidente della sezione del CAI di Milano, morto in quegli anni. Nel tempo la struttura subisce modifiche con l'aggiunta di un piano superiore e delle sostanziose ristrutturazioni.\nNel 2002 viene chiuso, perch\u00e9 il CAI di Milano non ha fondi per metterlo a norma. Nel 2006 il rifugio viene acquistato (da Elena Buzzi) dal CAI di Milano e poi donato al CAI di Mandello. Da quell'anno il rifugio sar\u00e0 denominato \"Bietti-Buzzi\". Tra il 2007 ed il 2009, con il rifacimento delle cisterne di raccolta dell'acqua, la costruzione di un bivacco invernale per i passanti ed il rifacimento dello stabile il rifugio \u00e8 stato sottoposto a lavori di ristrutturazione.\nCaratteristiche e informazioni.\nSorge nel bacino carsico del Releccio, al cospetto del Grignone e del Sasso Cavallo. Il rifugio \u00e8 rinomato per la buona cucina.\nAccessi.\nDal passo del Cainallo, parcheggiando alla Val di Cino o al Vo' del Moncodeno, \u00e8 possibile raggiungere il rifugio in 1h30' lungo il sentiero 24 transitando per la Porta di Prada, arco carsico naturale.\nOppure si pu\u00f2 partire da Somana, frazione di Mandello del Lario e percorrere il sentiero numero 15 che in circa 3h30' permettere di raggiungere il rifugio.\nAscensioni.\nAlla Grigna Settentrionale, attraverso la via del Caminetto o via del Guzzi, attraverso la Ferrata dei Carbonari oppure tramite la via alpinistica del canalone (non attrezzata). Punto di partenza per le ascensioni in Balconata di Releccio, Pizzo dei Nibbi, Sasso Cavallo, Sasso Seneg, Sasso dei Carbonari.\nTraversate.\nCainallo - Porta di Prada - rifugio Bietti - rifugio Bogani - Cainallo:\n\u00c8 possibile compiere un giro ad anello lungo il versante nord del Grignone. Percorrendo il sentiero 24 si giunge al rifugio Bietti, si prosegue lungo il canalone attrezzato del Guzzi per poi ridiscendere verso il rifugio Bogani; da li, tramite il sentiero 25 si rientra al Cainallo.\nCuriosit\u00e0.\nIl rifugio \u00e8 il punto di partenza per ascensioni al rifugio Brioschi per la bocchetta del Guzzi o con la Ferrata dei Carbonari. Inoltre \u00e8 una delle tappe del Trofeo Scaccabarozzi."}
{"id": "1485164", "revid": "339392", "url": "https://it.wikipedia.org/wiki?curid=1485164", "title": "Chiesa apostolica assira d'Oriente", "text": ""}
{"id": "1485165", "revid": "1559870", "url": "https://it.wikipedia.org/wiki?curid=1485165", "title": "Porto di Sorrento", "text": "Il porto di Sorrento \u00e8 uno degli scali marittimi pi\u00f9 importanti della Campania soprattutto per il suo ruolo nel traffico passeggeri.\nUbicazione.\nIl porto \u00e8 ubicato in una piccola insenatura della penisola sorrentina, sotto il costone sul quale sorge la citt\u00e0 di Sorrento. La zona dove attualmente sorge il porto turistico si chiama \"Marina Piccola\" ed \u00e8 collegato alla citt\u00e0 tramite un servizio di autobus.\nStrutture e Servizi.\nIl porto di Sorrento dispone di una banchina che racchiude una piccola darsena dove all'interno si trovano le piccole barche da pesca e da turismo: inoltre su questa banchina, sia all'interno, sia all'esterno, verso il mare aperto, partono e arrivano numerosi Mezzi Veloci HSC per i collegamenti con le isole del golfo di Napoli. Infatti dal porto di Sorrento partono il maggior numero di Mezzi veloci e traghetti per l'isola di Capri, oltre che ad un discreto numero di collegamenti per Ischia, Positano e Amalfi. A Sorrento fermano anche numerose navi da crociera: solitamente queste attraccano al di fuori del porto e tramite un servizio di scialuppe i turisti vengono trasbordati sulla terraferma.\nEssendo il porto di piccole dimensioni non viene effettuato traffico merci: gli unici scambi commerciali sono i prodotti di rifornimento, soprattutto generi alimentari, per Capri."}
{"id": "1485166", "revid": "1465298", "url": "https://it.wikipedia.org/wiki?curid=1485166", "title": "Chaetognatha", "text": "I Chetognati (Chetognatha, Leuckart 1854) sono un phylum di invertebrati che comprende poco pi\u00f9 di 120 specie viventi marine. In tutti i mari costituiscono un'importante componente del plancton.\nDescrizione.\nSono animaletti trasparenti a forma di freccia. La lunghezza pu\u00f2 variare da 3\u00a0mm a 12\u00a0cm, ma nella maggior parte delle specie \u00e8 compresa tra 1 e 2\u00a0cm. Il corpo \u00e8 rivestito di una sottile cuticola che si estende lateralmente formando una pinna caudale e uno o due paia di pinne laterali. Ai lati della bocca vi sono caratteristiche \"spine raptatorie\". Il capo \u00e8 provvisto di due occhi dorsali.\nAnatomia e fisiologia.\nIl corpo \u00e8 suddiviso in \"capo\", \"tronco\" e \"coda\" e vi \u00e8 una cavit\u00e0 celomatica per ciascuna di queste tre parti.\nNon vi sono apparati circolatorio, respiratorio ed escretore. La muscolatura \u00e8 complessa e ben sviluppata. Il sistema nervoso comprende un \"ganglio cerebroide\" dorsale, \"gangli vestibolari\" laterali e un \"ganglio ventrale\".\nI chetognati sono ermafroditi.\nDistribuzione, habitat ed ecologia.\nSono diffusi in tutti i mari e a tutte le profondit\u00e0. Tutte le specie sono predatrici. Spesso si spostano a sciami, ma circa il 20% delle specie sono bentoniche.\nFilogenesi e sistematica.\nSi conoscono resti fossili a partire dall'inizio del Paleozoico, e precisamente al Cambriano inferiore (\"Protosagitta\" della Cina). Tradizionalmente erano classificati tra i deuterostomi (e questa \u00e8 anche la classificazione qui adottata), ma vi sono sempre maggiori prove che si tratti in realt\u00e0 di un phylum appartenente ai protostomi. La sistematica interna \u00e8 anche oggetto di dibattito. La divisione in due classi qui adottata non \u00e8 universalmente accettata. Alcuni studiosi ritengono che i chetognati costituiscano una sola classe, divisa in tre ordini.\nI principali generi sono \"Sagitta\" e \"Spadella\"."}
{"id": "1485168", "revid": "1226", "url": "https://it.wikipedia.org/wiki?curid=1485168", "title": "Unitariani", "text": ""}
{"id": "1485172", "revid": "599013", "url": "https://it.wikipedia.org/wiki?curid=1485172", "title": "LG Group", "text": "LG Group (in Hang\u016dl \uc5d8\uc9c0(LG)\uadf8\ub8f9) \u00e8 un'azienda multinazionale sudcoreana fondata nel 5 gennaio 1947 da Koo In-hwoi, che produce prodotti di elettronica, telefoni cellulari e prodotti petrolchimici. Affiliata alla \"LG Group\" vi \u00e8 la LG Electronics.\nStoria.\nCreato nel 1947, esso prese il nome abbreviato LG nel 1995. \"LG\" \u00e8 l'abbreviazione di \"Lucky Geumseong\" (\ub7ed\ud0a4\uae08\uc131) in Corea del Sud, o anche \"Lucky Goldstar\". \"LG Group\" come lo conosciamo ora, era noto gi\u00e0 in Giappone e nelle nazioni adiacenti con il nome di \"Happy Happy Good Times\". Prima di questo, tuttavia, molti prodotti di elettronica della societ\u00e0 furono venduti con il nome di \"Goldstar\" mentre altri prodotti esportati oltre la Corea del Sud furono attribuiti a una marca chiamata Lucky. Questa era un'azienda chimica famosa per prodotti come detersivi o altri prodotti per la famiglia disponibili solo nel loro paese natale.\nPrima dell'intensa industrializzazione della Corea del Sud, il termine \"Lucky\" era attribuito molto probabilmente a una marca produttrice di dentifrici.\nAccordi e collaborazioni.\nFin dal 2000, la \"LG\" ha un legame molto forte con la Royal Philips Electronics: da questa unione sono nate \"LG Philips Display\" e \"LG.Philips LCD\" (ora LG Display).\nLa \"LG\" ha anche un legame con la Hitachi, leader nella produzione di soluzioni su dati ottici come DVD, masterizzatori, ecc.. Inoltre possiede la squadra di baseball LG Twins sin dal 1989.\nNel 1995 la \"LG\" acquis\u00ec una quota di maggioranza di Zenith, una societ\u00e0 americana produttrice di televisori, che assorb\u00ec completamente nel 1999. Dalla stagione 2009 \u00e8 stato sponsor ufficiale della Formula 1 per cinque anni, creando le grafiche delle gare, e concludendo il contratto alla fine della stagione 2013."}
{"id": "1485175", "revid": "404338", "url": "https://it.wikipedia.org/wiki?curid=1485175", "title": "Distintivo del Corpo prefettizio", "text": "Il distintivo del corpo prefettizio italiano, \u00e8 un distintivo indossabile da tutti i funzionari appartenenti al corpo prefettizio della Repubblica Italiana.\n\u00c8 stato istituito e regolamentato dal Decreto del Ministro dell'interno 15 luglio 2004 (\"Descrizione tecnica del distintivo di appartenenza al Corpo prefettizio\"). \u00c8 composto da uno scudetto circolare iscritto in una corona circolare dal diametro esterno di 11 millimetri.\nAspetto e descrizione.\nLo scudetto circolare interno \u00e8 interamente dorato e reca, al centro, l'effigie dell'Italia turrita circondata dalle due fronde, d'ulivo e d'alloro, raffigurate nell'emblema della Repubblica italiana; \u00e8 collegato alla corona circolare esterna mediante quattro razze, parimenti dorate, disposte a croce nei punti cardinali. \nLa corona circolare esterna reca, su fondo smaltato di colore blu, nella semiarea superiore, le parole \u00abCorpo prefettizio\u00bb, in lettere lapidarie maiuscole romane, dorate; interposte fra ciascuna delle lettere che compongono le predette parole e fra le due parole sono raffigurate le stelle della bandiera europea; nella sezione inferiore della corona, tre porzioni della stessa sono colorate, a smalto, con i colori della bandiera italiana, di modo che il bianco corrisponda al punto di giunzione di una delle quattro razze di collegamento con lo scudetto interno. \nIl distintivo \u00e8 realizzato in conio in ottone con uso di matrici-stampi in acciaio temperato attraverso procedimento di elettrofusione e finitura manuale; i distintivi coniati sono tranciati per le parti traforate e finiti manualmente; la corona esterna \u00e8 smaltata a mano con colori sintetici a freddo; il morsetto del distintivo \u00e8 realizzato in ottone con alette di fermo e il chiodino sul retro del distintivo \u00e8 applicato tramite saldatura.\nNorme di utilizzo.\nIl distintivo pu\u00f2 essere portato nell'esercizio delle proprie funzioni dai prefetti, viceprefetti e viceprefetti aggiunti, nonch\u00e9 dai consiglieri al termine del primo anno del corso, superato il periodo di prova. Deve essere obbligatoriamente portato, dalle stesse categorie di personale, in occasione delle seguenti festivit\u00e0:\nIl distintivo non pu\u00f2 essere indossato unitamente ad altri distintivi di appartenenza.\nIl distintivo pu\u00f2 essere portato anche dai dirigenti prefettizi a riposo, in occasione di cerimonie pubbliche o quando sia richiesto dalle circostanze.\nDistintivo dei dirigenti amministrativi.\nAccanto al distintivo degli appartenenti al corpo prefettizio esiste un apposito distintivo per i dirigenti amministrativi dell'Amministrazione civile dell'interno, i quali operano con funzioni amministrative ed economico-finanziarie accanto al corpo prefettizio nell'esercizio della missione prefettorale, sia negli uffici centrali che negli uffici periferici.\nIl distintivo \u00e8 stato istituito con Decreto del Capo del Dipartimento per le politiche del personale del 14 gennaio 2008. Il distintivo \u00e8 simile a quello previsto per il Corpo prefettizio, con due sole differenze: una grafica e l'altra di colore.\nLa corona circolare esterna, infatti, \u00e8 realizzata su fondo smaltato di colore verde e nella semiarea superiore reca le parole \"Amm.ne Civile Interno\" in lettere lapidarie maiuscole romane dorate. I dirigenti di prima e di seconda fascia appartenenti all'Area 1 possono portare il distintivo nell'esercizio delle loro funzioni, mentre i dirigenti a riposo potranno utilizzarlo nelle cerimonie pubbliche o quando sia richiesto dalle circostanze."}
{"id": "1485177", "revid": "974994", "url": "https://it.wikipedia.org/wiki?curid=1485177", "title": "Tegola", "text": "La tegola (dal latino \"tegere\", coprire) \u00e8 un manufatto realizzato in materiali resistenti ma allo stesso tempo leggeri, come il laterizio (il pi\u00f9 diffuso per quanto attiene questo tipo di elemento), l'ardesia (o altre rocce), il legno, il cemento, la terracotta o il metallo. Le tegole sono utilizzate solitamente come manto di copertura per le coperture a tetto (o \"falda inclinata\") e costituiscono i cosiddetti \"sistemi di copertura discontinui\" cio\u00e8 a piccoli elementi per distinguerli dalle \"coperture continue\" a grandi lastre.\nLo scopo principale delle tegole \u00e8 quello di proteggere l'edificio dalla pioggia, impedendo che questa si infiltri, danneggiando la struttura e pregiudicando l'abitabilit\u00e0 della casa stessa.\nTipologia.\nEsistono diversi tipi di tegole, evolutesi nel corso dei secoli, che variano a seconda delle localit\u00e0 e dei materiali utilizzati e disponibili in quegli anni:"}
{"id": "1485179", "revid": "761672", "url": "https://it.wikipedia.org/wiki?curid=1485179", "title": "Corpo prefettizio", "text": ""}
{"id": "1485186", "revid": "71814", "url": "https://it.wikipedia.org/wiki?curid=1485186", "title": "Carriera prefettizia", "text": ""}
{"id": "1485188", "revid": "307923", "url": "https://it.wikipedia.org/wiki?curid=1485188", "title": "La Cultura", "text": ""}
{"id": "1485189", "revid": "767487", "url": "https://it.wikipedia.org/wiki?curid=1485189", "title": "Jobriath", "text": "Pubblic\u00f2 due album, registrati in studio da lui stesso.\nFu una delle prime rockstar a dichiararsi apertamente omosessuale.\nMor\u00ec di AIDS nell'agosto del 1983, senza riuscire a cominciare un tour musicale con Morrissey, cantante degli Smiths."}
{"id": "1485197", "revid": "1573940", "url": "https://it.wikipedia.org/wiki?curid=1485197", "title": "Acantharachne", "text": "Acantharachne \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco ', \"\u00e0kantha\", cio\u00e8 \"spina\" e ', \"ar\u00e0chne\", cio\u00e8 \"ragno\", per la presenza di processi spinali sull'opistosoma.\nDistribuzione.\nLe otto specie oggi note di questo genere sono state reperite in Africa centrale, Africa orientale e Madagascar: ben quattro specie sono state rinvenute in Congo.\nTassonomia.\nIn un lavoro del 1929, l'aracnologo Strand ritenne opportuno ridenominare questo genere in \"Acantharanea\" , per ovviare ad un'omonimia con un genere di echinodermi. Controlli successivi hanno reso inutile questa ridenominazione in quanto il genere di echinodermi ofiuroidi \u00e8 \"Acantharachna\" : una grafia diversa, seppure di poco, da questo genere.\nDal 2000 non sono stati esaminati esemplari di questo genere.\nA marzo 2014, si compone di otto specie:"}
{"id": "1485199", "revid": "287204", "url": "https://it.wikipedia.org/wiki?curid=1485199", "title": "Charles Eames", "text": "Biografia.\nCharles Eames inizi\u00f2 molto precocemente l'attivit\u00e0 di progettista tanto da essere impiegato, gi\u00e0 all'et\u00e0 di soli 14 anni, nei laboratori della Laclede Steel Company.\nStudi\u00f2 architettura alla Washington University a St. Louis. Propose ai suoi professori lo studio dell'opera di Frank Lloyd Wright ma, dapprima dissuaso dall'intento, fu poi espulso dalla scuola in quanto \u2013 si legge nel commento di uno dei professori - \"il suo punto di vista era troppo moderno\".\nUna grande influenza ebbe su di lui l'architetto finlandese Eero Saarinen con cui condivise alcune esperienze professionali e di cui divenne amico. Nel 1938, su invito di quest'ultimo, si trasfer\u00ec nel Michigan, dove studi\u00f2 architettura alla Cranbrook Academy of Art, per poi insegnarvi successivamente divenendo anche direttore del dipartimento di Disegno industriale.\nNel 1941 vinse, con Eero Saarinen, il concorso per il MoMA di New York relativo all'\"Organic Design in Home Furnishing\" (\"Design organico nell'arredamento domestico\"). Il loro lavoro mostr\u00f2 un nuovo modo di concepire il mobile in legno, sperimentando l'uso di compensato in legno curvato, come fatto pochi anni prima da Alvar Aalto.\nNel 1941 si congiunse in seconde nozze con Ray Kaiser, pittrice, con cui condivise la successiva vita professionale. A seguito del matrimonio si trasfer\u00ec a Los Angeles in California, dove fond\u00f2 con la moglie quello che da allora in poi fu conosciuto come lo studio degli \"Eames\".\nNel 1948 Charles e Ray Eames parteciparono , con Poltrona La Chaise, alla \u201cInternational Competition for Low-Cost Design\u201d del Museum of Modern Art di New York, tenutosi in risposta al bisogno percepito del dopoguerra di mobili poco costosi e ben progettati per la famiglia media.\nAlla fine degli anni '40 fu coinvolto nel programma sperimentale Case Study Houses di edilizia residenziale, disegnando tra l'altro la propria casa, successivamente indicata come un esempio antesignano dell'architettura high-tech.\nLa produzione poliedrica degli Eames si svilupp\u00f2 in diversi campi comprendendo, oltre al design, anche l'architettura e il cinema.\nFu insignito di diversi prestigiosi premi tra cui si citano: il Kaufmann International Design Award nel 1961, il 25 Year American Institute of Architects Award nel 1977, il Queen's Gold Medal for Architecture nel 1979.\nOggetti.\nDesign.\nDi seguito alcuni tra gli oggetti pi\u00f9 noti.\nCinema.\nGli Eames produssero e girarono circa 100 cortometraggi su diversi soggetti, prevalentemente, ma non solo, documentari."}
{"id": "1485201", "revid": "436907", "url": "https://it.wikipedia.org/wiki?curid=1485201", "title": "Meglio cos\u00ec (Zero Assoluto)", "text": "Meglio cos\u00ec \u00e8 un singolo del gruppo musicale italiano Zero Assoluto, pubblicato il 25 giugno 2007 come secondo estratto dal secondo album in studio \"Appena prima di partire\".\nDescrizione.\nTerza traccia dell'album, nel testo del brano viene citato il libro \"Ho voglia di te\" di Federico Moccia.\nCon questo singolo gli Zero Assoluto hanno partecipato all'edizione 2007 del Festivalbar.\nVideo musicale.\nIl videoclip, diretto da Cosimo Alem\u00e0, ruota intorno a due ambienti distinti. Nel primo vediamo gli Zero Assoluto cantare il pezzo, accompagnati dal loro gruppo. Nel secondo invece assistiamo a una serie di scene quotidiane di una coppia appena svegliata. Lui, interpretato da Antonio Ianniello, sembra che si stia preparando per andare al lavoro, fino a quando non raggiunge gli Zero Assoluto, appena in tempo per eseguire l'assolo di chitarra.\nAll'inizio del video, prima che cominci \"Meglio cos\u00ec\" si ascoltano alcune note della ghost track dell'album \"Appena prima di partire\"."}
{"id": "1485209", "revid": "767487", "url": "https://it.wikipedia.org/wiki?curid=1485209", "title": "Cana (Roccalbegna)", "text": "Cana \u00e8 una frazione del comune italiano di Roccalbegna, nella provincia di Grosseto, in Toscana.\nIl paese di Cana \u00e8 situato a circa 10\u00a0km a ovest del comune capoluogo.\nStoria.\nIl paese sorse in epoca medievale su una collina che domina in parte la valle del torrente Trasubbie e in parte la valle dell'Albegna. Nel corso del XIII secolo venne controllato prima dagli Aldobrandeschi, che vi costruirono la rocca, e poi dalla famiglia senese dei Tolomei.\nAlla fine del XIV secolo il centro entr\u00f2 a far parte della Repubblica di Siena. Un secolo pi\u00f9 tardi fu approvato uno statuto autonomo per la popolazione che rimase in vigore anche dopo l'annessione al Granducato di Toscana a met\u00e0 del XVI secolo; la sua abrogazione avvenne soltanto sul finire del XVIII secolo, quando il paese di Cana fu inglobato nel territorio comunale di Cinigiano, prima di passare definitivamente in quello di Roccalbegna.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Cana. Sono indicati gli abitanti dell'intera frazione e dove \u00e8 possibile \u00e8 messa tra parentesi la cifra riferita al solo capoluogo di frazione.\nDal 1991 sono contati da Istat solamente gli abitanti del centro abitato, non della frazione."}
{"id": "1485210", "revid": "1982", "url": "https://it.wikipedia.org/wiki?curid=1485210", "title": "Grado dei kanji", "text": "Il grado di un kanji corrisponde all'anno scolastico (dall inglese \"grade\") entro cui uno scolaro giapponese deve studiare quel kanji. Poich\u00e9 in Giappone il ciclo scolastico dell'istruzione primaria dura 6 anni, se il grado di un kanji \u00e8 compreso tra 1 e 6 significa che si tratta di un kanji insegnato alle scuole elementari. Se il grado del kanji \u00e8 1 esso verr\u00e0 insegnato il primo anno, se \u00e8 di grado 2 il secondo anno, e cos\u00ec via. I 1006 caratteri insegnati alle scuole elementari sono detti ky\u014diku kanji o gakush\u016b kanji.\nTalvolta i j\u014dy\u014d kanji (lett. \"caratteri cinesi d'uso comune\") non compresi tra i ky\u014diku kanji sono indicati con il grado 8. Dunque i 2136 kanji di grado 1, 2, 3, 4, 5, 6 e 8 corrispondono ai j\u014dy\u014d kanji.\nI kanji di grado 8 devono essere appresi durante il periodo delle scuole medie inferiori e superiori, insieme a quelli di grado 9, i jinmeiy\u014d kanji, utilizzati per i nomi di persona. A volte i jinmeiy\u014d kanji sono invece suddivisi in grado 9 e 10 per isolare quei kanji che sono varianti tradizionali dei j\u014dy\u014d kanji e di altri jinmeiy\u014d kanji."}
{"id": "1485213", "revid": "599013", "url": "https://it.wikipedia.org/wiki?curid=1485213", "title": "Locanda", "text": "La locanda \u00e8 una struttura sia ristorativa sia ricettiva.\nEtimologia.\nIl termine \"locanda\" deriva dal latino \"locare\" che tradotto significa \"allocare, affittare\". Il gerundivo di locare, ovvero \"locandus\", al femminile singolare diventa \"locanda\", ossia \"che \u00e8 da affittare\".\nIl senso odierno del termine \u00e8 pi\u00f9 ampio: casa in cui i forestieri alloggiano, pagando una data somma. Posto in cui alloggiare durante la notte.\nStoria.\nNel Medioevo le locande erano attrezzate di una sala da pranzo (con un unico grande tavolo) e un dormitorio comune per tutti gli ospiti. L'oste elencava a voce i cibi disponibili e, sempre verbalmente, veniva pattuito il prezzo di consumazione. La clientela era in genere rumorosa e spesso sconveniente e malfamata.\nCaratteristiche.\nNella locanda \u00e8 possibile mangiare prodotti tipici e locali del luogo, cos\u00ec come in una comune trattoria, ed \u00e8 possibile avere una stanza per il pernottamento. Il livello di comfort rispetto a un albergo per\u00f2 \u00e8 generalmente inferiore.\nLa sua evoluzione moderna ha portato all'albergo con ristorante, anche se a dire il vero la locanda \u00e8 pi\u00f9 simile a una trattoria con camere per dormire."}
{"id": "1485214", "revid": "339392", "url": "https://it.wikipedia.org/wiki?curid=1485214", "title": "Zdob shi Zdub", "text": ""}
{"id": "1485218", "revid": "1305772", "url": "https://it.wikipedia.org/wiki?curid=1485218", "title": "Regione di Puno", "text": "La regione di Puno (in spagnolo: Regi\u00f3n Puno) \u00e8 una regione del Per\u00f9 situata nella parte meridionale del Paese, al confine con la Bolivia. Le sponde di tutta la parte occidentale del lago Titicaca sono nel territorio di questa regione .\nGeografia antropica.\nSuddivisioni amministrative.\nLa regione \u00e8 suddivisa in 13 province che sono composte di 107 distretti. Le province, con i relativi capoluoghi tra parentesi, sono:"}
{"id": "1485220", "revid": "181699", "url": "https://it.wikipedia.org/wiki?curid=1485220", "title": "Un sopravvissuto di Varsavia", "text": "Un sopravvissuto di Varsavia (in inglese \"A survivor from Warsaw\") op.46 \u00e8 un \"oratorio per voce recitante, coro maschile e orchestra\" di Arnold Sch\u00f6nberg. \u00c8 una composizione in stile dodecafonico. Malgrado sia definito un oratorio, \u00e8 molto breve: la sua esecuzione dura solitamente circa 7 minuti.\n\u00c8 considerato dai critici il pi\u00f9 grande monumento che la musica abbia mai dedicato all'Olocausto.\nGenesi.\nTurbato dalle notizie provenienti dall'Inghilterra in merito alle stragi di ebrei nei campi di sterminio e dalla morte del nipote in un lager, Sch\u00f6nberg compose tra l'11 ed il 23 agosto 1947 questa cantata, scrivendo anche il testo in inglese utilizzando il racconto di un ebreo sfuggito al massacro del ghetto di Varsavia ed altre fonti. L'opera fu presentata per la prima volta ad Albuquerque - Nuovo Messico dalla Civic Symphony Orchestra sotto la direzione di Kurt Frederick il 4 Novembre 1948.\nLa prima rappresentazione italiana di cui si abbia notizia si \u00e8 tenuta a Torino il 20 ottobre 1961\nda parte del Coro e dell'Orchestra Sinfonica di Torino.\nMomenti dell'opera.\nIntroduzione strumentale.\nL'opera inizia con un'introduzione dell'orchestra: questi pochi secondi (40 secondi) di musica rendono perfettamente lo scopo dell'opera, che \u00e8 quello di aiutare a riflettere sull'assurdit\u00e0 dello sterminio degli ebrei, facendo quindi risaltare tutta la ferocia e la crudelt\u00e0 alla quale sono stati sottoposti milioni di ebrei.\nDa qui nasce il forte impatto emotivo della musica, caratterizzata da una sempre crescente drammaticit\u00e0: gli squilli di trombe, le dissonanze, i crescendo improvvisi creano intorno allo spettatore, con tutta la loro efficacia, una scena straziante, fatta di dolore e di morte. La musica contribuisce in maniera determinante a ricostruire la scenografia e a ricreare l'ambientazione dei fatti narrati cercando il pi\u00f9 possibile di far sentire l'ascoltatore partecipe della scena.\nIntroduzione del narratore.\nDopo la breve introduzione dell'orchestra comincia a parlare la voce narrante, che per tutta l'opera descriver\u00e0 insieme all'orchestra i tristi fatti avvenuti quel giorno nel ghetto di Varsavia: il narratore afferma di non poter ricordare ogni cosa poich\u00e9 rimasto privo di sensi per la maggior parte del tempo a causa delle percosse subite dai soldati; in questa breve introduzione egli fa riferimento al grandioso momento (che corrisponde all'ultima parte di quest'opera) in cui i suoi compagni intonarono un canto ebraico poco prima di essere uccisi nelle camere a gas.\nSveglia e conta degli Ebrei - Percosse dei nazisti.\nTutti venivano svegliati presto, e venivano radunati nei punti di raccolta: per tutta la durata, l'opera descriver\u00e0 insieme all'orchestra i tristi fatti avvenuti quel giorno nel ghetto di Varsavia.\nPerdita e ripresa di conoscenza del narratore.\nIl momento pi\u00f9 triste e drammatico dell'opera \u00e8 infatti il momento della \"conta\", cio\u00e8 il momento in cui i tedeschi contavano il numero degli ebrei che dovevano essere avviati ai forni.\nCanto dei prigionieri.\nQuesto fatto viene sottolineato musicalmente da un ritmo incalzante che arriver\u00e0 al suo culmine con l'inno di chiusura del brano che \u00e8 lo Shem\u00e0, un inno di amore a Dio tratto dal che vuole essere la risposta coraggiosa degli ebrei fedeli dinnanzi alla brutalit\u00e0 della guerra, un'affermazione forte della dignit\u00e0 umana, della fede religiosa e della speranza, contrapposta all'orrore della persecuzione nazista.\nLa grandezza dell'opera fa dire a Milan Kundera che \"\"si tratta del pi\u00f9 grande monumento che la musica abbia mai dedicato all'Olocausto\". E che \"tutta l'essenza esistenziale del dramma degli Ebrei del XX secolo \u00e8 in quest'opera viva e presente. In tutta la sua atroce grandezza. In tutta la sua bellezza atroce. Ci si batte perch\u00e9 degli assassini non vengano dimenticati. E Sch\u00f6nberg, lo abbiamo dimenticato\"\" ."}
{"id": "1485228", "revid": "287204", "url": "https://it.wikipedia.org/wiki?curid=1485228", "title": "Ishiro Honda", "text": ""}
{"id": "1485233", "revid": "122431325", "url": "https://it.wikipedia.org/wiki?curid=1485233", "title": "Legge Tatarella", "text": "La legge Tatarella (giornalisticamente chiamata anche Tatarellum), \u00e8 la legge n. 43 del 23 febbraio 1995, concepita per regolare il sistema elettorale delle regioni italiane a statuto ordinario ed in seguito recepita anche da tre regioni a statuto speciale. Prende il nome dal suo primo firmatario, il deputato di Alleanza Nazionale e gi\u00e0 ministro Giuseppe Tatarella e fu ideata per imprimere una svolta in senso maggioritario e presidenziale al sistema di governo regionale in Italia.\nGenesi.\nIl sistema politico italiano conobbe nei primi anni novanta il pi\u00f9 grande e rapido sconvolgimento mai visto nell'Europa democratica dopo la fine della seconda guerra mondiale. Il crollo del muro di Berlino, la rapida ascesa delle leghe regionaliste e lo scoppio dello scandalo di Tangentopoli, avevano messo in totale crisi il sistema di potere imperniato da cinquant'anni sulla Democrazia Cristiana, aprendo una stagione di riforme elettorali in senso bipolare. Dopo il cambiamento delle leggi elettorali per i Comuni, le Province ed il Parlamento nel 1993, le Regioni rimanevano l'unico organismo di governo ancora ancorato ad un meccanismo proporzionalistico ed assembleare. Differentemente dal caso degli enti locali, per\u00f2, a fare da ostacolo a possibili riforme vi era il dettato della Costituzione del 1948, che imponeva la nomina del Presidente della Regione da parte del Consiglio Regionale. In pi\u00f9, le elezioni politiche anticipate del 1994 resero del tutto improbabile l'ipotesi di una riforma costituzionale in tempo per il previsto appuntamento elettorale regionale della primavera del 1995.\nFu cos\u00ec che nel parlamento della XII legislatura matur\u00f2 un'intesa \"bipartisan\" fondata sul comune accordo per non lasciare le Regioni in un contesto elettorale oramai avulso rispetto a quello degli altri livelli governativi. La nuova normativa risent\u00ec tuttavia dell'obbligata fretta con cui fu concepita, essendo stata emanata solo esattamente due mesi prima delle elezioni regionali del 1995 e giocoforza non potendo prevedere esplicitamente l'elezione diretta del Presidente regionale, fu strutturata in maniera diversa e disorganica rispetto alla legge elettorale comunale e provinciale approvata due anni prima. La legge cos\u00ec non si presenta come una normativa elaborata \"ex novo\", ma formalmente risulta una modifica della previgente ed originaria legge elettorale proporzionale, la n. 108 del 17 febbraio 1968.\nRevisioni costituzionali.\nIl quadro disegnato dalla legge in oggetto fu successivamente completato mediante la revisione del dettato costituzionale. La Legge costituzionale del 1999 ha infatti modificato il testo della Carta prevedendo l'elezione diretta dei presidenti delle Regioni a statuto ordinario, in vista della successiva tornata elettorale del 2000. Ogni Regione ha invero la facolt\u00e0 di ritornare ad un modello parlamentare di governo, ma per farlo deve operare una modifica del proprio Statuto: ad oggi, nessuna Regione ha abbandonato il sistema presidenziale. Il nuovo testo costituzionale impone anche che, qualora il Presidente sia eletto direttamente dai cittadini, il Consiglio regionale possa s\u00ec licenziarlo, ma solo tramite una mozione di \"sfiducia distruttiva\" e la conseguente convocazione di nuove elezioni anche per l'organo assembleare.\nPer quanto riguarda le Regioni autonome, la nuova normativa fu introdotta dalla Legge costituzionale n. 2 del 2001, che estese in pratica tutte le suddette regole, sia in tema di elezione diretta dei presidenti sia il meccanismo elettorale previsto dal Tatarellum, alla Sicilia, alla Sardegna e al Friuli-Venezia Giulia. Per ci\u00f2 che concerne invece il Trentino-Alto Adige, la revisione in oggetto ridusse di fatto l'ente ad una confederazione fra le due Province autonome di Trento e Bolzano: il Consiglio Regionale divenne semplicemente l'unione dei due Consigli Provinciali, mentre il Presidente della Regione divenne a turno uno dei due Presidenti delle Province autonome. Solo Provincia autonoma di Trento decise di applicare il modello di elezione popolare del presidente gi\u00e0 descritto, mentre in Alto Adige tale possibilit\u00e0 venne solo lasciata come eventualit\u00e0 da decidersi discrezionalmente. Anche per la Valle d'Aosta la decisione su un eventuale passaggio ad un sistema presidenziale fu rimessa alle valutazioni del Consiglio della Valle.\nFunzionamento.\nLa Legge Tatarella, integrata dalle suddette revisioni costituzionali, prevede l'elezione diretta e congiunta del Presidente della Regione e del Consiglio Regionale. Strutturata su un turno unico di votazioni, pone in essere un sistema elettorale misto che attribuisce l'80% dei seggi consiliari con un meccanismo proporzionale con voto di preferenza, e il 20% con un metodo maggioritario plurinominale.\nLa scheda elettorale, di colore verde, \u00e8 unica e comprende sia i candidati alla presidenza sia le liste provinciali (o regionali). Ogni lista deve collegarsi ad un candidato presidente, e sono anche possibili coalizioni tra pi\u00f9 liste ed un unico candidato presidente. La coalizione assume rilevanza solo per la determinazione del premio di maggioranza; per le minoranze, l'attribuzione dei seggi \u00e8 effettuata con solo riguardo ai risultati elettorali delle singole liste. L'elettore pu\u00f2 esprimere due voti, uno per un candidato presidente ed uno per una lista provinciale, oppure solo un voto per un candidato presidente. Se l'elettore esprime solo un voto per una lista provinciale, un ulteriore voto viene attribuito automaticamente al candidato presidente ad essa collegato. \u00c8 ammesso il voto disgiunto, il cosiddetto \"panachage\": l'elettore pu\u00f2 indicare un candidato alla presidenza ma preferire una lista non a lui collegata.\nLa componente proporzionale ripete pedissequamente il previgente meccanismo che, nell'originale legge del 1968, disegnava il frazionamento delle intere assisi consiliari, salvo l'introduzione della preferenza unica. Il territorio regionale viene diviso in varie circoscrizioni elettorali corrispondenti alle province. In ogni circoscrizione, la suddivisione dei seggi fra le liste avviene col metodo \"Hagenbach-Bischoff\" dei quozienti interi, e i candidati sono dichiarati eletti nell'ordine delle preferenze ricevute. I voti residuati ed i seggi non assegnati passano tutti nel \"collegio unico regionale\", dove vengono ripartiti col metodo \"Hare\" dei quozienti interi e dei pi\u00f9 alti resti: gli scranni cos\u00ec ottenuti da ogni partito vengono immediatamente riportati a livello provinciale in base ai maggiori resti percentuali di ogni singola lista locale. Questo sistema implica matematicamente la possibile variazione dei seggi originariamente assegnati alle singole circoscrizioni.\nLa novit\u00e0 introdotta dal Tatarellum sono invece i \"listini\" regionali, cui vengono riservati di base un quinto dei seggi consiliari, che vengono allocati in modo maggioritario. Il capolista del listino che ottiene il maggior numero di voti \u00e8 eletto alla presidenza della Regione mentre, come regola generale, tutti gli altri candidati divengono consiglieri. La legge prevede tuttavia una serie di casi particolari:\nModifiche.\nLe citate revisioni costituzionali del 1999 e del 2001 diedero alle singole Regioni la possibilit\u00e0 di varare una propria normativa elettorale.\nCalabria.\nLa Calabria ha emanato la legge regionale n\u00ba1 del 7 febbraio 2005 che, fermo restando il quadro generale del Tatarellum, ha introdotto una soglia di sbarramento unica al 4% per accedere alla ripartizione dei seggi in sede circoscrizionale. Tale disposizione annulla quella originaria della legge del 1995, facilmente aggirabile dalle liste riunendosi in coalizione. Nel 2010 \u00e8 stata ulteriormente modificata la legge regionale abolendo il listino, sostituendolo con la distribuzione in ambito provinciale dei consiglieri del premio di maggioranza.\nLa riforma \u00e8 stata modificata il 3 giugno 2014 quando, in occasione della delibera di riduzione del numero dei seggi, il consiglio ha approvato le seguenti varianti alla legge elettorale: l'abolizione dei collegi provinciali di Crotone e Vibo Valentia aggregati a Catanzaro, la riesumazione di un listino legato al presidente con sei candidati, l'abolizione del voto disgiunto, una soglia di sbarramento unica del 4% per le singole liste. Le modifiche sono state impugnate dal Governo per presunte violazioni della Costituzione. L\u2019accordo \u00e8 stato trovato con le modifiche dell'11 settembre: introdotta una soglia di sbarramento all'8% per le coalizioni, il premio di maggioranza viene calcolato in un collegio regionale virtuale e quindi distribuito fra le liste interprovinciali.\nPuglia.\nLa Puglia ha emanato la legge regionale n\u00ba2 del 9 febbraio 2005 che ha abrogato il listino regionale bloccato, sostituendolo con un premio di maggioranza da calcolarsi solo fra le liste vincitrici e all'interno del collegio unico regionale. Tali scranni sono ripartiti col metodo Hare, non prima per\u00f2 di aver riservato un seggio al presidente eletto; i posti cos\u00ec generati sono riportati poi a livello circoscrizionale con la stessa procedura prevista per il recupero dei resti dalla legge del 1968. La normativa pugliese ha anche disposto l'introduzione di una soglia di sbarramento unica al 4% a partire dalle elezioni regionali del 2010.\nNuovi cambiamenti sono stati introdotti dalla legge regionale n\u00ba7 del 10 marzo 2015 la quale, oltre ad un diverso percorso tecnico per l'allocazione dei seggi a livello provinciale, ha innalzato all'8% la soglia di sbarramento per i partiti autonomi, e ha leggermente modificato l'ampiezza del premio di maggioranza a seconda dei voti acquisiti.\nToscana.\nLa Toscana ha operato una totale revisione della normativa in materia, emanando la legge regionale n\u00ba25 del 13 maggio 2004. Tale legge abrog\u00f2 il Tatarellum e, pur mantenendone le finalit\u00e0 politiche presidenzialiste e maggioritarie, lo sostitu\u00ec con un testo riscritto \"ex novo\". La legge toscana non prevede pi\u00f9 listini, bens\u00ec un meccanismo di candidati regionali e provinciali, alza al 45% la soglia di voti necessari per ottenere il 60% dei seggi (nel caso il 45% non sia raggiunto i seggi assegnati sono il 55%), introduce una \"soglia di garanzia\" delle minoranze che non possono scendere sotto il 35% degli scranni anche se ricevono meno voti, blocca le liste abolendo il voto di preferenza. I seggi vengono assegnati col metodo D'Hont a livello regionale e poi distribuiti ai vari partiti nei listini provinciali. Per le elezioni del 2005 la legge prevedeva uno sbarramento del 2% per le forze coalizzate e del 4% per le liste che correvano da sole, dalle elezioni del 2010 si applica uno sbarramento al 4% per tutte le liste.\nTale normativa fu lo spunto su cui venne congegnata poi la Legge Calderoli che norm\u00f2 le elezioni nazionali a partire dal 2006: cancellata quest'ultima a livello nazionale, la maggioranza di centro-sinistra alla guida della Regione si trov\u00f2 per coerenza nella necessit\u00e0 di cambiare anche la legge elettorale locale. La legge regionale n\u00ba51 del 26 settembre 2014 ha introdotto, caso unico in Italia, l'eventualit\u00e0 del ballottaggio qualora nessun candidato alla presidenza raggiunga i due quinti dei suffragi. Viene reintrodotto il voto di preferenza, con doppia scelta di genere, salvo la possibilit\u00e0 per ogni coalizione di indicare tre candidati regionali comunque eletti. La soglia di sbarramento \u00e8 stata portata al 3% per i partiti coalizzati e al 5% per quelli autonomi. Il premio di maggioranza \u00e8 di 24 seggi per chi superi i nove ventesimi dei voti, o di 23 seggi negli altri casi. Per il Presidente \u00e8 stato creato un seggio aggiuntivo.\nSicilia.\nLa legge costituzionale n\u00ba2 del 2001 dispose l'uso del Tatarellum in Sicilia in via transitoria e solo per le elezioni dello stesso anno, sospendendo la locale normativa datata 1951.\nL'Assemblea Regionale Siciliana intervenne comunque con propria legge (l.r. n\u00ba7 del 3 giugno 2005), che oper\u00f2 sul resuscitato quadro proporzionalista del 1951, avvicinandolo al modello nazionale ma discostandosene sostanzialmente in pi\u00f9 punti. Sono ora solo 80 su 90 i seggi regolamentati dalla vecchia normativa proporzionale, che aveva la particolarit\u00e0 di operare solamente nei collegi a livello provinciale, anche per il recupero dei resti generati dal metodo Hare, mentre la significativa novit\u00e0 \u00e8 l'introduzione di uno sbarramento unico settato al 5% a partire dalle elezioni del 2006. Riservato uno scranno per il capo dell'opposizione (il candidato a presidente non eletto pi\u00f9 votato), il listino regionale copre un decimo dei seggi assembleari, e viene utilizzato solo se non raggiunge il 54% dei voti, e fino alla concorrenza di una maggioranza parlamentare pari ai tre quinti degli eletti, in quel caso distribuendo il resto alle opposizioni.\nSi noti come, stante il vincolo statutario sull'ampiezza dell'assemblea, non \u00e8 garantita al presidente eletto la formazione di una propria stabile maggioranza: se i seggi proporzionali e maggioritari conseguiti dalle sue forze politiche non bastano, deve rassegnarsi a guidare un governo di minoranza. L'intero impianto fu sottoposto a un referendum che diede esito positivo.\nFriuli-Venezia Giulia.\nNella regione Friuli-Venezia Giulia, il Consiglio regionale, dopo l'entrata in vigore della legge costituzionale del 2001, vot\u00f2 l'11 marzo 2002 una legge regionale elettorale che manteneva l'elezione indiretta del Presidente della Regione, ma la legge venne bocciata da referendum popolare e perci\u00f2 non entr\u00f2 mai in vigore. Pertanto le elezioni del 2003 si tennero in base alla norma transitoria contenuta nella legge costituzionale del 2001. La legge regionale elettorale definitiva \u00e8 giunta nel 2007, che adott\u00f2 l'elezione diretta del Presidente e un sistema di tipo maggioritario per il Consiglio con un premio di maggioranza a favore delle liste che prima delle elezioni dichiarano di appoggiare il Presidente eletto.\nLombardia.\nDopo quasi vent'anni di applicazione integrale della normativa nazionale, la Lombardia \u00e8 intervenuta con la propria legge regionale n\u00ba17 del 31 ottobre 2012 in funzione del voto anticipato resosi necessario per il 2013. La normativa posta in essere ha carattere prioritario: le disposizioni della legislazione nazionale restano in vigore solo in quanto non incompatibili con quelle regionali. L'esplicita finalit\u00e0 della riforma \u00e8 stata quella di assegnare il premio di maggioranza tramite un percorso diverso dal listino regionale bloccato, riportando nelle mani degli elettori, tramite il voto di preferenza, l'individuazione di \"tutti\" i consiglieri eletti: il risultato \u00e8 stato un meccanismo molto simile a quello che regola la ripartizione dei seggi nelle elezioni comunali e provinciali.\nTutti i principali esiti del voto sortiscono ora dal \"collegio unico regionale\", che diviene l'ambito in cui integralmente si determina l'esito politico del voto, mentre alle circoscrizioni provinciali \u00e8 attribuita solamente la funzione di scegliere i candidati vincenti all'interno di ciascun partito. Rispettando i premi di maggioranza del \"Tatarellum\", ma tenendo conto della natura aggiuntiva ora assunta dal seggio coperto dal Presidente della Regione, la coalizione vincente consegue automaticamente 45 seggi complessivi se il Presidente vince con meno del 40% dei voti, o almeno 49 seggi se il Presidente supera tale soglia, mai per\u00f2 andando oltre i 57 seggi, oltre i quali scatta una clausola di salvaguardia delle minoranze. Rispettando i paletti appena esposti, e ricordando le piccole soglie di sbarramento del \"Tatarellum\", i seggi fra le liste sono suddivisi col metodo D'Hondt delle migliori medie, tenendo presente che i partiti di maggioranza sono qui considerati come un blocco unico, mentre quelli di minoranza sono presi singolarmente; la ripartitizione fra le forze vincenti avviene solo successivamente, utilizzando invece il metodo dei pi\u00f9 alti resti con quoziente Droop. Essendosi quindi gi\u00e0 deciso l'esito delle elezioni, si distribuiscono ora i seggi vinti da ciascun partito all'interno delle circoscrizioni provinciali secondo i principi che nel \"Tatarellum\" regolavano l'assegnazione dei resti, tenendo presente che nessuna provincia pu\u00f2 rimanere senza rappresentanza, e che al candidato giunto secondo nella corsa alla presidenza \u00e8 attribuito il peggior seggio della sua coalizione.\nAbruzzo.\nUna legge regionale emanata nel 2013 ha inserito nello Statuto della regione Abruzzo le seguenti modifiche al Tatarellum: abolizione del listino, sbarramento al 4% sia per le liste non coalizzate che per le coalizioni, divieto di voto disgiunto, rappresentanza per sesso non inferiore al 40% all'interno delle liste. I 31 consiglieri sono cos\u00ec suddivisi: il presidente della Giunta, il primo dei candidati presidente non eletto, 8 consiglieri per la provincia di Chieti e 7 ciascuno per le province di L'Aquila, Pescara, Teramo.\nEmilia-Romagna.\nIn Emilia-Romagna una nuova legge elettorale, la L.R. n\u00ba21/2014, \u00e8 stata approvata dall'Assemblea legislativa nel luglio 2014, abolendo il listino bloccato. Le prime elezioni regolate da questa legge sono state le elezioni regionali del 2014.\nL'elettore pu\u00f2 esprimere uno o due voti di preferenza per i candidati della lista prescelta; nel caso dell'espressione di due preferenze, queste devono riguardare candidati di sesso distinto secondo la \"preferenza di genere\" (pena l'annullamento della seconda preferenza). Per quanto riguarda l'elezione dei consiglieri, la legge garantisce in ogni caso almeno 27 seggi alle liste che sostengono il presidente eletto (premio di maggioranza), ottenendo effetti del tutto simili a quelli del listino ma agendo sulle liste provinciali. I primi 40 seggi vengono distribuiti con metodo proporzionale. Un seggio \u00e8 poi attribuito al candidato presidente arrivato secondo. I restanti 9 seggi sono assegnati tramite metodo maggioritario alle liste che appoggiano il presidente eletto nel caso queste liste abbiano ottenuto meno di 25 seggi con la procedura precedente, altrimenti il \"premio\" sar\u00e0 di soli 4 seggi. Se, al termine di queste assegnazioni, le liste di maggioranza non avessero ottenuto almeno 27 seggi, questi verranno garantiti togliendo alcuni fra i seggi gi\u00e0 attribuiti alle liste di opposizione.\nUmbria.\nL'Umbria \u00e8 intervenuta in materia tramite la legge regionale 23 febbraio 2015 n\u00ba4, tramite la quale \u00e8 stato abolito il listino, stabilendo la percentuale fissa del 60% dei seggi per la coalizione di maggioranza. La riforma ha anche introdotto la doppia preferenza di genere ed il collegio unico regionale, e abolito il voto disgiunto.\nCampania.\nDopo un primo intervento nel 2009 ad introdurre la doppia preferenza di genere, la legge regionale \u00e8 stata modificata in vista delle elezioni del 2015 abolendo il listino e stabilendo al suo posto una percentuale fissa del 60% dei seggi per la coalizione di maggioranza.\nVeneto.\nIl Veneto ha emanato la legge regionale 16 gennaio 2012 n\u00ba5, che ha abolito il listino a favore di una premio di maggioranza variabile alle liste provinciali vincitrici, che ottengono da un minimo dei 55% ad un massimo del 60% dei seggi a seconda dei voti ricevuti.\nMarche.\nLa legge regionale n\u00ba5 del 20 febbraio 2015 ha abolito il listino, sostituendolo con un premio di maggioranza alle liste che \u00e8 tuttavia concepito in natura decrescente: per ottenere il massimo dei tre quinti dell'assise \u00e8 necessario superare i due quinti dei suffragi, mentre al di sotto del 34% dei voti non esiste addirittura pi\u00f9 premio, non garantendo quindi pi\u00f9 la governabilit\u00e0 della Regione. Il voto disgiunto \u00e8 stato abolito.\nLiguria.\nLa Liguria costituisce l'unico caso di variazione implicita della legge elettorale, insieme con Piemonte e Basilicata. Pur non avendo infatti formalmente modificato il \"Tatarellum\", in occasione delle elezioni del 2015 la ridefinizione per diminuzione del numero dei seggi ha comportato il blocco della norma che garantiva in ogni caso la maggioranza al Presidente mediante l'eventuale crescita della numerosit\u00e0 dell'assise.\nMolise.\nLa legge regionale 20/17 ha cos\u00ec modificato il Tatarellum: collegio unico regionale per l'elezione dei 21 consiglieri (tra cui il presidente e il primo candidato presidente perdente), abolizione del voto disgiunto, sbarramento al 3% per le liste all'interno di una coalizione e al 10% per le liste non coalizzate, premio di maggioranza tra 12 e 14 consiglieri alla coalizione pi\u00f9 votata, presenza massima nelle liste del 60% di un sesso rispetto all'altro, con possibilit\u00e0 della doppia preferenza di genere.\nLazio.\nLa legge regionale n\u00ba10 del 2017 ha abolito il listino, stabilendo che il premio di maggioranza di un quinto dei seggi sia assegnato in una seconda suddivisione proporzionale limitata tuttavia ai soli partiti collegati al presidente eletto. Il premio pu\u00f2 portare tuttavia la maggioranza solo fino a 30 seggi complessivi, oltre i quali si distribuiscono i restanti scranni alle minoranze. Non essendo pi\u00f9 previsti seggi supplementari, al presidente non \u00e8 pi\u00f9 garantita la maggioranza in caso di elezione con un basso numero di voti. Sono state introdotte le quote rosa e la rappresentanza obbligatoria di tutte le province. Viene sancita l'ineleggibilit\u00e0 dei sindaci delle citt\u00e0 e dei presidenti delle province, oltre al limite di due mandati presidenziali."}
{"id": "1485242", "revid": "1573940", "url": "https://it.wikipedia.org/wiki?curid=1485242", "title": "Acanthepeira", "text": "Acanthepeira \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco ', \"\u00e0kantha\", cio\u00e8 \"spina\"; ', \"ep\u00ec\", cio\u00e8 \"sopra\" e , \"\u00e8irein\", cio\u00e8 \"intrecciare\", perch\u00e9 tesse la ragnatela aiutandosi con le protuberanze a mo' di spine presenti sull'opistosoma.\nDistribuzione.\nLe cinque specie oggi note di questo genere sono state rinvenute nelle Americhe: 4 specie sono presenti in America settentrionale e centrale; la sola \"A. labidura\" \u00e8 endemica del Brasile.\nTassonomia.\nA maggio 2011, si compone di 5 specie:"}
{"id": "1485243", "revid": "290948", "url": "https://it.wikipedia.org/wiki?curid=1485243", "title": "Policy", "text": "Con policy si indica un insieme di azioni (ma anche di non azioni) poste in essere da soggetti di carattere pubblico e privato, in qualche modo correlate ad un problema collettivo.\nIn particolare il termine viene in riferimento a:"}
{"id": "1485246", "revid": "765341", "url": "https://it.wikipedia.org/wiki?curid=1485246", "title": "Rettoressa", "text": "Rettoressa \u00e8 il nono album di inediti in studio della cantante italiana Donatella Rettore, pubblicato nel 1988 dall'etichetta Lupus e distribuito dalla Ricordi. Si tratta del primo long-playing dell'artista disponibile subito anche in formato CD, oltre che in vinile e in musicassetta.\nIl disco.\nIl disco esce a tre anni di distanza dal precedente 33 giri \"Danceteria\", del 1985, e a due dall'ultimo singolo \"Amore stella\", con cui aveva partecipato al Festival di Sanremo del 1986.\nSi tratta del primo album della cantante a non essere promosso da alcun singolo. Il brano di punta, trasmesso dalle radio e pubblicizzato in TV, \u00e8 quello di apertura, \"Addio mia bella Napoli\". Il brano \"La cosa si f\u00e0\" compare con l'errato accento sul verbo. Il brano \"Una stella che cade\" \u00e8 dedicato al padre da poco scomparso. Il brano di chiusura \"Noi siamo forti punto e...\" \u00e8 anche video-sigla di un programma tv \"Troppo forti\" in onda la domenica pomeriggio su Raiuno. Nonostante una buona promozione, specialmente televisiva, l'album non riesce a decollare. \nFino al 2008, anno d'uscita del cofanetto \"Stralunata\" (comprensivo di una doppia raccolta su cd e un DVD), nessuno dei nove brani facenti parte di \"Rettoressa\" figura nelle varie raccolte in precedenza pubblicate.\nTracce.\nTutti i brani di Rettore/Rego\nLato A\nLato B"}
{"id": "1485247", "revid": "767487", "url": "https://it.wikipedia.org/wiki?curid=1485247", "title": "Jean Lombard", "text": "Il suo lavoro ebbe delle affiliazioni con il Decadentismo, e trattavano di orientalismo, androginia e paganesimo; esercit\u00f2 una certa influenza sui suoi contemporanei Rachilde e Jean Lorrain.\nIl suo miglior lavoro \u00e8 \"L'agonie\" (1888), basato sulla vita dell'imperatore romano Eliogabalo (218-222), per il quale Octave Mirbeau scrisse una prefazione."}
{"id": "1485251", "revid": "729019", "url": "https://it.wikipedia.org/wiki?curid=1485251", "title": "Saponatura", "text": "La saponatura, nella tintura delle fibre cellulosiche con coloranti reattivi, \u00e8 l'ultima fase di questa metodologia tintoriale. La saponatura ha lo scopo di eliminare il colore reattivo idrolizzato e quindi non fissato con il legame covalente al supporto tessile. La saponatura si esegue in ambiente acquoso a pH neutro o leggermente acido con l'utilizzo di specifichi tensioattivi alla temperatura di 98\u00a0\u00b0C. Nel caso di tinture molto scure a volte \u00e8 necessaria una doppia saponatura."}
{"id": "1485259", "revid": "92723", "url": "https://it.wikipedia.org/wiki?curid=1485259", "title": "Vicariato apostolico d'Egitto", "text": ""}
{"id": "1485262", "revid": "200568", "url": "https://it.wikipedia.org/wiki?curid=1485262", "title": "Tisab", "text": ""}
{"id": "1485269", "revid": "21583", "url": "https://it.wikipedia.org/wiki?curid=1485269", "title": "Duncan Kane", "text": "Duncan Kane \u00e8 un personaggio immaginario della serie televisiva della The CW \"Veronica Mars\" che debutt\u00f2 nel 2004 sul canale UPN. \u00c8 interpretato da Teddy Dunn.\nDuncan \u00e8 l'ex-fidanzato di Veronica e il fratello della migliore amica della ragazza, Lilly Kane, uccisa durante l'ultimo anno di liceo. Il suo migliore amico \u00e8 Logan Echolls. Suo padre, Jake Kane, \u00e8 proprietario della Kane Software.\nBiografia.\nDucan \u00e8 il figlio maggiore di Jake e Celeste Kane e fratello di Lilly. Prima dell'inizio della serie lui, Veronica, Lilly e Logan erano un quartetto affiatato nonch\u00e9 i ragazzi pi\u00f9 in vista della scuola. La sua storia con Veronica per\u00f2 era ostacolata dalla madre, per via della differenza di classe sociale (o almeno cos\u00ec credeva). Duncan soffre di una forma di epilessia che lo rende incontrollabile e violento durante le crisi, cosa tenuta segreta. Per questo motivo Duncan \u00e8 convinto di aver ucciso la sua amata sorella e di non ricordarselo, e ne sono convinti anche i genitori, al punto dal pagare Abel Koonz per fingersi colpevole.\nNell'episodio \"La ragazza della porta accanto\" della prima stagione viene confermato che Duncan aveva rotto con Veronica poco prima della morte di sua sorella. Precedentemente, alcuni spettatori avevano invece creduto che la rottura del rapporto tra i due ragazzi fosse stata causata dalla morte di Lilly. La fine dell'episodio \"Come una vergine\", include una dichiarazione di Abel Koontz che riguarda la possibile paternit\u00e0 di Veronica da parte di Jake Kane. Dopo tale dichiarazione, molti avevano cominciato a pensare che Duncan avesse rotto con Veronica perch\u00e9 la credeva sua sorella. Ci\u00f2 venne confermato nell'episodio \"Visita dal dentista\" quando Duncan confessa a Veronica che sua madre gli aveva rivelato che il vero padre della ragazza era Jake Kane, ma lui non aveva avuto il coraggio di dirglielo. Nello stesso episodio viene anche rivelato che Duncan dorm\u00ec con Veronica la sera della festa di Shelly Pomroy dopo che entrambi aveva ingerito del GHB. Duncan inizia una relazione con Meg, che diventa anche amica di Veronica, ma non riesce mai a dimenticarla davvero.\nFortunatamente il test di paternit\u00e0 rivela che Veronica \u00e8 figlia di Keith e i due ragazzi tornano a parlarsi\nLa relazione tra i due crea una spaccatura tra Logan e Duncan - Logan non \u00e8 solo arrabbiato per il fatto che Duncan stia insieme a Veronica ma anche perch\u00e9 durante l'estate, quando Logan era stato accusato dell'omicidio di Felix, Duncan non gli era stato vicino. D'altra parte Duncan \u00e8 arrabbiato con Logan per il modo in cui il ragazzo ha trattato Veronica e perch\u00e9 suo padre Aaron ha ucciso sua sorella Lilly, sebbene egli sia consapevole dell'odio reciproco tra Logan e Aaron. Alla fine i due si riconciliamo e tornano ad essere ottimi amici.\nNella seconda stagione, Veronica e Duncan tornano insieme dopo che lui aveva regalato a Veronica un biscotto della fortuna che diceva \"Le storie di vero amore non hanno mai fine\". I due rimangono insieme per la prima met\u00e0 della stagione, fino a quando la ex-ragazza di Duncan, Meg Manning, in coma a causa dell'incidente dello scuolabus, muore lasciando al ragazzo la loro bambina da crescere. Nell'episodio \"Il rapimento\" Duncan e Veronica elaborano un piano per far fuggire Duncan con la bambina (che viene chiamata Lilly in onore di sua sorella deceduta) in Messico e non permettere cos\u00ec che i genitori di Meg ne ottengano la custodia.\nQualche tempo dopo la sua fuga da Neptune, Duncan viene mostrato a Mollymood, Australia mentre parla al telefono con il capo della sicurezza della Kane Software, Clarence Wiedman, un momento dopo che Wiedman ha terminato il compito affidatogli da Duncan: uccidere l'assassino di Lilly nonch\u00e9 il padre di Logan, Aaron Echolls."}
{"id": "1485270", "revid": "2074952", "url": "https://it.wikipedia.org/wiki?curid=1485270", "title": "Martin Max", "text": "Biografia.\n\u00c8 originario della Slesia, regione storica della Polonia. Anche il figlio Philipp \u00e8 un calciatore professionista.\nCarriera.\nGiocatore.\nClub.\nMax nasce a Tarnowskie G\u00f3ry nel Voivodato della Slesia. Inizia a giocare a calcio in quel di Bytom, nella societ\u00e0 calcistica Rodlo Gorniki Bytom. Nel 1982, a 14 anni, emigra con la famiglia in Germania, e nel 1985 la famiglia si stabilisce definitivamente a Recklinghausen. In questo periodo gioca nella squadra locale.\nNel 1987 ottiene il suo primo contratto per una prima squadra di quarta divisione tedesca, la Verbandsliga.\nNel 1989, Max approda nel calcio professionistico firmando per un club di Bundesliga, il Borussia M\u00f6nchengladbach. Il 28 luglio 1989, debutta nella giornata inaugurale del campionato tedesco 1989/90 durante la partita contro il Kaiserslautern. Nella stagione 1989-1990 ha giocato un totale di undici partite. Al sesto turno realizza il suo primo gol in campionato nel pareggio per 1-1 contro l'Eintracht Francoforte. A fine stagione diviene il miglior marcatore della squadra con 7 centri. Il Borussia M\u00f6nchengladbach vince la Coppa di Germania nell'annata 1994-1995.\nNell'estate del 1995 si trasferisce allo : con il suo nuovo club vince nel 1997 la Coppa UEFA contro la favorita Inter. Max partecipa al successo dei tedeschi trasformando uno dei tiri di rigore che consente allo Schalke di superare nella finale di ritorno i nerazzurri 4-1.\nNel 1999 si trasferisce al Monaco 1860: vince due volte la classifica dei marcatori della Bundesliga, nel 2000 segnando 19 gol e nel 2002, a pari merito con M\u00e1rcio Amoroso, entrambi a quota 18 reti.\nNel 2003 ha lasciato il club dopo aver perso il suo posto da titolare nei confronti di Benjamin Lauth, e si trasferisce all'. Qui diviene il miglior marcatore del club realizzando 20 gol. Nel 2004, ha finito la sua carriera\nNazionale.\nPotendo essere selezionato anche dalla nazionale polacca, tuttavia scelse di fare parte della nazionale tedesca, con cui per\u00f2 gioc\u00f2 solo una partita. Esordisce il 17 aprile 2002, entrando in campo all'84' di un'amichevole contro l'Argentina (0-1).\nAllenatore.\nDal 2007 al 2010 Max ha allenato, assieme a Daniel Hoffmann con il quale aveva giocato nel Monaco 1860, il club amatoriale del Grafing."}
{"id": "1485273", "revid": "648716", "url": "https://it.wikipedia.org/wiki?curid=1485273", "title": "Rifugio Willy Jervis", "text": "Il rifugio Willy Jervis \u00e8 un rifugio situato nel comune di Bobbio Pellice (TO), in val Pellice, nelle Alpi Cozie, a .\nStoria.\n\u00c8 stato costruito nel 1950 ed \u00e8 stato dedicato a Guglielmo Jervis (detto Willy), alpinista e partigiano, catturato ed ucciso dai nazisti il 5 agosto 1944.\nCaratteristiche e informazioni.\nSi trova nella conca del Pra, valle sospesa di origine glaciale posta in testata della val Pellice.\n\u00c8 un edificio in muratura di pietrame e legno, a due piani. Offre servizio bar, ristorante ed alberghetto. Dispone di 90 posti letto, con servizi e docce ai piani.\nRecentemente, nell'ambito dell'iniziativa \"Wi-Pie\" della Regione Piemonte, il rifugio \u00e8 stato dotato di collegamento internet ad alta velocit\u00e0. Dal 2007 \u00e8 disponibile una webcam che permette di avere una visione in tempo reale della Conca del Pra.\nIl rifugio negli anni \u00e8 stato luogo di partenza, di arrivo o di transito della gara Tre Rifugi Val Pellice.\nAccessi.\nL'accesso avviene dal fondo della val Pellice. Raggiunta la frazione Villanova (1.223\u00a0m) di Bobbio Pellice, il rifugio \u00e8 raggiungibile in circa due ore a piedi seguendo tre possibili percorsi, tutti escursionistici. Il primo si pu\u00f2 svolgere in mountain bike o anche in auto seguendo la pista agro-silvo-pastorale lunga circa 7\u00a0km. In alternativa si pu\u00f2 utilizzare una comoda e veloce mulattiera che taglia la parte iniziale e quella finale della pista. Vi \u00e8 infine un sentiero che esclude completamente la pista sterrata e che costeggia il torrente Pellice in destra idrografica per tutto il tragitto."}
{"id": "1485275", "revid": "287204", "url": "https://it.wikipedia.org/wiki?curid=1485275", "title": "Psitteuteles versicolor", "text": "Il lorichetto variopinto (Psitteuteles versicolor) \u00e8 un uccello della famiglia Psittaculidae, endemico dell'Australia."}
{"id": "1485277", "revid": "339392", "url": "https://it.wikipedia.org/wiki?curid=1485277", "title": "Tatarellum", "text": ""}
{"id": "1485280", "revid": "1610933", "url": "https://it.wikipedia.org/wiki?curid=1485280", "title": "Lorichetto variopinto", "text": ""}
{"id": "1485281", "revid": "189522", "url": "https://it.wikipedia.org/wiki?curid=1485281", "title": "Sayeret matkal", "text": ""}
{"id": "1485282", "revid": "52953", "url": "https://it.wikipedia.org/wiki?curid=1485282", "title": "Ciclo della Cultura", "text": "Il ciclo della Cultura \u00e8 una serie di romanzi e racconti di fantascienza dello scrittore scozzese Iain M. Banks pubblicati a partire dal 1987, nei quali \u00e8 descritta un'immaginaria societ\u00e0 anarchica, socialista e utopica. Paradossalmente, la maggior parte delle vicende si svolge al di fuori dell'ambito di questa civilt\u00e0 spaziale e i protagonisti delle storie sono spesso avversi alla sua egemonia non violenta, dilagante nella galassia. Vi saranno quindi diplomatici, spie e mercenari che combatteranno con e contro di questa.\nNell'ambito fantascientifico vengono toccati quasi tutti i temi classici gi\u00e0 affrontati all'epoca come l'incontro con civilt\u00e0 aliene, l'esplorazione spaziale, l'intelligenza artificiale, le biotecnologie; nelle tematiche generali invece si trovano la costruzione di utopie, l'utilitarismo, il contatto tra culture diverse, lo scontro tra religioni e le atrocit\u00e0 della guerra.\nLa Cultura.\nLa Cultura si configura come una societ\u00e0 \"post-scarsit\u00e0\", ovvero una societ\u00e0 in cui il progresso tecnologico ha di fatto eliminato qualunque vincolo materiale sulla produzione di beni. Il fatto che \"tutto possa essere prodotto ovunque\" garantisce il soddisfacimento di qualunque bisogno materiale. La Cultura \u00e8 di fatto una societ\u00e0 in cui \u00e8 abolito l'uso della moneta e in cui il lavoro non \u00e8 un'attivit\u00e0 obbligatoria per garantire la sussistenza dell'individuo, dal momento che \u00e8 sufficiente esprimere un'esigenza affinch\u00e9 essa sia soddisfatta senza chiedere nulla in cambio. Questa societ\u00e0, in cui sono di fatto superati tutti i limiti fisici e biologici, incluse la malattia e la morte, \u00e8 caratterizzata da un diffuso egualitarismo ed \u00e8 priva sia di leggi definite che di un governo riconosciuto. Ogni individuo \u00e8 libero di perseguire i propri progetti ed ideali.\nNell'universo immaginario descritto dall'autore, la storia della Cultura non rappresenta una possibile evoluzione futura della specie umana, ma si colloca in contemporanea con l'evolversi della civilt\u00e0 umana terrestre. L'arco temporale entro cui si svolgono le storie narrate nei romanzi della Cultura coincide con l'intervallo compreso tra il 1300 e il 2100 d.C. In questo contesto, il primo contatto con la civilt\u00e0 terrestre si situa verso la fine di questo periodo di tempo.\nL'origine della Cultura viene fatta risalire ad un imprecisato momento del passato in cui un certo numero di specie umanoidi e le loro macchine senzienti raggiunsero un determinato livello di consapevolezza sociale, assumendo il controllo consapevole del proprio percorso evolutivo e definendo le linee guida di quelle che saranno le caratteristiche distintive della Cultura. Ne \"L'impero di Azad\" la Cultura viene descritta come una societ\u00e0 esistita per undicimila anni nello spazio.\nTratto distintivo e fondamentale della Cultura \u00e8 la coesistenza al suo interno di macchine senzienti e specie di vita organiche umanoidi e non umanoidi: non vi \u00e8 distinzione tra forme di vita senziente organica e non. Le cosiddette Menti, il nome con cui si indicano le macchine senzienti, svolgono anzi un ruolo di primo piano all'interno della Cultura stessa, occupandosi della maggior parte degli aspetti organizzativi della societ\u00e0, ivi incluse l'amministrazione degli strumenti di produzione, la guida dei vascelli spaziali, la gestione degli orbitali, ecc.\nLa Cultura include un numero imprecisato di mondi e un numero enorme e sconosciuto di individui. La Cultura non ha leggi, governo, costituzione e, mancando di una propria definizione formale, si distingue per la mancanza di confini certi per la propria sfera di influenza. Chiunque pu\u00f2 entrare a far parte della Cultura e uscirne in qualunque momento."}
{"id": "1485284", "revid": "122681013", "url": "https://it.wikipedia.org/wiki?curid=1485284", "title": "Domenico Gabrielli", "text": "In vita era soprannominato Minghino del violoncello (\"Ming\u00e9in dal viulunz\u00e8l\"), in quanto in dialetto bolognese \"Ming\u00e9in\" \u00e8 un diminutivo di Domenico.\nBiografia.\nStudi\u00f2 composizione a Venezia con Giovanni Legrenzi e violoncello con Petronio Franceschini. Quando quest'ultimo mor\u00ec, il 20 dicembre 1680 Gabrielli gli succedette come violoncellista della cappella della Basilica di San Petronio di Bologna. Il 23 aprile 1676 fu ammesso all'Accademia Filarmonica di Bologna e nel 1683 ne divent\u00f2 presidente. Durante gli anni '80 divent\u00f2 celebre sia come virtuoso del violoncello che come compositore di musica vocale. Nel 1682 debutt\u00f2 come operista, un'attivit\u00e0 che lo vedr\u00e0 impegnato per almeno sette anni e che produrr\u00e0 12 opere, per lo pi\u00f9 scritte originariamente per i teatri di Venezia, Torino e Modena. In quest'ultima citt\u00e0 era inoltre spesso occupato nelle sue esecuzioni al violoncello presso la corte estense, tant'\u00e8 che spesso era costretto a rinunciare ai doveri che lo vedevano impegnato anche a San Petronio. Queste continue assenze si perpetuarono sino al 14 ottobre 1687 quando decise di dimettersi per alcuni mesi. Dopo aver soggiornato per qualche tempo a Modena fu reintegrato nell'organico della cattedrale bolognese, ma contrasse una malattia che, due anni dopo, lo port\u00f2 alla morte."}
{"id": "1485290", "revid": "1305772", "url": "https://it.wikipedia.org/wiki?curid=1485290", "title": "Rifugio Jervis", "text": ""}
{"id": "1485292", "revid": "842", "url": "https://it.wikipedia.org/wiki?curid=1485292", "title": "Sierra Northwest", "text": ""}
{"id": "1485293", "revid": "149726", "url": "https://it.wikipedia.org/wiki?curid=1485293", "title": "Chetognati", "text": ""}
{"id": "1485299", "revid": "2184720", "url": "https://it.wikipedia.org/wiki?curid=1485299", "title": "Affidamento dei figli", "text": "Laffidamento dei figli definisce come ripartire ed esercitare la responsabilit\u00e0 genitoriale sui figli minorenni in situazioni di non-convivenza dei genitori.\nVale per tutti i casi di cessazione di convivenza dei genitori sia per le coppie di fatto, che per separazioni e divorzio.\nNormativa italiana.\nIn Italia la legge 8 febbraio 2006, n. 54 relativa all'Affido condiviso ha modificato l'Art. 155 del Codice civile il quale recita:\n\u00ab\"Anche in caso di separazione personale dei genitori il figlio minore ha il diritto di mantenere un rapporto equilibrato e continuativo con ciascuno di essi, di ricevere cura, educazione e istruzione da entrambi e di conservare rapporti significativi con gli ascendenti e con i parenti di ciascun ramo genitoriale.\"\u00bb\nPertanto la relazione genitore-figlio deve essere tutelata e mantenuta al di l\u00e0 della cessazione della convivenza dei genitori.\nCambiamenti rispetto alla normativa precedente.\nPrima del 16 marzo 2006 era previsto come regola l\"affido esclusivo\" che limitava l'esercizio della potest\u00e0 genitoriale di un genitore (detto genitore non-affidatario) mentre costituiva eccezione l\"affido congiunto\" applicato se richiesto da entrambi i coniugi in base alla normativa sul divorzio del 1970.\nCon l'entrata in vigore della nuova \"Legge 8 febbraio 2006, n. 54\" (cd. legge sull'\"affido condiviso\") si \u00e8 operata una \"rivoluzione copernicana\" sancendo per legge il principio di bigenitorialit\u00e0 ovvero il diritto dei figli a continuare a vivere in modo alternato con ciascun genitore, mantenendo rapporti equilibrati con entrambi i genitori anche dopo la cessazione della loro convivenza. Entrambi i genitori continuano infatti a mantenere l'esercizio diretto della potest\u00e0 genitoriale che potranno esercitare o in modo \"congiunto\" o \"disgiunto\". Non \u00e8 stata ancora chiarita la competenza del tribunale dei minori rispetto al tribunale ordinario, ma \u00e8 chiaro che questa legge \u00e8 il riferimento unico per tutti.\nL'affido condiviso \u00e8 dunque oggi la forma di affidamento dei figli che si affianca all'affidamento \"congiunto\", gi\u00e0 previsto dalla precedente normativa, che non viene abrogato. Non viene esclusa, tuttavia, l\"eccezione\" dell'affido a un solo genitore quando il \"comportamento dell'altro genitore nei confronti del figlio sia contrario all'interesse del minore stesso\". Solo in tal caso potr\u00e0 essere limitata la frequentazione ma non la potest\u00e0 di quel genitore. Non sono considerati validi motivi per l'affidamento a un solo genitore: il conflitto tra i genitori, se questi singolarmente non si comportano in modo contrario all'interesse del minore, la lontananza fisica dei due genitori, la tenera et\u00e0 del minore.\nL'affido condiviso consente l'esercizio della potest\u00e0 anche in modo \"disgiunto\" cosicch\u00e9 ciascun genitore \u00e8 responsabile in toto quando i figli sono con lui. Al contrario dello \"affido congiunto\" che richiedeva sempre la completa cooperazione fra i genitori, l'affido condiviso disgiunto \u00e8 applicabile e utile soprattutto in caso di conflitto, poich\u00e9 suddivide in modo equilibrato le responsabilit\u00e0 specifiche e la permanenza presso ciascun genitore, mantenendo inalterata la genitorialit\u00e0 di entrambi, ma \"disaccoppiandoli\" nel tempo e nello spazio. Per prevenire eventuali problemi di \"educazione contraddittoria\" sono consigliate consulenze pedagogiche di impostazione e monitoraggio periodico.\nQuesta modifica si \u00e8 resa necessaria in seguito ai movimenti di protesta promossi dalle organizzazioni a tutela dei diritti dei padri separati. Infatti la precedente normativa portava in via quasi esclusiva all'affidamento della prole alla madre (circa 90% dei casi, contro il 10% tra affidi condivisi ed esclusivi ai padri). Questa condizione giuridica ha portato alle situazioni di madri che abusavano della loro posizione privilegiata nei confronti dei figli ed arrivavano letteralmente a ricattare i mariti separati chiedendo aumenti nel mantenimento dietro minaccia di negare le visite ai figli. Un altro caso gravissimo registrato \u00e8 quello di madri separate che usavano il proprio ascendente sui figli per metterli contro il padre e le sue eventuali nuove compagne. Con l'andare del tempo il numero di questi casi \u00e8 aumentato a dismisura raggiungendo vette altissime, e questo ha portato i legislatori a meditare sulla possibilit\u00e0 di cambiare la legge vigente per garantire i diritti dei padri, consentendo loro una maggiore presenza nella vita dei figli.\nIl problema, giustamente affrontato dal legislatore e risolto in maniera condivisibile, tuttavia \u00e8 lungi dall'essere risolto, perch\u00e9 le leggi, dopo promulgate, devono essere applicate, come spiegato pi\u00f9 avanti.\nProgetto educativo genitoriale.\nLa permanenza del minore presso ciascun genitore viene ripartita in modo equilibrato come dettagliato in un \"progetto educativo genitoriale\" da presentare in allegato all'istanza di separazione, con la ripartizione dei compiti e dei capitoli di spesa assegnati a ciascun genitore. Questo consente al minore di continuare a vivere con ciascun genitore indipendentemente dal rapporto che i genitori hanno tra loro, \"che devono distinguere la relazione di coppia dalla loro relazione genitoriale\". Le azioni che un genitore dovesse compiere, volte a ostacolare la frequentazione dell'altro genitore o a gettare discredito sull'altra figura genitoriale, verranno considerate un valido motivo di esclusione.\n\u00c8 fondamentale riuscire a stabilire un equilibrato calendario per la permanenza dei figli con i due genitori avendo cura di ottenere tempi di permanenza presso ciascun genitore sufficientemente lunghi per vivere insieme la routine quotidiana figlio-genitore senza sentire la mancanza dell'altro.\nEsempi di calendari per una equilibrata permanenza con i genitori sono:\nA) Week-end lunghi (dal venerd\u00ec pomeriggio al luned\u00ec mattina) alternati fra i genitori dove, nella settimana in cui il week-end spetta alla madre, i figli passeranno con il padre due giorni infrasettimanali (pomeriggio fino al mattino successivo, incluso il pernottamento quindi) mentre nella settimana successiva, in cui il week-end spetta al padre, i figli trascorreranno 1 giorno infrasettimanale. Questo schema ha il vantaggio di poter associare la permanenza con i genitori a determinati giorni infrasettimanali facilitando l'organizzazione mentale e pratica dei figli nei loro trasferimenti di abitazione. D'altro canto pone la quota di permanenza dei figli presso il padre a solo 1/3, quota che \u00e8 considerata essere la soglia minima per adempiere ai compiti genitoriali.\nB) Due giorni presso l'uno e poi l'altro genitore con weekend lungo dal venerd\u00ec al luned\u00ec mattina. Questo schema ha il vantaggio di ripartire al 50% il tempo che i figli trascorreranno con ciascun genitore, ma ha lo svantaggio di non poter associare i giorni infrasettimanali ad un determinato genitore aumentando la complessit\u00e0 di organizzazione della settimana per i figli.\nC) Intere settimane alterne, dal luned\u00ec mattina alla domenica sera. Questo schema ha il vantaggio di ripartire equamente il tempo di permanenza presso ciascun genitore offrendo tempi lunghi di convivenza, ma d'altro canto determina intere settimane in cui non si concretizza la relazione con l'altro genitore non permettendo un rapporto sufficientemente continuativo, al di l\u00e0 di un contatto telefonico (si pensi ad esempio alle problematiche legate nel seguire i figli negli studi).\nLe riconsegne all'altro genitore possono costituire momenti di attrito e quindi \u00e8 preferibile renderle meno frequenti fintanto che i genitori non si adattano alla nuova situazione. Le variazioni rispetto all'equilibrio possono rendersi necessarie in funzione degli impegni e delle esigenze del bambino. \u00c8 consigliabile associare la permanenza con l'uno e con l'altro genitore in modo correlato ai giorni della settimana. In caso di impedimenti che costringano a variazioni nel calendario, \u00e8 importante chiarire che la ripianificazione (motivata o decisa assieme) porter\u00e0 all'immediato recupero dei giorni in modo che venga rispettato il periodo di permanenza pianificato in origine. La scuola o l'asilo possono ulteriormente aiutare a disaccoppiare i genitori se il figlio viene preso e riportato direttamente a scuola. Se vi \u00e8 disponibilit\u00e0 tra i genitori possono essere previsti anche incontri inframmezzati con l'uno e poi l'altro genitore. Ad esempio il figlio potrebbe essere accompagnato dal padre a giocare a pallone e poi dalla madre in piscina, oppure fare i compiti con l'uno e dormire a casa dell'altro. L'intento del condiviso \u00e8 quello di coinvolgere direttamente in modo equilibrato entrambi i genitori nel rapporto quotidiano con i figli, per evitare che i figli siano deprivati di un genitore che a lungo andare, se si limita a frequentare il figlio solo nei weekend, rischia di restare scollato dalla vita quotidiana del figlio.\nResta per\u00f2 la differenza fra amministrazione ordinaria e amministrazione straordinaria. Nell'affidamento esclusivo, entrambi i genitori, infatti, sono chiamati a decidere sulle scelte di maggiore importanza per la crescita psicofisica della prole. Si pensi a questioni come l'istruzione e la religione.\nRiduzione della conflittualit\u00e0.\nTanto maggiore la conflittualit\u00e0 tra i genitori (che quindi anche involontariamente non potranno rafforzare in modo positivo l'immagine interiorizzata dell'altro genitore in sua assenza) tanto pi\u00f9 equilibrata dovr\u00e0 essere la convivenza, in modo che i figli possano fare esperienza diretta di vita con ciascun genitore, senza alcuna mediazione. Con l'instaurarsi della relazione genitoriale a sostituzione della relazione di coppia, potranno essere modulate pi\u00f9 facilmente frequentazioni in modo anche fortemente asimmetrico e pi\u00f9 flessibile. Oltre al mantenere i rapporti diretti e equilibrati con ciascun genitore, questo distanziamento fisico dei genitori taglia i loro rapporti di dipendenza e creando un maggiore distacco che consente di smaltire la conflittualit\u00e0.\nQuando i genitori si trovano in divergenza sulle scelte educative, quando hanno problemi nel tenere distinta la relazione di coppia dalla relazione genitoriale durante il percorso di assestamento alla separazione che pu\u00f2 estendersi per 2 o 3 anni \u00e8 fortemente consigliata una \"consulenza pedagogica\" la cui triangolazione guida nel gestire le cose in modo da non creare disagio ai figli. In particolare, prima di presentare \"istanza legale di separazione\", sarebbe bene preparare un progetto genitoriale, che con il coordinamento di un pedagogista sar\u00e0 pi\u00f9 facile da fare, anche in presenza di conflitto. Tale pratica non \u00e8 sempre perseguibile a causa del frequente conflitto che paradossalmente spesso impedisce ai due genitori di allearsi perlomeno come coppia genitoriale a salvaguardia dell'equilibrio psicologico dei propri figli. La consulenza pedagica dovrebbe essere disposta dal giudice, ogni volta che riscontra elevata conflittualit\u00e0 di coppia, solitamente dovuta alla confusione del ruolo come genitore con il rapporto di coppia.\nLa pedagogia e la consulenza pedagogica sono estremamente utili per evitare che i figli siano feriti in modo profondo dal conflitto tra i genitori. La preventiva sistemazione degli aspetti relativi ai figli consentir\u00e0 di affrontare in modo molto pi\u00f9 sereno e meno doloroso il procedimento di separazione. Fattore fondamentale \u00e8 il tener presente che anche se i genitori si separano come coppia, essi sono chiamati a mantenere sempre una \"relazione genitoriale\" funzionale allo svolgimento della responsabilit\u00e0 genitoriale.\nEquiparazione di tutti i figli di fronte alla legge.\nSi osservi che mentre la legge precedente distingueva tra figli di coniugi e di coppie di fatto, la nuova legge fa riferimento alla parola \"genitore\" per abbracciare tutti i figli, anche di coppie conviventi non sposate, tutelando le relazioni di tutti i figli con i loro genitori naturali.\nApplicazione della legge.\nDal 16 marzo 2006 quando la legge \u00e8 entrata in vigore al settembre 2006 vi sono state molte discussioni. Ci sono situazioni e posizioni molto diverse tra magistrati e avvocati nei vari tribunali d'Italia. Ci sono state diverse sentenze addirittura in conflitto tra loro o contrastanti i termini di legge, per la radicata mentalit\u00e0 ed abitudine alla scelta di un genitore di riferimento e a considerare la nuova legge alla stregua del vecchio affido congiunto che non consentiva esercizio disgiunto della patria potest\u00e0. Partendo da Torino, dove il tribunale ordinario applica la legge alla lettera disponendo dalla presidenziale una permanenza equilibrata presso ciascun genitore, andando verso sud si hanno posizioni anche molto distanti tra loro. Notevoli differenze tra il tribunale dei minori e il tribunale ordinario, anche nella stessa citt\u00e0.\nNei casi dove \u00e8 stato applicata alla lettera il testo di legge, si riscontra una maggiore serenit\u00e0 e riduzione del conflitto tra i genitori, mentre ci sono comprensibili tensioni nei casi dove la legge non \u00e8 ancora stata recepita. Del resto \u00e8 importante fare un percorso che inizi prima di rivolgersi al tribunale, ponendo primariamente attenzione agli aspetti psicologici e pedagocici da affrontare prima di considerare gli aspetti meramente legali ed economici della separazione. Questa posticipazione del contenzioso giuridico consente di gestire con minore alterazione emotiva la separazione che comunque resta sempre un evento tra i pi\u00f9 dolorosi e traumatici.\n\u00c8 da considerare anzitutto il caso delle separazioni e dei divorzi gi\u00e0 pronunciati: per modificare le condizioni della separazione, anche per quello che concerne l'affido dei figli, occorre iniziare di nuovo la procedura, promuovendo un giudizio di modifica delle condizioni di separazione o di divorzio, il che \u00e8 molto oneroso per chi non ha grandi possibilit\u00e0 economiche, senza contare che, salvo il caso di alcune piccole citt\u00e0, ci\u00f2 pu\u00f2 vuol dire far trascorrere un paio d'anni: nel frattempo i provvedimenti potrebbero non servire pi\u00f9 perch\u00e9 i figli sono diventati grandi.\nCoordinamento Genitoriale Obbligatorio.\nDa pi\u00f9 parti si sta facendo strada l'idea che questo eccesso di azione giuridica contro l'altro genitore, sia la manifestazione di un disagio psicologico genitoriale, che denota l'incapacit\u00e0 di coordinarsi e dialogare con l'altro genitore. Invece di fare ricorso al giudice e al procedimento giuridico, che impedisce l'immediatezza e favorisce la cronicizzazione di situazioni non equilibrate, si ritiene che debba essere istituzionalizzato un tipo di percorso all'esterno del tribunale.\nIn pratica i genitori dovrebbero essere lasciati soli nella dimensione della relazione di coppia, come genitori. Ovvero dovrebbero essere isolati quegli elementi di contesto che, venendo coinvolti nella problematica della relazione di coppia e della relazione genitoriale finiscono per schierarsi, assumendo comportamenti che amplificano le divergenze e aumentano la complessit\u00e0 del sistema. Amici, familiari, professionisti dovrebbero tenersi a debita distanza, neutrali, per non lasciarsi influenzare o influenzare a loro volta le dinamiche di coppia, semmai suggerendo loro di fare terapia di coppia insieme.\nPer il bene dei minori, le persone del contesto dovrebbero mantenere un atteggiamento il pi\u00f9 possibile neutro e semmai di sostegno orientato a creare un clima sereno attorno al minore, invitando semplicemente la coppia a rivolgersi a un servizio di sostegno terapeutico e di guida genitoriale. \u00c8 fondamentale mettere la coppia nelle condizioni di assumersi la responsabilit\u00e0 di parlarsi e di gestirsi in modo autonomo i problemi genitoriali e di comunicazione. Spesso alla base di queste difficolt\u00e0 stanno rapporti invischiati con familiari o amici.\nIn questi casi, in cui le istanze giuridiche hanno scarsa consistenza o destano dubbi sulla loro attendibilit\u00e0, il giudice dovrebbe disporre la nomina di un professionista deputato con autorit\u00e0 a gestire il coordinamento genitoriale con tempestivit\u00e0 e facendo leva su competenze sia psicologiche che pedagogiche. Taluni propongono impropriamente il termine \"mediazione obbligatoria\" ma la mediazione \u00e8 gi\u00e0 definita in altro modo e intende altro. Quanto descritto \u00e8 pi\u00f9 una intermediazione o \"interposizione\" che deve attuare una missione di peacekeeping nell'interesse del minore, per indirizzare i genitori a trovare loro una soluzione ai problemi di relazione genitoriale. Come complemento, la terapia di coppia e individuale, unita alla consulenza pedagogica e ai corsi per genitori separati, possono mettere i genitori in condizione di affrontare il problema genitoriale in modo pi\u00f9 efficace, per riportarli a svolgere con profitto e con soddisfazione personale la loro funzione di genitori.\nPer quanto possibile, meno si interviene sui genitori e meglio \u00e8 per evitare la \"ospedalizzazione della famiglia\" e per evitare che l'eccessivo intervento non abbia ad assumere le caratteristiche auto-promuoventi tipiche del medico che mantiene una patologia per tenere i pazienti in un perenne rapporto di dipendenza. Pi\u00f9 i genitori sono lasciati soli con i loro figli, pi\u00f9 saranno chiamati direttamente a gestire i problemi del loro sistema. Il compito del coordinatore genitoriale sar\u00e0 di indirizzare la coppia affinch\u00e9 questo avvenga. Per lo stesso motivo, ogni affido familiare deve essere di durata minima, per non alterare il sistema genitoriale. Gli affidi in istituto sono in questi casi totalmente dannosi, perch\u00e9 non adatti a gestire la temporaneit\u00e0 e sono ancora pi\u00f9 traumatici per l'assenza della figura genitoriale che in primo luogo deve essere compensata da genitori capaci di dare affetto e sostenere i minori in un momento di crisi della loro famiglia di origine."}
{"id": "1485300", "revid": "27723", "url": "https://it.wikipedia.org/wiki?curid=1485300", "title": "Attivit\u00e0 vulcanica", "text": ""}
{"id": "1485301", "revid": "183694", "url": "https://it.wikipedia.org/wiki?curid=1485301", "title": "Carlo Cocchia", "text": "Biografia.\nLaureatosi nel 1935, dopo due anni diviene professore di Scenografia e Decorazione alla Facolt\u00e0 di Architettura di Napoli, successivamente diverr\u00e0 prigioniero di guerra e nel 1950 occupa la cattedra di Elementi di Composizione Architettonica, dal 1959 occupa la cattedra di Composizione Architettonica al Politecnico di Milano che manterr\u00e0 fino al 1967, ritornato a Napoli occupa la cattedra di Composizione Architettonica. La sua attivit\u00e0 di architetto lo ha portato a diventare accademico di San Luca e membro del \"Comit\u00e8 de liaison des architectes du March\u00e8 Commun\", si \u00e8 occupato anche di pubblicazioni su riviste specializzate e sui quotidiani.\nTra le sue opere pi\u00f9 importanti che sono sparse sul territorio nazionale vi sono la Centrale elettrica del Volturno; vinse il concorso per la realizzazione della Stazione Centrale di Napoli aggiudicandosi il fabbricato viaggiatori insieme ai progetti di Pier Luigi Nervi che si era occupato delle strutture e di Massimo Battaglini che si occup\u00f2 dello spazio interno; lo Stadio San Paolo alla cui realizzazione parteciparono Gerardo Mazziotti e altri progettisti e oggi amaramente deturpato; notevole \u00e8 suo impegno nella creazione della Mostra d'Oltremare, Cocchia insieme a Giulio De Luca progettarono buona parte di padiglioni ed edifici pubblici di corrente razionalista come l'acquario tropicale e il ristorante con piscina; progett\u00f2 il complesso termale di Saloro-Castellammare con le collaborazioni di Franco Iossa, Alfredo Sbriziolo e Mazziotti. Realizz\u00f2 numerosi interventi di edilizia popolare e tra questi si ricordano il Rione La Loggetta a Fuorigrotta con Renato D'Ambrosio, Alfredo Sbriziolo, Gerardo Mazziotti e Elio Lo Cicero; il Rione Mazzini con Luigi Cosenza e Francesco Della Sala; le Case Popolari a Secondigliano insieme a Steno Paciello, Davide Pacanowski e Michele Capobianco; il Rione Stella Polare con Giulio De Luca e Della Sala e infine un rione popolare a Nard\u00f2. Mentre realizza nel dopoguerra Villa Lydia che rappresenta un buon risultato di razionalismo e una villa ad Amalfi, e infine ha progettato anche il Centro elettronico del Banco di Napoli e il Nuovo Policlinico, (Torre del II Policlinico) con Massimo Nunziata e altri.\nLe sue opere realizzate fuori Napoli si possono citare altre al complesso termale e le case popolari di Nard\u00f2 anche le filiali della Banca d'Italia a Roma, Grosseto e Sassari e il Centro elettronico della Banca d'Italia a Roma e il Palazzo dell'Arte a Cremona.\nLa sua attivit\u00e0 di architetto si affiancava a quella di pittore futurista."}
{"id": "1485303", "revid": "729019", "url": "https://it.wikipedia.org/wiki?curid=1485303", "title": "Dockyard1", "text": "La Dockyard1 era un'etichetta discografica tedesca specializzata nella produzione di album metal. Fondata nel 2005 da Piet Sielck, ha cessato le attivit\u00e0 nel 2009."}
{"id": "1485304", "revid": "33689", "url": "https://it.wikipedia.org/wiki?curid=1485304", "title": "Semicingolato", "text": ""}
{"id": "1485310", "revid": "4175", "url": "https://it.wikipedia.org/wiki?curid=1485310", "title": "ARFU Asian Rugby Championship 1969", "text": "L'Asian Rugby Championship 1969 () fu il 1\u00ba campionato asiatico di rugby a 15 organizzato dall'ARFU, organismo continentale di governo della disciplina.\nSi trattava dell'edizione inaugurale del massimo campionato continentale, uno dei primi tornei istituiti dalla neonata Asian Rugby Football Union, fondata a Bangkok pochi mesi prima per iniziativa di alcune federazioni rugbistiche capofila, tra cui , e .\nIl torneo inaugurale, che si tenne in Giappone allo stadio Principe Chichibu di Tokyo, vide ai nastri di partenza, oltre alla squadra di casa, anche , , e e si tenne con la formula del girone unico; dalle fonti giornalistiche e storiche disponibili si evince che il vinse a punteggio pieno, 4 vittorie su 4 incontri, e che concesse il \"test match\" solo nell'incontro con .\nLa stessa termin\u00f2 seconda con tre vittorie e l'unica sconfitta contro il citato mentre invece non sono noti i punteggi con i quali la batt\u00e9 e fu a propria volta battuta dalla ; del tutto ignoto \u00e8, altres\u00ec, il risultato tra la citata Corea del Sud e Taiwan.\nNel corso della riunione istitutiva del torneo fu deciso che l'edizione successiva si sarebbe tenuta nel 1970 in Thailandia."}
{"id": "1485315", "revid": "116228139", "url": "https://it.wikipedia.org/wiki?curid=1485315", "title": "666 Satan", "text": " \u00e8 un manga di Seishi Kishimoto pubblicato da Gangan Comics sulla rivista \"Monthly Sh\u014dnen Gangan\". La serie ruota attorno alla tradizione della Kabbalah, alla demonologia giudeo-cristiana e al folclore giapponese.\nIl 6 giugno 2008 il manga \u00e8 uscito in Italia, pubblicato dalla casa editrice J-Pop.\nAmbientazione.\nGli sono artefatti misteriosi lasciati da un'antica civilt\u00e0 che fu cancellata dalla faccia della Terra. Il loro nome deriva dall'acronimo OOPArt (\"Out of Place Artifacts\"), che sta ad indicare oggetti con difficile collocazione storica, o appartenenti a epoche nelle quali non sarebbero potuti esistere. Gli O-Part sono usati principalmente come armi, mezzi di trasporto o strumenti per svariati usi. Sono classificati in base alla loro forza dal livello SS (il pi\u00f9 alto) al rango E. Gli O-Part di livello A o superiore sono estremamente potenti e devono essere consegnati al governo. Le persone in grado di utilizzare gli O-Part sono chiamate . Essi possono emanare il proprio e convogliarlo nell'O-Part, il quale lo assorbe e ne sfrutta l'energia per attivare il suo .\nAl mondo esistono inoltre dieci e dieci con poteri fantastici, sigillati all'interno di altrettanti esseri umani. Essi sono cercati rispettivamente dalla Repubblica di Stea e dall'Organizzazione Zenom per inserirli all'interno del e del , rispettivamente al Polo Nord e al Polo Sud della Terra. Una leggenda narra che quando un Kabalah \u00e8 riempito, si risveglier\u00e0 un'arma suprema chiamata .\nTrama.\nLe vicende narrate sono quelle di un ragazzino, Jio, che, orfano e abbandonato da tutti in quanto additato come portatore di sventure, viaggia senza meta con il singolare obiettivo di conquistare il mondo, unico modo, secondo lui, di essere accettato. Non sa, tuttavia, che nel suo corpo ha il potere per riuscire davvero nel suo intento. Viaggia per un mondo cosparso di rovine di un'antica civilt\u00e0 in cui venivano utilizzati dei potentissimi artefatti, gli O-Part che, se impugnati da persone in grado di incanalare la loro forza spirituale in essi, si dimostrano delle potentissime armi. Tali persone si chiamano O.P.T. (O-Part Tactician) e del ruolo che avevano in passato si sa poco, se non che i dieci pi\u00f9 potenti tra loro, secondo una leggenda, furono sterminati da un terribile demone. Non si conosce la vera identit\u00e0 del demone, ma viene chiamato Satan, visto che aveva sulla fronte il numero 666.\nJio incontra una ragazza, Ruby Crescent, una cacciatrice di tesori in grado di interpretare le antiche rune e che ha deciso di seguire questa strada a seguito dell'assassinio del padre per opera di un O-Part Tactician. Dopo un inizio burrascoso tra i due nasce una certa simpatia e Jio decide di diventare la sua guardia del corpo. Si scoprir\u00e0 presto che Jio, in quanto a voglia di fare e coraggio non \u00e8 secondo a nessuno, \u00e8 anche un O-Part Tactician e che soprattutto \u00e8 la reincarnazione di Satan, il temutissimo demone.\nPubblicazione.\n\"666 Satan\" \u00e8 stato serializzato sulla rivista \"Monthly Sh\u014dnen Gangan\" di Square Enix dal 2001 al 2007. I 76 capitoli sono in seguito stati raccolti in 19 volumi \"tank\u014dbon\" e pubblicati tra il 20 dicembre 2001 e il 22 febbraio 2008. L'edizione italiana \u00e8 stata curata dall'etichetta J-Pop di Edizioni BD e pubblicata dal 6 giugno 2008 al 21 luglio 2010.\nCitazioni e riferimenti.\nQuesto manga e i suoi personaggi hanno molti tratti in comune con il manga \"Naruto\", realizzato dal fratello gemello di Seishi, Masashi Kishimoto. Quando \"666 Satan\" usc\u00ec in Giappone, fu accusato di plagio proprio della serie \"Naruto\". Tuttavia, Seishi ha fatto notare in uno dei volumi del suo manga che le somiglianze non sono intenzionali, e sono probabilmente dovute al fatto che entrambi gli autori sono stati influenzati dalle stesse opere, ad esempio da \"Dragon Ball\" di Akira Toriyama, e ne hanno incorporato alcuni elementi all'interno delle loro storie.\nNel primo numero di \"666 Satan\", quando Jio ricorda la volta in cui vide i tre ragazzi parlare della conquista del mondo, sullo sfondo del ristorante si vedono Sig e Tarik, protagonisti del manga \"Trigger\", disegnato proprio da Seishi Kishimoto.\nCollegamenti esterni.\n "}
{"id": "1485318", "revid": "74801", "url": "https://it.wikipedia.org/wiki?curid=1485318", "title": "Antonio Altomonte", "text": "Biografia.\nIscritto alla facolt\u00e0 di giurisprudenza dell'Universit\u00e0 di Messina, Altomonte coltiv\u00f2 interessi letterari seguendo le lezioni di letteratura di Giacomo Debenedetti. Incominci\u00f2 a scrivere racconti e articoli su alcuni giornali, prima sulla \"Gazzetta del Sud\" e poi sul \"Tempo\".\nNel 1961 si trasfer\u00ec a Roma per svolgere il lavoro di giornalista. Nel 1964 pubblic\u00f2 il suo primo romanzo, \"Il Feudo\". Leonida Repaci - nel volume \"Calabria grande e amara\" (1964) - lo defin\u00ec \u00abemblematico ricostruttore di perdute dimensioni\u00bb. Nel 1965 pubblic\u00f2 \"L'Idea del corpo\". Nel 1968 spos\u00f2 Libertaria Falvo. Oltre a scrivere \"La sostanza bruna\" (verr\u00e0 pubblicato nel 1972) si interess\u00f2 di problemi regionali, curando specifiche antologie. Quella sulla Calabria in collaborazione con Leonida Repaci fu pubblicata nel 1969 col titolo \"Narratori di Calabria\"; un'altra sul Lazio usc\u00ec nel 1974 col titolo \"\". Negli anni successivi scrisse un saggio su Leonida Repaci, pubblicato a Firenze nel 1976.\nCome giornalista visit\u00f2 molti paesi stranieri. Durante uno di questi viaggi matur\u00f2 l'idea di scrivere \"Dopo il Presidente\", in seguito alla morte di Franco in Spagna, e del lento declino di Tito in Iugoslavia. Considerato una metafora del potere, il libro ottenne il premio Viareggio. Continu\u00f2 ad alternare giornalismo e narrativa. Un altro romanzo gli procur\u00f2 il premio \"Selezione Campiello\", \"Sua Eccellenza\". Nel 1982, riunendo in unico volume i tre romanzi gi\u00e0 editi: \"Il Feudo\", \"Adolescenza\" (gi\u00e0 intitolato \"L'idea del corpo\") e \"Una storia in frantumi\" (gi\u00e0 titolato \"La sostanza bruna\"), pubblic\u00f2 \"Una stagione sull'altra\", che ottenne il Premio Nazionale Letterario Pisa per la narrativa.\nNel 1982 usc\u00ec anche \"Il Magnifico\", una biografia di Lorenzo de' Medici, che ottenne il premio \"Castiglioncello\". Nel 1984 pubblic\u00f2 \"Il fratello orientale\", vincendo il premio Selezione Campiello e il Premio Letterario Basilicata. Nel medesimo anno scrisse una commedia \"La parete di vetro\". Prepar\u00f2 per la RAI alcuni radiodrammi che furono anche pubblicati su riviste.\nScrisse anche alcune introduzioni: su Benvenuto Cellini, su i due trattati intorno all'oreficeria e alle sue principali arti e sull'arte della scrittura (1983); su Guido Nobile (nel romanzo \"Senza Bussola\" del 1979); su De Angelis (nel romanzo \"Inverno in palude\" del 1984).\n\"Dante una vita per l'imperatore\" ottenne \"Il Valentino d'oro\" e poi il \"Fiuggi\" per la saggistica nel 1985.\nLa morte sopraggiunse nella notte tra il 31 dicembre 1986 e il 1\u00ba gennaio 1987, all'et\u00e0 di 52 anni, in una clinica romana, dopo una malattia durata oltre un anno. Le sue spoglie furono subito trasferite a Palmi. \nLo scrittore Carlo Bo ricord\u00f2 che \u00abcerte sue inchieste sono rimaste famose e non potranno essere trascurate neppure in avvenire\u00bb. I cari tiranni, l'opera che aveva terminato poco prima di morire, fu pubblicata qualche mese dopo la sua morte. Alla sua attivit\u00e0 giornalistica appartengono: \"Viaggio nella cultura italiana\", pubblicato nel 1975; \"Repaci\", saggio critico pubblicato nel 1976; \"L'Intellettuale bifronte\", edito nel 1977, vincitore del Premio Nazionale Rhegium Julii; \"Mafia, briganti, camorra e letteratura\", pubblicato nel 1979."}
{"id": "1485331", "revid": "228587", "url": "https://it.wikipedia.org/wiki?curid=1485331", "title": "Bentley Serie T", "text": "La Serie T (nota anche come \"T\") \u00e8 un modello di autovettura prodotta dalla Bentley dal 1965 al 1981.\nDescrizione.\nNon \u00e8 altro che una Rolls-Royce Silver Shadow che fu commercializzata con il marchio Bentley e rivista in pochissimi dettagli. In pratica si distingueva dalla berlina Rolls-Royce per la diversa calandra (pi\u00f9 arrotondata e con una differente \"maglia\"), per alcuni dettagli della finitura interna e per un'impostazione pi\u00f9 sportiva\nLa meccanica e l'estetica erano comunque assolutamente identiche a quelle della Silver Shadow, incluso il classico motore V8, prima di 6.223 (fino al 1969) poi di 6.750 cm\u00b3. La Serie T, infatti, consolid\u00f2 la consueta sudditanza del marchio Bentley alla casa madre Rolls-Royce, proseguita fino alla fine degli anni novanta.\nVenne prodotta fino al 1977 in un numero assai esiguo di esemplari, la cui produzione prosegu\u00ec fino al 1981 quando venne rimpiazzata dalla Mulsanne, versione Bentley della Rolls-Royce Silver Spirit. Ne sono state prodotti appena 1.876 modelli della prima serie e, dal 1977, altri 568 della seconda serie (nota anche come \"T2\"), di cui soltanto 10 con passo lungo, configurazione in cui la prima serie non era disponibile. Durante gli anni ne vennero costruiti anche alcuni rari esemplari in versione Coup\u00e9 e Convertible e un solo esemplare, disegnato da Pininfarina, in versione coup\u00e9."}
{"id": "1485332", "revid": "125223294", "url": "https://it.wikipedia.org/wiki?curid=1485332", "title": "K\u00e1t'a Kabanov\u00e1", "text": "K\u00e1\u0165a Kabanov\u00e1 \u00e8 un'opera lirica di Leo\u0161 Jan\u00e1\u010dek su libretto proprio in collaborazione con Vincenc Cervinka, ispirata al dramma \"L'uragano\" di Aleksandr Ostrovskij. L'opera debutt\u00f2 con buon successo il 23 novembre 1921 al teatro Nazionale di Brno, ebbe poi la prima al teatro Nazionale di Praga il 30 novembre 1922; il 7 dicembre successivo and\u00f2 in scena senza successo a Colonia (Germania), nella traduzione di Max Brod diretta da Otto Klemperer. Il 21 gennaio 1928 ebbe la prima nella seconda versione al Neues Deutsches Landestheater di Praga, diretta da William Steinberg ed \u00e8 tuttora presente nel repertorio operistico straniero.\nTrama.\nAtto I.\n\"Intorno al 1860, in una cittadina sulle rive del Volga\"\nScena prima.\nNel parco sulla riva del fiume, passeggiano alcune persone, tra cui Kudrjas e Glasa, e Boris che litiga con lo zio Dikoj. Egli si lamenta del fatto che \u00e8 lontano dall'amata Mosca con uno zio dal carattere orribile. Intanto escono dalla chiesa Tichon, sua madre, K\u00e1\u0165a e Varvara. Kabanicha accusa il figlio di trascurarla per la moglie ma K\u00e1\u0165a la rassicura che il figlio continua ad amarla.\nScena seconda.\nOppressa da molti sentimenti, K\u00e1\u0165a svela a Varvara di amare un altro uomo. In quel momento giunge Tichon, dicendo che deve partire per un lungo viaggio. K\u00e1\u0165a implora di portarla con s\u00e9, ma Tichon rifiuta; K\u00e1\u0165a, allora, si impone di non parlare pi\u00f9 con nessun'altra persona durante la sua assenza, e di pensare soltanto a lui. Partito Tichon, Kabanicha sottopone K\u00e1\u0165a agli umilianti rituali che una moglie deve compiere durante l'assenza del marito.\nAtto II.\nScena prima.\nKabanicha continua a maltrattare K\u00e1\u0165a, che tenta invano di difendersi. Varvara ruba le chiavi del cancello e le d\u00e0 a K\u00e1\u0165a per incontrarsi con l'amante. K\u00e1\u0165a esita, e prega, ma, al ritorno della suocera, nasconde la chiave ed esce dal cancello. Nel frattempo Dikoj, ubriaco, chiede ospitalit\u00e0 a Kabanicha per la notte.\nScena seconda.\nVarvara e K\u00e1\u0165a s'incontrano con i loro amanti, rispettivamente Kudrjas e Boris. Kudrjas e Varvara si allontanano, lasciando gli altri due da soli, e K\u00e1\u0165a si getta tra le braccia dell'amante. Passata la notte, Varvara e K\u00e1\u0165a rientrano, quest'ultima in preda al rimorso.\nAtto III.\nScena prima.\nDurante un temporale, K\u00e1\u0165a \u00e8 sconvolta dai rimorsi e dai segreti. Al ritorno di Tichon, rivela al marito e alla suocera di avere un amante e scappa sotto la pioggia.\nScena seconda.\nMentre Varvara e Kudrjas progettano un'impossibile fuga verso Mosca, K\u00e1\u0165a \u00e8 disperata e decisa a farla finita. Incontra per l'ultima volta Boris, che sta per partire per la Siberia con lo zio. Dopo l'addio a Boris, K\u00e1\u0165a ode il rumore del Volga, e vi si getta dentro. Tichon, vedendo il corpo della moglie, accusa tutti i presenti di aver provocato loro quella morte. Kabanicha invece ringrazia tutti per aver recuperato il corpo di K\u00e1\u0165a."}
{"id": "1485333", "revid": "107831", "url": "https://it.wikipedia.org/wiki?curid=1485333", "title": "Dockyard 1", "text": ""}
{"id": "1485338", "revid": "304077", "url": "https://it.wikipedia.org/wiki?curid=1485338", "title": "FileZilla Server", "text": "FileZilla Server \u00e8 un software gratuito per Microsoft Windows NT, 2000, Xp,Vista e Seven. Il programma \u00e8 un server FTP e supporta i protocolli FTP e FTPS (FTP su SSL/TLS).\nIl codice sorgente del programma \u00e8 disponibile su SourceForge. Con il progetto FileZilla esso \u00e8 stato nominato progetto del mese in novembre 2003 e uno dei progetti pi\u00f9 popolari di SourceForge nel 2007.\nLimiti di velocit\u00e0.\nI limiti di velocit\u00e0 imposti dal programma sono stati realizzati per prevenire che il programma occupi tutta la banda di connessione a Internet. In ogni caso, l'utente pu\u00f2 evitare che il programma sia soggetto a questi limiti e utilizzi in maniera completa la connessione a Internet oppure pu\u00f2 impostare un diverso livello di compressione dati in modo da ridurre considerevolmente la mole di dati da inviare o ricevere.\nRequisiti di sistema.\nIl programma occupa 3,4 Megabytes sul disco rigido e richiede un processore Pentium minimo e una scheda grafica che gli possa concedere almeno 6 megabytes di memoria."}
{"id": "1485339", "revid": "818367", "url": "https://it.wikipedia.org/wiki?curid=1485339", "title": "Psitteuteles goldiei", "text": "Il lorichetto di Goldie (Psitteuteles goldiei) \u00e8 un uccello della famiglia Psittaculidae.\nDistribuzione e habitat.\nVive in Indonesia e Papua Nuova Guinea. I suoi habitat naturali sono le foreste umide di pianura subtropicali o tropicali o le umide regioni oltre il limite degli alberi subtropicali o tropicali.\nDescrizione.\nIl lorichetto \u00e8 quasi completamente verde con strisce gialle nell'area pettorale e la faccia rossa e blu. \u00c8 stato detto che nell'aspetto assomigli ad un cocomero. \u00c8 un piccolo uccello che misura 19\u00a0cm e pesa 45-60 grammi.\nIn cattivit\u00e0.\nIl lorichetto di Goldie \u00e8 considerato un buon animale domestico. Sono tranquilli, non distruttivi e non aggressivi e possono essere tenuti come singola coppia o in comunit\u00e0 pi\u00f9 numerose. Alcuni lorichetti hanno imparato a imitare la voce umana."}
{"id": "1485341", "revid": "726373", "url": "https://it.wikipedia.org/wiki?curid=1485341", "title": "SWAT Force", "text": "SWAT Force \u00e8 un videogioco di genere \"sparatutto in prima persona tattico\" prodotto e distribuito da Sierra e rappresenta il primo episodio della serie \"SWAT\" sviluppata per telefono cellulare. Il videogioco si avvale di una grafica bidimensionale a differenza dei capitoli per computer. Il giocatore pu\u00f2 controllare due team di squadre speciali, la prima squadra si occupa di irruzioni negli edifici mentre la seconda si occupa di demolizioni."}
{"id": "1485343", "revid": "1610933", "url": "https://it.wikipedia.org/wiki?curid=1485343", "title": "Lorichetto di Goldie", "text": ""}
{"id": "1485344", "revid": "150109", "url": "https://it.wikipedia.org/wiki?curid=1485344", "title": "Sourceforge.net", "text": ""}
{"id": "1485346", "revid": "1766191", "url": "https://it.wikipedia.org/wiki?curid=1485346", "title": "Gakunenbetsu kanji hait\u014dhy\u014d", "text": " \u00e8 una lista di 1.006 kanji fatta commissionare dal Ministero dell'Educazione giapponese. Questa lista contiene i kanji appresi da uno scolaro giapponese in sei anni di scuola primaria. \u00c8 anche chiamata o .\nTraduzione.\nI kanji hanno diversi significati e sfumature di significato sia nella lettura On sia in quella Kun, in molti casi presentando difficolt\u00e0 nel rendere una traduzione che ne copra tutti gli aspetti. Nei seguenti prospetti viene data la traduzione che pi\u00f9 si avvicina al significato generale che il singolo kanji vuole esprimere, e traduzioni specifiche per i kanji di uso pi\u00f9 comune. Per la lettura Kun, le sillabe che seguono il trattino (-), sono Okurigana"}
{"id": "1485348", "revid": "767487", "url": "https://it.wikipedia.org/wiki?curid=1485348", "title": "Stephen Kelly", "text": ""}
{"id": "1485350", "revid": "122451216", "url": "https://it.wikipedia.org/wiki?curid=1485350", "title": "Paucapalea", "text": "Paucapalea (\"Pocapaglia\") fu il primo esponente della \"Scuola dei Glossatori Canonisti\" a Bologna verso la seconda met\u00e0 del XII secolo, il quale fece aggiunte di stampo giuridico, di notevole rilievo, in materia di diritto canonico al \"Decretum\" o \"Concordia Discordantium Canonum\" di Graziano(suo maestro),conosciute sotto il nome di \"paleae\" (\"pagliuzze\"), in riferimento al nome dell'autore. Fu anche il primo autore di una summa all'opera del maestro, considerata come strumento didattico per eccellenza negli studi dei secoli successivi."}
{"id": "1485354", "revid": "186283", "url": "https://it.wikipedia.org/wiki?curid=1485354", "title": "Ky\u014diku kanji", "text": ""}
{"id": "1485356", "revid": "186283", "url": "https://it.wikipedia.org/wiki?curid=1485356", "title": "Kyoiku kanji", "text": ""}
{"id": "1485357", "revid": "670021", "url": "https://it.wikipedia.org/wiki?curid=1485357", "title": "Suddivisioni amministrative dello Stato Pontificio in et\u00e0 contemporanea", "text": "Dalla Restaurazione e fino alla presa di Roma, lo Stato Pontificio fu suddiviso amministrativamente in 17 delegazioni apostoliche, circoscrizioni territoriali instaurate da Pio VII il 6 luglio 1816 (\"motu proprio\" \u00abQuando per ammirabile disposizione\u00bb).\nLe delegazioni assumevano il nome di \"Legazioni\" quando erano governate da un cardinale. Poich\u00e9 ci\u00f2 avveniva regolarmente nelle delegazioni emiliane e romagnole, il termine \"Legazione\" usato in senso assoluto si riferiva alle 4 circoscrizioni che componevano quel territorio (Bologna, Ferrara, Forl\u00ec e Ravenna). Nel 1850, tuttavia, la riforma amministrativa di Pio IX riserv\u00f2 il titolo di Legazioni alle 5 grandi regioni nelle quali divise l'intero Stato, avendo raggruppato le delegazioni preesistenti.\n\"Motu proprio\" del 6 luglio 1816.\nDopo il ritorno di papa Pio VII a Roma nel 1814, al termine della parentesi napoleonica, e in seguito alla completa riconsegna nelle mani del potere pontificio di tutti i territori della penisola italiana che avevano composto lo Stato della Chiesa, Pio VII ed il suo segretario di Stato cardinale Ercole Consalvi elaborarono una nuova suddivisione amministrativa per i territori pontifici: il 6 luglio 1816 venne cos\u00ec emanato il \"motu proprio\" \"Quando per ammirabile disposizione\" \"sulla organizzazione dell'amministrazione pubblica\".\nAbbandonando la precedente ripartizione in 11 province, lo Stato fu articolato in 17 delegazioni, cui si aggiungeva quella speciale della comarca di Roma. La riforma fu influenzata dal modello francese di Stato amministrativo, che l'Italia aveva conosciuto durante il dominio napoleonico. La delegazione equivaleva grossomodo alla provincia repubblicana e aveva poteri esecutivi.\nClassificazione e struttura delle delegazioni.\nIl \"Moto proprio\" distinse le nuove circoscrizioni territoriali in tre classi, riservando loro trattamenti e onorificenze diversificate.\nA capo di ogni delegazione era posto un prelato (\"delegato\"), nominato dal pontefice tramite un provvedimento della Segreteria di Stato. Nel caso si trattasse di un cardinale, assumeva il titolo di \"legato\". Ci\u00f2 era solitamente possibile nelle sole delegazioni di 1\u00aa classe. Al delegato (o legato secondo i casi) erano affiancati due \"assessori\", sempre di nomina papale, con funzioni ausiliarie di natura giudiziaria (l'uno nel civile, l'altro nel penale).\nA fianco del delegato e degli assessori era prevista una \"Congregazione governativa\" composta:\nIn ogni delegazione l'amministrazione della giustizia era devoluta a un tribunale di prima istanza per le cause civili e a un tribunale criminale per le cause penali.\nElenco delle delegazioni di Pio VII.\nNel 1820 lo Stato era ripartito in 11 Province a loro volta composte da delegazioni di 1\u00aa, 2\u00aa e 3\u00aa classe:\nL'elenco che segue presenta l'assetto originario delle delegazioni pontificie distinte per classi, con le sedi dei rispettivi governi distrettuali.\nMonopolio ecclesiastico delle cariche pubbliche.\nGregorio XVI decise il ritorno alla situazione pre-rivoluzionaria. Furono riservate agli ecclesiastici tutte le alte cariche pubbliche: amministrazione, giustizia, finanza, polizia ed anche forze armate. Le aspirazioni dei laici vennero ridimensionate.\nAnche i governi locali erano guidati da principi della Chiesa: al vertice delle Legazioni di Bologna, Ferrara, Ravenna, Forl\u00ec e di Urbino sedeva, infatti, un cardinal legato, che esercitava il potere temporale per conto del pontefice, cui rispondeva direttamente.\nAnche l'esercizio della funzione giudiziaria era riservato agli ecclesiastici. Il Tribunale della Sacra Rota era presieduto da un cardinale e composto esclusivamente da prelati. Esso era tribunale di seconda istanza per tutte le sentenze capitali emesse nello Stato, nonch\u00e9 tribunale di prima istanza per le \"cause capitali\" di Umbria e Comarca di Roma.\nDopo i gradi supremi, riservati ai cardinali, vi erano quelli intermedi, cui accedeva per legge il clero secolare, vescovi compresi. Esso formava l'intelaiatura organizzativa dello Stato, sia nel campo amministrativo sia in quello giudiziario.\nUniche eccezioni erano i gonfalonieri (carica corrispondente all'attuale sindaco). Essi, chiamati governatori nelle citt\u00e0 pi\u00f9 grandi, erano scelti tra i nobili, tra i possidenti ovvero tra i capi delle corporazioni dei mestieri.\nGoverno locale.\nIl governo locale fu articolato in due categorie: i Governi \"di primo ordine\" (cio\u00e8 le citt\u00e0 maggiori) e \"di secondo ordine\". Entrambi i tipi di Governi erano sottoposti alla potest\u00e0 dei Delegati, ovvero dei presidenti delle Delegazioni, eccetto in casi di emergenza. La corrispondenza dai Delegati arrivava ai Governatori \"di primo ordine\" e quindi a quelli \"di secondo ordine\".\nI Governatori (ogni Comune ne aveva uno) non dovevano mai essere nati nel luogo che governavano, e non dovevano neppure risiedervi. Erano inoltre nominati dal Papa attraverso la Segreteria di Stato: ai Governatori \"di primo\" era inviato un Breve di nomina, mentre a quelli \"di secondo\" semplicemente una lettera patente. I Governatori, a differenza dei Delegati, non dovevano necessariamente essere prelati.\nI Governatori esercitavano potere giudiziario per cause i cui interessi non oltrepassavano i cento scudi, in cause su controversie riguardo a propriet\u00e0, su alimenti dovuti, su danni dati nei rispettivi territori e nelle retribuzioni ai salariati considerate ingiuste. Avevano inoltre compito di polizia durante le fiere e le feste.\nIl \"motu proprio\" di Pio VII ridisegn\u00f2 completamente l'amministrazione dei Comuni. Furono abrogati tutti gli statuti cittadini; i comuni furono sottoposti ad una disciplina uniforme.\nIn ogni Comune furono istituiti due nuovi organi, il Consiglio (organo deliberativo) e la Magistratura (organo esecutivo: gli sono attribuite funzioni fino ad allora esercitate da organi centrali):\nNuovi provvedimenti furono presi da Pio IX. Uno di essi riguard\u00f2 la citt\u00e0 di Roma (vedi \"Infra\").\nRiforme successive.\nLeone XII.\nIl successore immediato di Pio VII, papa Leone XII, ordin\u00f2 una profonda riforma del sistema delle delegazioni con il \"motu proprio\" del 5 ottobre 1825, riducendone il numero a 13 mediante l'accorpamento di Fermo e Ascoli, Macerata e Camerino, Spoleto e Rieti, Viterbo e Civitavecchia.\nGregorio XVI.\nIl nuovo assetto sopravvisse al pontefice, ma sei anni dopo la sua attuazione Gregorio XVI lo mise nel nulla, ripristinando le delegazioni soppresse e istituendo la nuova delegazione di Orvieto (per distacco da Viterbo) con l'editto del 5 luglio 1831. La riforma gregoriana fu completata dall'istituzione della delegazione di Velletri (per distacco da Frosinone) con il \"motu proprio\" \u201cLuminose prove\u201d del 1\u00ba febbraio 1832. La delegazione di Velletri, pur essendo di 3\u00aa classe, aveva titolo di legazione perch\u00e9 retta dal Decano del Sacro Collegio. Questa caratteristica fu ereditata dalla Legazione di Marittima e Campagna che ebbe Velletri per capoluogo.\nPio IX.\nIl 22 novembre 1850 Pio IX, rientrando dall'esilio di Gaeta e Napoli dopo la parentesi della Repubblica Romana, promulg\u00f2 un editto sul governo delle province e sull'amministrazione provinciale, modificando ancora l'assetto territoriale dello Stato della Chiesa. Il pontefice raggrupp\u00f2 infatti le delegazioni originarie in quattro grandi legazioni, tranne la Comarca e il Patrimonio che confluirono nel circondario di Roma. Ciascuna legazione fu affidata al governo di un cardinale.\nElenco delle legazioni di Pio IX.\nL'elenco che segue presenta l'assetto delle legazioni pontificie voluto da Pio IX nel 1850. A fianco di ciascuna legazione sono indicate le delegazioni che le costituivano e i rispettivi distretti (1831-1832).\nGoverno locale sotto Pio IX.\nNel 1847 Pio IX estese (\"Motu proprio\" del 1\u00ba ottobre sull'\"organizzazione del Consiglio e Senato di Roma e le sue attribuzioni\") anche alla Capitale le leggi gi\u00e0 applicate agli altri municipii dello Stato Pontificio. L'Urbe ebbe cos\u00ec un Consiglio municipale ed una Magistratura cittadina. Il Senatore di Roma fu investito della carica di gonfaloniere (l'odierno sindaco). A Roma il Consiglio (organo deliberativo) era formato da 100 consiglieri (96 laici, scelti sulla base del censo e della professione esercitata e 4 membri ecclesiastici designati dal Cardinal Vicario); la Magistratura, capeggiata dal Senatore e formata da 8 Conservatori, svolgeva le funzioni esecutive.\nIl processo di riforma avviato nel 1847, con il precipitare degli eventi rivoluzionari del 1848-49 (proclamazione della Repubblica Romana) sub\u00ec una battuta d'arresto. Dopo il rientro del pontefice da Gaeta (12 aprile 1850), le prerogative municipali furono ridimensionate. Le nuove competenze del Consiglio e della Magistratura comunali furono precisate nell'Editto del 24 novembre 1850, firmato dal card. Giacomo Antonelli, in attuazione del \"moto proprio\" del 12 settembre 1849 di Papa Pio IX.\nCompetenze del Consiglio comunale:\nCompetenze della Magistratura comunale:\nEntrambi gli organi (consiglio e magistratura) rispondevano alle direttive del governo centrale. L'Editto del 24 novembre distingueva cinque classi di comuni in base alla popolazione residente, rappresentata proporzionalmente dal numero dei consiglieri nominati. Come gi\u00e0 previsto anche nell'editto del 1816, i consiglieri erano scelti dal delegato, approvati dal Cardinal Prefetto della Consulta e sottoposti al parere della Congregazione.\nA Roma, i consiglieri furono ridotti da 100 a 48. L'ordinamento riformato nel 1850 rimase in vigore fino al 1870.\nFine del potere temporale.\nCon l'avvento dell'Unit\u00e0 d'Italia lo Stato Pontificio perse per prima l'intera Legazione delle Romagne (1860); indi la II Legazione, la III e la delegazione di Orvieto; infine le \"exclave\" di Benevento e Pontecorvo, rimaste assorbite nel circostante Regno delle due Sicilie conquistato da Garibaldi. Il sistema delle delegazioni cess\u00f2 del tutto con la fine del potere temporale dei papi, in seguito alla presa di Roma (20 settembre 1870).\nLe delegazioni pontificie costituirono, nelle regioni di appartenenza, la base territoriale dei nuovi enti locali dell'Italia unita, anche se non sempre furono mantenute nella loro conformazione e non tutte ebbero la stessa sorte.\nSebbene le province dell'Italia centrale abbiano ricordato, in seguito, ulteriori variazioni territoriali, alcune ex delegazioni apostoliche sono sopravvissute fin entro il XXI secolo (ad esempio come circondari di tribunale, indipendentemente dagli stessi confini provinciali)."}
{"id": "1485358", "revid": "161374", "url": "https://it.wikipedia.org/wiki?curid=1485358", "title": "CGAI", "text": ""}
{"id": "1485359", "revid": "765341", "url": "https://it.wikipedia.org/wiki?curid=1485359", "title": "Monetazione di Siracusa", "text": "La monetazione di Siracusa \u00e8 da molti considerata quella di \u00abmaggior valore in tutta la storia della coniatura\u00bb, poich\u00e9, oltre alla grande variet\u00e0 e qualit\u00e0 degli esemplari ritrovati, ognuno di essi ha un profondo legame con la situazione politica allora presente. Proprio per questa grande tradizione del conio i prodotti numismatici hanno un grande impatto sullo studio della storia siracusana, grazie alla quale si conoscono anche i nomi di alcuni coniatori: Cimone ed Eveneto. Essa rappresenta un caso particolare poich\u00e9 pur avendo iniziato per ultima a coniare monete, tra le citt\u00e0 del mondo greco occidentale (seconda met\u00e0 del VI secolo a.C.), essa adotta subito il tetradramma come piede monetario; una moneta dal valore di 4 dramme. Tale scelta \u00e8 da ricollegare al fatto che la citt\u00e0 nel momento in cui inizia a coniare vuole subito entrare nei circuiti commerciali della madre patria, e, poich\u00e9 in Grecia la moneta pi\u00f9 forte del momento era il tetradramma ateniese, adotta lo stesso statere.\nEpoca greca.\nPeriodo arcaico: VI secolo a.C..\nI tipi del tetradramma sono al dritto una quadriga, riferimento all'aristocrazia cittadina, i \"gamoroi\", coloro che si erano divisi la terra, mentre al rovescio compare subito la testa della ninfa Aretusa con la legenda \u03a3\u03a5\u03a1\u0391\u039a\u039f\u03a3\u0399\u03a9\u039d (Surakosi\u014dn); questi tipi resteranno pressoch\u00e9 invariati fino alla fine del V secolo a.C.\nAccanto ai tetradrammi vengono coniati didramme e dramme, la differenza tra le tre monete \u00e8 chiara fin dai tipi, difatti al dritto presentano: il tetradramma una quadriga, la didramma una biga, la dramma un cavaliere, questo era un espediente per far capire al fruitore il valore della moneta, quattro cavalli 4 dramme, 2 cavalli 2 dramme, 1 cavallo 1 dramma.\nPeriodo dei Dinomenidi e seconda democrazia.\nDa ricordare nella monetazione del V secolo \u00e8 il cosiddetto \"demareteion\" una moneta dal valore di 10 dramme (decadrammo). Questa moneta \u00e8 stata datata dopo la battaglia d'Himera del 480 a.C. Il nome di questa moneta, secondo la leggenda, sarebbe da ricollegare a Demarate, moglie di Gelone tiranno di Siracusa: difatti la donna avrebbe intercesso presso il marito in nome dei prigionieri cartaginesi presi dopo la battaglia e questi vennero liberati dopo aver pagato un riscatto. Questo evento ci viene riportato dallo storico Diodoro Siculo. Durante la tirannide dei Dinomenidi la ninfa Aretusa verr\u00e0 rappresentata circondata da 4 delfini, chiaro riferimento al mare.\nLa caduta della tirannide dei Dinomenidi avvenuta nel 466 a.C., non ha lasciato tracce nella monetazione siracusana mentre fu ben pi\u00f9 evidente in altre citt\u00e0. \nNell'ultimo quarto del V secolo a.C. si assiste a livelli artistici elevati nell'incisione dei tipi che renderanno le monete veri e propri capolavori: in alcuni di questi tipi gli incisori si firmavano, e il loro nome \u00e8 leggibile o tra la fascia della ninfa Aretusa, o tra i suoi capelli.\nQuesti alti livelli artistici si raggiungono dopo la sconfitta che Siracusa infligge ad Atene nella spedizione in Sicilia del 415-413 a.C. Tra gli incisori pi\u00f9 importanti, e di cui \u00e8 possibile leggere il nome, abbiamo \"Euth\" che realizz\u00f2 la migliore quadriga rappresentata in atto di aggirare la meta; \"Eukleidas\" che rappresenter\u00e0 per primo il volto di Atena in 3/4, tuttavia il conio di questo tipo si consumer\u00e0 molto rapidamente e verr\u00e0 abbandonato molto presto sebbene le alti qualit\u00e0 artistiche del tipo; un altro incisore \u00e8 \"Kimon\" che rappresenta Aretusa con i capelli sparsi, come se fosse sott'acqua.\nPeriodo dionigiano.\nLa spedizione cartaginese del 409-405 a.C. segna la fine della coniazione per molte citt\u00e0, a causa della distruzione delle stesse da parte dei cartaginesi, mentre per Siracusa segna l'inizio della tirannide dei Dionisii. Dionisio I governer\u00e0 la citt\u00e0 dal 405 al 367 a.C. e con lui si assiste ad un radicale mutamento nella monetazione. Innanzi tutto vengono coniato tantissime monete dal valore di 10 e 20 dramme, questo perch\u00e9 da un lato si dovevano pagare i mercenari per le continue guerre che il tiranno fece contro i cartaginesi, dall'altro per la realizzazione delle opere difensive e pubbliche della citt\u00e0. Basti ricordare che \u00e8 con lui che viene costruito il castello Eurialo. Tutto questo si riflette nella monetazione da un lato con monete di grande valore ma anche con la coniazione di monete in oro, evento che accadeva solitamente in periodo di grave crisi.\nDionisio far\u00e0 coniare due serie in oro, una dal valore di 2 decadrammi (100 litre) che presentano al dritto la testa della ninfa Aretusa, e al rovescio Eracle che lotta con il leone. Quest'ultimo tipo \u00e8 probabilmente un riferimento della lotta dei greci (rappresentato da Eracle) contro i punici (rappresentati dal leone).\nL'altra serie in oro presenta al dritto la testa di un giovinetto, interpretato come la personificazione del fiume Anapo, e al rovescio un cavallo.\nPer quanto riguarda l'argento verranno coniati tantissimi decadrammi in cui i tipi restano pressoch\u00e9 invariati.\nPoich\u00e9 l'argento e l'oro erano destinati per le coniazioni di grossi nominali, per lo pi\u00f9 per pagare i mercenari e per i commerci esterni, Dionisio per le monete che dovevano circolare entro la citt\u00e0 fece ricorso alla coniazione di bronzo. A questo periodo sono datate due serie che presentano al dritto la testa di Atena con elmo corinzio e al rovescio un cavalluccio marino, un'altra serie presenta al dritto la testa di Atena con elmo corinzio e al rovescio una stella marina tra due delfini. Quest'ultima serie dal peso di 35 g aveva il valore di una dramma.\nCon la caduta della tirannide dei Dionisii nel 357 a.C., si ritorn\u00f2 alla vecchia coniazione sia per quanto riguarda il piede monetario, ossia il tetradramma sia per i tipi.\nLe monete dionigiane: l'emissioni di \u03a3\u03a5\u03a1\u0391 e dell'Ippocampo.\nDegli studi sono stati svolti sul periodo dionigiano e la relazione del tiranno con l'emissione di monete riportanti nel dritto la figura di Atena con la scritta \u03a3\u03a5\u03a1\u0391. Tale incisione non sarebbe da riferirsi alla semplice abbreviazione del nome, data l'ampiezza del tondello monetale, e considerando anche il fatto che la zecca siracusana prediligeva incidere l'appellativo per intero, e riservare le abbreviazioni solo alle frazioni. Si suppone piuttosto che Dionisio volesse collegare la scritta Syra alla figura femminile della moneta; una protettrice della citt\u00e0. Ed Atena, cos\u00ec come Apollo e Artemide, erano considerati dei protettori dei popoli. Una prova di tale personificazione potrebbe risiedere sull'incisione monetale d'epoca dionisiana raffigurante l'Atena con elmo corinzio e sul rovescio l'ippocampo con l'incisione di \u03a3\u03a5\u03a1\u0391\u03a3\u03a9\u03a3\u0399\u0391; da dividere in \u03a3\u03a5\u03a1\u0391 e in \u03a3\u03a9\u03a3\u0399\u0391.\nMa bisogna far presente che tale coniazione ha suscitato diversi interrogativi tra gli studiosi; ad esempio l'archeologo e numismatico statunitense R. Ross Holloway, non ritiene le monete di quell'emissione autentiche. Mentre il collega francese Paul Naster ha ipotizzato che potesse trattarsi di una coniazione barbarica che aveva lo scopo di imitare il valore monetale aretuseo. Considerando comunque che tali monete fossero originarie di Siracusa, la scritta \u03a3\u03a9\u03a3\u0399\u0391, ovvero \"Sosia\", sarebbe da riferire ad una divinit\u00e0 salvatrice; un antroponimo attestato in Sicilia; nella zona di Kamarina, Gela, Morgantina e Segesta. La studiosa Calatabiano la paragona prima alla \"Sosipolis\" ninfa protettrice di Gela, e poi alla \"Tyche Soteira\" di Himera (appellata da Pindaro nelle \"Olimpiche\", XII, 1-3). Il termine \"Soteira\" effettivamente riechegger\u00e0 anche sulle monete siracusane, quando il tiranno Agatocle lo far\u00e0 incidere accanto all'effigie di Artemide: l\"'Artemide Soteira\" del periodo agatocleo. Il numismatico Herbert A. Cahn ha ipotizzato che nelle emissioni di Kimon le lettere \u03a3\u03a9 poste accanto al volto di Aretusa, siano da completare con \u03a3\u03a9TEIPA, ovvero \"Soteira\", \u00ab\"colei che salva\"\u00bb. \nLa legenda \u03a3\u03a5\u03a1\u0391 dunque rappresenterebbe una personificazione del nome di Siracusa con quello della sua protettrice. Si \u00e8 cercato di ritrovare poi negli antichi scritti tale figura; ad esempio identificandola con una delle leggendarie figlie di Archia: \"Syra\", della cui gemella \"Kossa\" o \"Akousa\" non sarebbe rimasta memoria storica. O ancora si \u00e8 pensato all'omerica descrizione dove viene menzionata un'isola geografica appellata Syra posta al di sopra di Ortigia, cercando di rivedere in essa l'originario nome di Siracusa.\nDionisio avrebbe ripreso l'appellativo di Syra ponendolo in relazione con la stella, o astro, a otto raggi (spesso identificata anche come stella marina o come Ruota a otto raggi) che altro non sarebbe se non una rappresentazione della dea Astarte, anche detta Asteria; ovvero la dea orientale dalla quale prese origine l'Artemide greca. Siracusa con Artemide aveva un particolare rapporto; la polis \u00e8 infatti annoverata tra i luoghi dove la dea gemella di Apollo sarebbe nata. La dea \u00e8 infatti strettamente collegata alle origini siracusane; da essa prende nascita il culto di Aretusa, la ninfa simbolo della polis, ritratta costantemente sulle monete siracusane.\nDionisio elabor\u00f2 dunque un collegamento tra la Syra armata (indossa l'elmo corinzio) e l'astro a otto raggi. E proprio in quest'ultimo elemento risiederebbe la chiave di lettura per quella che viene definita una \"manovra propagandistica\" del tiranno aretuseo. Si sostiene infatti che la raffigurazione dell'astro nell'antichit\u00e0 stesse a significare protezione divina, potenza, luminosit\u00e0, buon augurio per una nascita regale. Un culto delle stelle molto arcaico che deriverebbe da quello della Dea Madre orientale: come la divinit\u00e0 siriaca Atargatis, detta anche \"dea Syria\", il cui culto \u00e8 stato attestato anche a Siracusa. Associando tale protezione alla divinit\u00e0 locale \"Soteira\" che proteggeva il suo regno, o la sua persona in quanto personaggio pubblico.\nPeriodo timoleonteo e agatocleo.\nCon Timoleonte c'\u00e8 un radicale mutamento nella monetazione, difatti verr\u00e0 adottato il sistema corinzio, ossia verr\u00e0 adottato come statere un tridramma (2,90 g x 3) dal peso di 8,70. Anche i tipi saranno quelli corinzi, Pegaso al dritto e Atena con elmo corinzio al rovescio. Questa monetazione verr\u00e0 utilizzata fino alla salita al potere di Agatocle nel 317 a.C.\nCon Agatocle, cos\u00ec come era stato per Dionisio I, si ritorna alla coniazione nei tre metalli oro, argento e bronzo.\nLa monetazione agatoclea si pu\u00f2 dividere in 4 fasi; nella prima dal 311 a.C. al 317 a.C., continuano la coniazione di monete in argento secondo il modello corinzio, tuttavia compare in tali monete la \"triskel\u00e8s\" (il simbolo della Trinacria, quasi un simbolo del tiranno, che sar\u00e0 presente in tutte le coniazioni), accanto a queste monete in argento vengono coniate delle dramme in oro che portano al dritto la testa di Apollo e al rovescio una biga. La seconda fase, 310-305, coincide con la spedizione in Africa; in questo periodo viene ripreso il vecchio statere in argento, tetradrammo con al dritto quadriga e al rovescio la testa d'Aretusa. La terza fase inizia nel 305, in questo periodo Agatocle prende il titolo di \u03b2\u03b1\u03c3\u03b9\u03bb\u03b5\u1f7a\u03c2 (\"basileus\"), tuttavia nelle monete non compare questo titolo, mentre inizia a comparire il suo nome \"\u0391\u0393\u0391\u0398\u039f\u039a\u039b\u0395\u039f\u03a3\" (Agathokleos), a questa fase sono da ricollegare dei tetradrammi in argento che presentano al dritto la testa di Kore e al rovescio una Nike che incorona un trofeo, e una serie in oro, molto rara, che ha come tipo del dritto una testa giovanile coperta da una pelle d'elefante (chiaro riferimento alla spedizione in Africa del 310-305) e al rovescio un'Atena alata armata. Nella quarta e ultima fase che va dal 295 a.C. al 289 a.C., anno di morte di Agatocle, compare il titolo di \u03b2\u03b1\u03c3\u03b9\u03bb\u03b5\u1f7a\u03c2. Una serie in oro presenta al dritto la testa di Atena con elmo corinzio e al rovescio un fulmine; questa moneta \u00e8 un riferimento agli stateri di Alessandro Magno. A questo periodo sono da ricollegare una nuova serie di \"pegasi\" ma con peso minore.\nSotto la tirannide di Agatocle si conieranno anche monete in elettro, 4 serie con valore diverso che presentavano tipi diversi: le monete con al dritto la testa di Apollo e al rovescio la testa di Artemide del valore di 100 litre, quelle con al dritto la testa di Apollo e al rovescio un tripode dal valore di 50 litre, la serie con al dritto la testa di Apollo e la lira dal valore di 25 litre e la serie con al dritto la testa della ninfa Aretusa e una seppia dal valore di 10 litre.\nPeriodo geroniano e ultima democrazia greca.\nDurante la breve tirannide di Iketas \u00e8 da ricordare una dramma in oro che presenta al dritto la testa di Persefone e al rovescio una biga. Al dritto \u00e8 presenta la legenda \"\u0395\u03a0\u0399 \u0399\u039a\u0395\u03a4\u0391\" (Epi Iketa) mentre al rovescio la legenda \"\u03a3\u03a5\u03a1\u0391\u039a\u039f\u03a3\u0399\u03a9\u039d\" (Sirakosion), probabilmente questa serie risale al periodo della strategia di Iketas.\nNel 278 a.C. sbarca in Sicilia Pirro. La sua avventura siciliana \u00e8 evidente anche nella monetazione. A Siracusa coni\u00f2 tetradrammi e didrammi; i primi presentavano al dritto la testa di Atena e al rovescio una Nike con corona e trofeo, i secondi al dritto avevano la testa di Artemide e al rovescio una Nike con corona e trofeo. Per quanto riguarda le serie in argento Pirro adotta un peso completamente estraneo al mondo siracusano, ossia uno statere dal peso di 5,70, il motivo di tale scelta non \u00e8 chiara. Le monete con tale peso presenteranno al dritto la testa di Demetra e la rovescio Atena armata e combattente.\nCon la ritirata di Pirro dalla Sicilia, nel 276 a.C., fu la volta della tirannia di Ierone II, generale di Pirro che governer\u00e0 nella citt\u00e0 siceliota dal 275 al 215. Alla prima fase della monetazione sono da collegare delle monete in argento che lasciano invariato il piede introdotto con Pirro (5,70 g), e che presentano al dritto la testa di Atena con elmo corinzio e al rovescio un Pegaso con la legenda \u0399\u0395\u03a1\u03a9\u039d\u039f\u03a3 (Ieronos). A questo periodo appartengono due serie in oro, didrammi e dramme, i didrammi presentano al dritto la testa di un giovane, interpretato con lo stesso Ierone, e al rovescio una biga; le dramme presentano al dritto la testa di Persefone e al rovescio una biga.\nNella seconda fase, a partire dal 269 a.C., compaiono tipi tipicamente ellenistici in cui compare il ritratto del \u03b2\u03b1\u03c3\u03b9\u03bb\u03b5\u1f7a\u03c2 (basileius) e dei suoi familiari, con il titolo regale. Il ritratto di Hierone con il titolo \"\u0392\u0391\u03a3\u0399\u039b\u0395\u039f\u03a3 \u0399\u0395\u03a1\u03a9\u039d\u039f\u03a3\" (basileos Ieronos), compare in una solo serie, mentre sono molto pi\u00f9 comuni le serie in cui \u00e8 rappresentata Filistide, moglie del tiranno, con la legenda \"\u0392\u0391\u03a3\u0399\u039b\u0399\u03a3\u03a3\u0391\u03a3 \u03a6\u0399\u039b\u0399\u03a3\u03a4\u0399\u039f\u03a3\" (Basilissas Filistios), e il figlio Gelone II, associato al potere dal 240 a.C., con la legenda \"\u03a3\u03a5\u03a1\u0391\u039a\u039f\u03a3\u0399\u039f\u0399 \u0393\u0395\u039b\u03a9\u039d\u039f\u03a3\" (Suracosioi Gelonos). Nel bronzo comparir\u00e0 solo il ritratto e la legenda di Ierone. Al regno di Ierone sarebbe apparterrebbero delle serie in oro e argento che portano la legenda \"\u03a3\u0399\u039a\u0395\u039b\u0399\u039f\u03a4\u0391\u039d\" (Sikeliotan), probabilmente coniate da una federazione di citt\u00e0 siciliane legate a Siracusa.\nA Hierone II, morto nel 215 a.C., succede il nipote Ieronimo, difatti il figlio di Hierone, Gelone mor\u00ec prima di poter assumere il titolo di \u03b2\u03b1\u03c3\u03b9\u03bb\u03b5\u1f7a\u03c2. La monetazione del nuovo tiranno di Siracusa mostra una continuit\u00e0 con la precedente. Le serie in oro presentano al dritto la testa di Persefone e al rovescio la biga. Le serie in argento e bronzo presentano invece al dritto il ritratto di Hieronimo e al rovescio un fulmine alato con la legenda \"\u0392\u0391\u03a3\u0399\u039b\u0395\u039f\u03a3 \u0399\u0395\u03a1\u039f\u039d\u03a5\u039c\u039f\u03a5\" (Basileos Ieronumou).\nEpoca romana.\nDurante la seconda guerra punica Hieronimo si schiera con i cartaginesi e questo causer\u00e0 la conquista di Siracusa da parte dei romani nel 212 a.C. e la cessazione delle monetazione in oro e argento, sebbene le serie in bronzo continuarono a essere coniate."}
{"id": "1485360", "revid": "287204", "url": "https://it.wikipedia.org/wiki?curid=1485360", "title": "Gakunenbetsu kanji haitohyo", "text": ""}
{"id": "1485361", "revid": "186283", "url": "https://it.wikipedia.org/wiki?curid=1485361", "title": "Gakush\u016b kanji", "text": ""}
{"id": "1485362", "revid": "186283", "url": "https://it.wikipedia.org/wiki?curid=1485362", "title": "Gakushu kanji", "text": ""}
{"id": "1485365", "revid": "1605525", "url": "https://it.wikipedia.org/wiki?curid=1485365", "title": "Alfred Duggan", "text": "Nato in una famiglia argentina di ricchi possidenti terrieri di origine britannica e statunitense, la famiglia di Duggan si trasfer\u00ec in Inghilterra quando Alfred aveva due anni. Scrisse romanzi e saggi. I suoi romanzi sono noti per avere delle solide basi storiche, e scrisse anche delle storie popolari sull'antica Roma e sul Medioevo.\nNegli anni 1930 condusse degli scavi ad Istanbul. Nel 1946 scrisse il suo primo romanzo, \"Knight With Armour\"; grazie alla sua professione di archeologo, Duggan pot\u00e9 visitare praticamente tutti i luoghi descritti nel romanzo."}
{"id": "1485367", "revid": "298055", "url": "https://it.wikipedia.org/wiki?curid=1485367", "title": "Deanna Dunn", "text": ""}
{"id": "1485373", "revid": "35813", "url": "https://it.wikipedia.org/wiki?curid=1485373", "title": "Antonius Hubert Fischer", "text": ""}
