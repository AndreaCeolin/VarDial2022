{"id": "1542610", "revid": "1005847", "url": "https://it.wikipedia.org/wiki?curid=1542610", "title": "Bandiera del Territorio della Capitale Australiana", "text": "La bandiera del Territorio della Capitale Australiana (ing. \"Flag of the Australian Capital Territory\") \u00e8 il vessillo ufficiale dell'omonima entit\u00e0 amministrativa facente capo alla capitale Canberra.\nSebbene il Territorio della Capitale Australiana (ACT) esista dal 1911 ed abbia un proprio governo dal 1989, non ha mai avuto una bandiera fino all'adozione dell'attuale, avvenuta il 25 marzo 1993 a seguito di una competizione tra artisti e residenti nell'ACT, vinta da Ivo Ostyn.\nLa bandiera dell'ACT utilizza 3 colori - blu, giallo oro e bianco - ed \u00e8 divisa in due parti: la parte sinistra occupa un terzo della bandiera ed \u00e8 di colore blu, la parte destra \u00e8 di color giallo-oro ed occupa i restanti due terzi.\nNella parte sinistra, su sfondo blu, compare la costellazione stilizzata della Croce del Sud come nella bandiera dell'Australia, con cinque stelle bianche (quattro a sette punte e una a cinque punte).\nNella parte destra, su sfondo giallo-oro, compare una versione modificata dello : uno scudo sostenuto da due cigni, uno blu (in origine nero, quale citazione del Cigno Nero australiano, a rappresentare il popolo nativo aborigeno australiano) e l'altro bianco (Cigno Reale euroasiatico, a rappresentazione dei coloni europei), al cui interno compaiono cinque simboli: un castello a tre torri, che simboleggia la tradizionale dignit\u00e0 e importanza della citt\u00e0 di Canberra; la spada della giustizia che rappresenta il potere esecutivo del governo federale; lo scettro del parlamento che rappresenta il potere legislativo del Parlamento federale; la corona imperiale simboleggia l'autorit\u00e0 sovrana del Commonwealth; e infine la rosa di York in onore del ruolo determinante del Duca di York nella scelta di Canberra come sito del governo australiano.\nProposta per modificare la bandiera.\nDalla bandierina Territorio \u00e8 stata sollevata per la prima volta nel 1993, le proposte di modifica del disegno si verificano di tanto in tanto. Due proposte di rilievo sono stati creati dal designer della bandiera, Ivo Ostyn. Queste proposte (uno dei quali \u00e8 nella foto), sostituire sia lo stemma di Canberra, che sostiene Ostyn essere troppo complesso per un efficace disegno per la bandiera. Inoltre, Ostyn ha detto che lo stemma \u00e8 stato stilizzato effettivamente richiesto dal ministro principale ACT in fase di progettazione, e ha portato in una \"bandiera sub-standard\"."}
{"id": "1542611", "revid": "486946", "url": "https://it.wikipedia.org/wiki?curid=1542611", "title": "Wrong Turn 2", "text": ""}
{"id": "1542612", "revid": "947892", "url": "https://it.wikipedia.org/wiki?curid=1542612", "title": "Giovanni Gherardini", "text": "Biografia.\nAlunno del Collegio Ghislieri in Pavia, finiti gli studi di medicina, si dedic\u00f2 alla letteratura.\nFamoso specialmente per aver scritto il libretto per \"La gazza ladra\" di Gioachino Rossini, ha svolto per\u00f2 anche l'attivit\u00e0 di lessicografo e in merito scrisse \"Lessigrafia italiana\" (1843)."}
{"id": "1542619", "revid": "92723", "url": "https://it.wikipedia.org/wiki?curid=1542619", "title": "Abbazia di San Maurizio d'Agauno", "text": ""}
{"id": "1542622", "revid": "104265", "url": "https://it.wikipedia.org/wiki?curid=1542622", "title": "I tre mariti", "text": "I tre mariti \u00e8 una farsa in un atto del compositore Giuseppe Mosca su libretto di Gaetano Rossi.\nNota anche come \"La moglie di tre mariti\", l'opera fu rappresentata per la prima volta il 27 dicembre 1811 al Teatro San Mois\u00e8 di Venezia.\nLa farsa fu musicata anche da Gustavo Carulli (1801 - 1876), \"da rappresentarsi nell'I.R. Teatro alla Scala di Milano la quaresima dell'anno 1825\", come recita il libretto pubblicato a Milano \"per Nicol\u00f2 Bettoni\" nel 1825."}
{"id": "1542624", "revid": "599013", "url": "https://it.wikipedia.org/wiki?curid=1542624", "title": "Fred Merkel", "text": "Vincitore delle prime due edizioni della storia del mondiale Superbike nel 1988 e nel 1989. Per questo viene ricordato come uno dei piloti pi\u00f9 rappresentativi ed inserito nella hall of fame del campionato.\nCarriera.\nNel 1984 vinse insieme a Mike Baldwin la 8 ore di Suzuka (gara del mondiale Endurance), guidando una Honda RS750R del team America Honda. Merkel \u00e8 tre volte campione AMA Superbike, vincendo nel 1984 e nel 1985 sulla VF750 e nel 1986 sulla VFR750F, \u00e8 detentore con Mat Mladin del record per maggior numero di vittorie in una stagione. Compete nel campionato mondiale Formula TT del 1987 con una Honda, realizzando un secondo posto in gara nella prova inaugurale a Misano e posizionandosi ottavo nella classifica generale con 20 punti.\nNella stagione 1988 passa al campionato mondiale Superbike in sella a una Honda RC30 del team RCM, vincendo il campionato davanti a Fabrizio Pirovano e Davide Tardozzi, con 2 vittorie e 3 altri podi. Nella stagione successiva difende con successo il titolo, con 3 vittorie, 7 altri podi e 4 pole position. Conquista altre tre vittorie nel 1990 guadagnandosi la 6\u00aa posizione assoluta. Negli anni successivi \u00e8 meno competitivo in ambito mondiale ma riesce comunque nel 1991 a vincere il campionato Italiano Superbike.\nNella stagione 1989 ha anche partecipato a tre gran premi del motomondiale, raccogliendo un 11\u00ba posto in occasione del GP di Gran Bretagna e, grazie ai 5 punti ottenuti, arrivando al 36\u00ba posto nella classifica generale.\nSi \u00e8 ritirato dall'attivit\u00e0 agonistica nel 1995, la stagione dopo essersi infortunato in un incidente al Firebird International Raceway a Chandler (Arizona). \u00c8 stato inserito nella AMA Motorcycle Hall of Fame nel 2001."}
{"id": "1542626", "revid": "767487", "url": "https://it.wikipedia.org/wiki?curid=1542626", "title": "The Power Station", "text": "I The Power Station sono stati un supergruppo rock britannico, attivo dal 1984 al 1997.\nStoria.\nIl gruppo era formato dal cantante Robert Palmer, dai due componenti dei Duran Duran, Andy Taylor (chitarra) e John Taylor (basso), e dal batterista degli Chic Tony Thompson. Un altro componente degli Chic, Bernard Edwards, fu coinvolto nel lavoro di produzione in studio come produttore, svolgendo per un breve periodo anche la funzione di manager del gruppo.\nIl gruppo si form\u00f2 a New York alla fine del 1984, prendendo il nome dal famoso studio di registrazione dove registr\u00f2 il suo primo album. Questo studio era stato ricavato da una vera stazione elettrica (\"power station\" in inglese) alta cinque piani, dotata di un'acustica particolare. Dopo un'esibizione di grande successo al \"Saturday Night Live\" il 16 febbraio 1985 in cui furono eseguite dal vivo \"Some Like It Hot\" e \"Get It On (Bang a Gong)\", a marzo pubblicarono l'omonimo album e partirono per un tour estivo negli Stati Uniti registrando il tutto esaurito in tutte le date.\nTuttavia la formazione che and\u00f2 in tour non comprendeva Robert Palmer, che aveva abbandonato il gruppo per registrare un lavoro solista sfruttando l'improvvisa nuova popolarit\u00e0 (Tony Thompson, Andy Taylor e Bernard Edwards diedero il loro contributo al grande successo dell'album di Palmer \"Riptide\" del 1985). Il cantante che si esib\u00ec nelle date dal vivo era Michael Des Barres (gi\u00e0 membro di Silverhead, Checquered Past e Detective). Des Barres si esib\u00ec anche al \"Live Aid\" di Filadelfia.\nAl termine del tour i membri tornarono ai loro gruppi di appartenenza, ma nel 1996 si riunirono per registrare l'album di inediti \"Living in Fear\", prima di sciogliersi definitivamente."}
{"id": "1542627", "revid": "767487", "url": "https://it.wikipedia.org/wiki?curid=1542627", "title": "La strada per Fort Alamo", "text": "La strada per Fort Alamo \u00e8 un film del 1964 diretto da Mario Bava, sotto lo pseudonimo di John M. Old.\nTrama.\nUno straniero arriva in un villaggio alle sei di mattina per parlare con lo sceriffo e avvertirlo che gli indiani Osage sono sul piede di guerra e, trovandolo a dormire, lo aspetta nel saloon, dove si sta svolgendo da tutta la notte una partita a poker. Ben presto lo straniero si accorge che il pi\u00f9 anziano dei giocatori, il signor Silver, \u00e8 un baro e lo fa notare al pi\u00f9 giovane, di nome Slim. Si ha una sparatoria e Slim e lo straniero feriscono Silver, ma arriva lo sceriffo (d'accordo con quest'ultimo), che li vuole arrestare. I due, per\u00f2, riescono a fuggire. Lo straniero, di nome Bud, racconta a Slim la sua storia e dice che per colpa della guerra ormai non ha pi\u00f9 n\u00e9 il ranch n\u00e9 il bestiame; Slim decide di portarlo allora da dei suoi amici, esperti in abigeato. Uniscono le loro forze e si travestono da nordisti per andare a prendere 150.000 dollari in banca, falsificando l'ordine d'incasso dell'esercito. Lo sceriffo per\u00f2 sospetta qualcosa, decide di entrare in banca, ma uno dei malviventi spara e lo uccide. A quel punto Bud e i suoi amici sono costretti a fuggire con il malloppo. Bud vorrebbe dividersi il bottino e andarsene, ma il capo della banda non \u00e8 d'accordo e fa colpire sia lui che Slim, mentre loro se ne vanno con i soldi; arrivano gli indiani e legano i due poveri uomini, ancora vestiti da nordisti, per terra e li lasciano al sole (la cosiddetta \"tortura della sete\").\nDi l\u00ec a poco Bud e Slim vengono trovati dai nordisti e, in virt\u00f9 del loro travestimento, vengono scambiati per commilitoni. Bud \u00e8 vestito da tenente e Slim da sergente: diventano dunque il Tenente John Smith e il Sergente Jim Kincaid. I nordisti stanno trasportando viveri, donne e bambini verso Fort Alamo e li prendono con loro. Tra le donne c'\u00e8 anche una detenuta, Janet, accusata di tentato omicidio nei confronti di un soldato, che voleva violentarla. Presto il tenente fa amicizia con il sergente Warwick, il quale sospettoso gli chiede che accademia ha frequentato, suggerendogli una risposta: quella di Annapolis e il tenente conferma. Appena cala la notte, Bud sveglia Slim e gli dice di stare pronto a fuggire, ma mentre sta per andarsene vede un indiano che tenta di uccidere alle spalle Warwick, che stava di guardia: senza esitazione, per salvare l'amico, spara e lo uccide. Il giorno dopo Warwick dice al tenente che ad Annapolis c'\u00e8 un'accademia navale e quindi lui mente, ma non dir\u00e0 nulla perch\u00e9 si rende conto che \u00e8 un valido elemento per raggiungere Fort Alamo, grazie alla sua conoscenza degli indiani e dei luoghi: Janet sente tutto e capisce che non \u00e8 l'unica fuorilegge. Trovano anche un altro della vecchia banda travestita da nordisti, Carson, con il bottino ma Bud e Slim fanno finta di non riconoscerlo e lo prendono con loro.\nLa situazione degenera quando, nonostante il consiglio del tenente di non attraversare il cimitero indiano, il capitano Hull fa di testa sua, scatenando l'ira degli Osage. Mentre stanno per accamparsi per passare la notte, trovano due soldati legati a delle croci e accecati con delle frecce roventi. Calata la notte, Carson tenta di violentare Janet, il tenente se ne accorge e lo fa mettere ai ferri, dicendo al capitano che aveva provato a rubare i soldi. Il mattino seguente gli indiani tendono l'imboscata definitiva. A quel punto Warwick cerca di convincere il capitano a lasciare andare il tenente a Fort Alamo da solo per chiedere rinforzi, ma Hull dice di no: nonostante ci\u00f2, il tenente parte lo stesso, ma si fa vedere dagli indiani, i quali capiscono perch\u00e9 si \u00e8 allontanato. Decidono allora di attaccare, ma il tenente ce l'ha fatta: arrivano i rinforzi. Carson, intanto, ruba il malloppo, uccide Slim e fugge, ma Bud lo insegue e dopo una scazzottata lo vede morire a causa di un colpo di fucile sparato da Warwick, che gli salva la vita, ricambiando il debito. Il malloppo \u00e8 l\u00ec, ma l'onesto Bud lo consegna al \"vero\" nordista Warwick e finisce tra le braccia dell'amata Janet.\nIncassi.\n\"La strada per Fort Alamo\" incass\u00f2 circa 130 milioni di lire italiane."}
{"id": "1542628", "revid": "1086846", "url": "https://it.wikipedia.org/wiki?curid=1542628", "title": "Associazione Calcio Padova 1958-1959", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1958-1959.\nStagione.\nNel campionato di Serie A 1958-1959 il Padova si classific\u00f2 al settimo posto con 34 punti, a pari merito con il Lanerossi Vicenza e il Napoli.\nIn Coppa Italia la squadra venne eliminata ai quarti di finale dall'Internazionale, dalla quale fu sconfitto 3-2 in casa."}
{"id": "1542637", "revid": "1924342", "url": "https://it.wikipedia.org/wiki?curid=1542637", "title": "The Diary of Jane", "text": "The Diary of Jane \u00e8 il primo singolo dell'album \"Phobia\" dei Breaking Benjamin.\nIl singolo sal\u00ec nelle classifiche nella prima settimana dalla distribuzione ufficiale. Fu la canzone in tre formati pi\u00f9 ascoltata: Modern Rock, Active Rock e Rock. \"The Diary of Jane\", dal giugno 2006, poteva essere ascoltata su pi\u00f9 di 100 stazioni radio in diverse nazioni. La canzone venne ascoltata in streaming dal MySpace della band pi\u00f9 di 160.000 volte in due settimane dalla sua pubblicazione su internet.\nVersioni originali.\nLa canzone ha quattro versioni differenti, due delle quali si trovano su \"Phobia\". L'originale venne estratta come singolo e fu la traccia usata nel video. \u00c8 la versione trasmessa alla radio. Questa canzone \u00e8 in gran parte la stessa dell'album, tranne per la sfumatura finale che termina su una nota pi\u00f9 bassa.\nLa seconda versione \u00e8 la traccia numero 2, con il classico suono dei Breaking Benjamin di batteria, chitarre e la voce potente di Benjamin Burnley, cos\u00ec come il suo caratteristico urlo profondo. \u00c8 una riregistrazione \u0301della versione singolo/video ed \u00e8 la versione pi\u00f9 vicina al metalcore\nLa terza versione si trova come traccia bonus sulla prima pubblicazione dell'album \"Phobia\". Questa versione \u00e8 una versione acustica, con una voce pi\u00f9 soft di Benjamin e leggermente armonizzata da Sebastian Davin dei Dropping Daylight, cos\u00ec come un cambio di strumenti: dalla batteria, il basso e la chitarra al pianoforte (suonato da Davin) e ad archi orchestrali come ad esempio il violino e il violoncello. La canzone ha anche una minore consistenza, sebbene sia scritta nella stessa chiave. Si dovrebbe notare il mancato utilizzo della chitarra acustica in questa versione, ironicamente sufficientemente acustica.\nVideo.\nIl video di \"The Diary of Jane\", girato da Ryan Smith, fece la propria apparizione su Yahoo! Music il 21 giugno 2006, dopo che essa era stata inizialmente prevista per il 16 giugno. Nel video figura una donna di nome Jane. Jane si sveglia improvvisamente in una vasca da bagno, ne esce e si veste. Il suo specchio personale si \u00e8 per\u00f2 rotto e rimane solo la cornice. Jane corre per la propria casa, con risultati simili ovunque dovrebbe esserci uno specchio. Infine si imbatte in una stanza in cui vi sono tutti gli specchi, e non riesce a vedere il proprio riflesso su alcuno di essi. Il video termina con Ben Burnley (cantante principale e chitarrista) che lascia una rosa in un libro sopra la lapide della donna, spiegando la storia del video: Jane si era addormentata ed era affogata nella vasca.\nJane \u00e8 impersonata da Sarah Mather dalla 4\u00aa stagione di \"American Idol\". Il video termina con Ben che chiude un diario sulla lapide di Jane. Il cognome era nascosto, ma nel secondo episodio del podcast della band esso si pu\u00f2 chiaramente identificare con Bryan in un fotogramma raffigurante la lapide.\nJane Bryan fu una stella del cinema negli anni trenta e quaranta. Recit\u00f2 in diversi film, incluso uno intitolato \"We Are Not Alone\" (\"Non siamo soli\"), che \u00e8 anche il nome del secondo album dei Breaking Benjamin.\nUtilizzo del brano in altri media.\nIl brano \u00e8 stato utilizzato nel videogioco \"NASCAR 07\" e nel film \"Step Up 2 - La strada per il successo\"."}
{"id": "1542638", "revid": "438678", "url": "https://it.wikipedia.org/wiki?curid=1542638", "title": "Un tipo imprevedibile", "text": "Un tipo imprevedibile (\"Happy Gilmore\") \u00e8 una commedia sportiva del 1996 diretta da Dennis Dugan e con protagonista Adam Sandler.\n\u00c8 stato l'ultimo film in live action del famoso attore Richard Kiel.\nTrama.\nHappy Gilmore ha un solo scopo nella vita: diventare un giocatore di hockey su ghiaccio. Ma non \u00e8 bravo a giocare, non sa quasi pattinare, ma in compenso \u00e8 un maestro nel \"colpo secco\", un tiro fortissimo insegnatogli dal padre.\nDopo non essere riuscito ad entrare nella squadra di hockey della citt\u00e0 per l'ennesima volta, Happy torna a casa e la sua fidanzata lo lascia, poich\u00e9 lo giudica un fallito. Il giorno dopo passa dalla nonna: non avendo pagato 270.000 dollari al fisco (dieci anni di tasse non pagate), le stanno portando via i mobili.\nMentre pensa a come guadagnare una simile cifra per poter riscattare la casa, scopre di avere un tiro formidabile anche nel golf, \u00e8 in grado di lanciare la palla oltre 400 yards, impresa praticamente impossibile. Inizia per vincere qualche scommessa, ma Chubbs Peterson, un ex campione, lo nota e lo fa partecipare ad un torneo per entrare nel mondo professionistico, ritenendolo un potenziale campione grazie al suo tiro che lo pone in vantaggio su ogni professionista.\nVinto il torneo anche grazie a un po' di fortuna, entra in una competizione per vincere la \"giacca d'oro\", e il relativo assegno con cui potr\u00e0 riscattare la casa. Happy per\u00f2 non \u00e8 interessato a vincere il titolo poich\u00e9 a seconda della posizione nella classifica guadagna comunque molti soldi e punta solo a raggiungere la cifra necessaria. Oltre a questo, si rifiuta di farsi insegnare da Chubbs perch\u00e9 non ritiene di averne bisogno. Incontra per\u00f2 l'invidia di Shooter McGavin, avversario che lo vede come una minaccia, non per le sue capacit\u00e0 di golfista, bens\u00ec per il fatto che, pur essendo lui grande favorito per la vittoria, il comportamento bizzarro di Happy attira tutta l'attenzione dei media su quest'ultimo. Vorrebbe che venisse sbattuto fuori dal torneo per il suo atteggiamento ridicolo, ma Happy fa spettacolo, e cos\u00ec diventa presto l'idolo dei fan, di conseguenza gli indici di ascolto salgono alle stelle, favorendo il successo della competizione. Inizia a guadagnare molti soldi, arrivando a 275.000 dollari, ma all'asta per ricomprare la casa Shooter offre di pi\u00f9 e la acquista, per poi offrire ad Happy l'abitazione gratis in cambio del suo ritiro dal tour. Happy accetta, ma poi Virginia gli dice che non deve cedere al ricatto perch\u00e9 il suo vero talento \u00e8 il golf e che \u00e8 questa la sua vera strada dove avere successo, quindi Happy propone una nuova sfida, se il prossimo e ultimo torneo vince allora si riprende la casa, se perde abbandona lo sport e Shooter, sicuro di vincere facilmente, accetta. Happy, tremendo nel gioco corto, torna sui suoi passi e decide di ascoltare Chubbs, perfezionandosi anche nel suo punto debole.\nChubbs lo porta al minigolf per fargli fare pratica, e lo stile di Happy migliora; chiacchierando, Happy apprende che Chubbs dovette ritirarsi quando un coccodrillo gli mozz\u00f2 la mano durante un torneo; per ringraziarlo, Happy scova ed uccide il coccodrillo, presentandolo a Chubbs come una sorpresa; ma lo spavento fa arretrare l'ex giocatore fino alla finestra dietro di lui, provocandone la caduta fatale.\nHappy prende male la morte di Chubbs e decide di vincere in suo onore. Durante il torneo riesce a dimostrare i suoi impressionanti miglioramenti nel gioco corto, avvicinandosi velocemente in classifica a Shooter, il quale, al contrario, si innervosisce e commette gravi errori. Shooter ingaggia un uomo per farlo innervosire in ogni modo e quest'ultimo investe Happy con una golf car. Seppur dolorante, Happy prosegue il gioco, ma il dolore gli impedisce di esercitare la sua grande potenza nel gioco lungo. Il nervosismo, inoltre, lo porta nuovamente a sbagliare mentre Shooter torna in vantaggio. A questo punto la nonna arriva a confortarlo assicurandogli che non le importa veramente della casa finch\u00e9 c'\u00e8 lui; cos\u00ec Happy riprende vitalit\u00e0 e all'ultima buca, testa a testa con Shooter e ostacolato per l'ultima volta dal disturbatore, lo batte con un tiro corto impossibile imparato superando gli ostacoli del minigolf, trovando anche l'amore di Virginia. Shooter incredulo si rifiuta di ammettere la sconfitta e tenta di rubare la giacca d'oro ad Happy, ma deve fuggire inseguito dal pubblico solidale con Happy, in particolare il gigantesco Larson (ex datore di lavoro di Happy, il quale gli aveva accidentalmente conficcato un chiodo nel cranio con una sparachiodi) che gi\u00e0 lo aveva minacciato pi\u00f9 volte nel corso del torneo e picchiato.\nNel finale Happy, con la giacca d'oro, torna alla casa con la nonna, Virginia ed il suo caddy, mentre dall'alto dei cieli Chubbs lo saluta insieme al coccodrillo e Abramo Lincoln.\nCast.\nAdam Sandler riun\u00ec un cast comprendente:"}
{"id": "1542639", "revid": "767487", "url": "https://it.wikipedia.org/wiki?curid=1542639", "title": "Alla Francesca", "text": "All Francesca \u00e8 un gruppo francese di musica medievale fondato Parigi nel 1989.\nStoria.\nIl gruppo \u00e8 ospitato fin dalla sua creazione al Centro di musica medievale di Parigi. La direzione musicale \u00e8 assicurata congiuntamente oggi da Brigitte Lesne (direttore musicale anche del gruppo di voci femminili Discantus) e da Pierre Hamon (che copre il ruolo di professore di flauto a becco al Conservatorio Nazionale di Musica e Danza di Lione).\nIl repertorio musicale del gruppo copre il periodo che va della fine del Duecento (con l'arte lirica dei trovatori) fino al Cinquecento (con le frottole di origine italiana). In particolare si occupa della restituzione delle musiche strumentali impregnandosi delle diverse tradizioni di musiche monodiche.\nIl gruppo ha partecipato a numerosi festival internazionali di musica antica e fra i premi vinti annovera il \"Diapason d'Or\" del 2000."}
{"id": "1542641", "revid": "307923", "url": "https://it.wikipedia.org/wiki?curid=1542641", "title": "Barbana", "text": ""}
{"id": "1542642", "revid": "547034", "url": "https://it.wikipedia.org/wiki?curid=1542642", "title": "Serie spettrochimica", "text": "La serie spettrochimica elenca i ligandi e gli ioni metallici in ordine crescente di campo che sono in grado di creare (ovvero la separazione \u0394 del campo cristallino o del campo dei ligandi) quando danno origine ai complessi. Fu determinata originariamente dal chimico giapponese R. Tsuchida nel 1938.\nSerie spettrochimica dei ligandi.\nLa serie spettrochimica dei ligandi, riferita a quelli pi\u00f9 comuni, \u00e8 la seguente:\nTra i principali fattori che influenzano tale serie vi sono la differenza di energia tra gli orbitali del metallo e del ligando implicati nel legame oltre alla sovrapposizione degli stessi. In linea generale, si osserva che le basi \u03c0 tendono a provocare una minore separazione, i ligandi che non presentano alcun effetto \u03c0 (come l'ammoniaca) sono situati nella zona centrale della serie mentre gli acidi \u03c0 sono quelli che creano un campo pi\u00f9 forte. Non mancano comunque le eccezioni: ad esempio il cianuro crea un campo maggiore di quanto sia prevedibile in base alla sua limitata acidit\u00e0 \u03c0.\nSerie spettrochimica dei metalli.\nLa tendenza dei metalli a creare un campo maggiormente forte aumenta all'aumentare del loro numero di ossidazione e discendendo lungo un gruppo della tavola periodica. Una serie spettrochimica parziale dei metalli \u00e8 la seguente:\nAumentando il numero quantico principale (ovvero discendendo lungo un gruppo) il legame \u03c3, rispetto agli orbitali metallici 3d poco espansi, tende a rafforzarsi.\nConfrontando la posizione dei ligandi e dei metalli nelle loro rispettive serie spettrochimiche \u00e8 possibile prevedere la formazione di un complesso a campo forte piuttosto che di uno a campo debole: se entrambi si trovano posizionati verso destra si avranno ottime probabilit\u00e0 di ottenere un complesso a campo forte, viceversa potremmo aspettarci la formazione di un complesso a campo debole. Se il metallo e il ligando sono invece situati nella regione intermedia la previsione risulta pi\u00f9 articolata e meno immediata."}
{"id": "1542643", "revid": "640277", "url": "https://it.wikipedia.org/wiki?curid=1542643", "title": "HD 70642 b", "text": "HD 70642 b \u00e8 un pianeta gigante gassoso che orbita attorno alla stella nana gialla HD 70642, ad una distanza di circa 3,23 UA in un periodo di circa 5,66 anni.\nGran parte degli astronomi considerano il pianeta un gemello di Giove, poich\u00e9 svolge un ruolo nel sistema simile a quello svolto da Giove nel Sistema solare, con alcune differenze: HD 70642 b si trova ai tre quinti della distanza di Giove dal Sole, \u00e8 due volte pi\u00f9 massiccio ed ha un'eccentricit\u00e0 orbitale pari ai due terzi di quella del gigante del nostro Sistema. Presumibilmente HD 70642 b possiede un sistema di satelliti naturali simile a quello di Giove."}
{"id": "1542644", "revid": "155613", "url": "https://it.wikipedia.org/wiki?curid=1542644", "title": "Casa natale di Amedeo Modigliani", "text": "La casa natale di Amedeo Modigliani si trova a Livorno, in via Roma numero 38, non distante dalla centrale piazza Attias. Qui, il 12 luglio 1884, nacque il celebre pittore labronico, quarto figlio di una famiglia appartenente alla numerosa comunit\u00e0 ebraica di Livorno.\nSi tratta di una semplice palazzina ottocentesca su tre piani fuori terra. L'appartamento al primo piano, al cui interno \u00e8 stato ricostruito l'arredamento dell'epoca, ospita una documentazione sulla vita di Modigliani (proveniente anche dagli \"Archives L\u00e9gales\" di Parigi), come fotografie, documenti autografi.\nL'esposizione, curata dalla famiglia Guastalla, ripercorre la vicenda artistica e umana del grande artista livornese, protagonista delle avanguardie artistiche del primo Novecento.\nSono inoltre organizzate, conferenze su argomenti artistici vari, con l'intento di incentivare gli studi su Amedeo Modigliani e sugli artisti con i quali lo stesso fu a pi\u00f9 stretto contatto, diffondendo cos\u00ec la conoscenza della sua opera.\nL'appartamento posto al primo piano \u00e8 visitabile, nel periodo estivo, tutte le mattine."}
{"id": "1542647", "revid": "256896", "url": "https://it.wikipedia.org/wiki?curid=1542647", "title": "Canonici Regolari della Congregazione Svizzera di San Maurizio di Agaune", "text": ""}
{"id": "1542651", "revid": "1516566", "url": "https://it.wikipedia.org/wiki?curid=1542651", "title": "Cipolla (araldica)", "text": "In araldica la cipolla simboleggia \"lacrime\" e \"dolore\", visti come passaggi essenziali per raggiungere gli scopi pi\u00f9 alti e difficili.\n\u00c8 arma parlante nello stemma della famiglia siciliana dei Cipolla e nello stemma della famiglia Cipolla di Verona: \"d'argento, ad una cipolla di rosso, fogliata di verde\"."}
{"id": "1542655", "revid": "2160443", "url": "https://it.wikipedia.org/wiki?curid=1542655", "title": "Operazione Odissea", "text": "Operazione Odissea \u00e8 una miniserie televisiva diretta da Claudio Fragasso e scritta da Rossella Drudi, realizzata nel 1999 e trasmessa in prima visione tra il 1\u00b0 e il 3 febbraio 2000 su Canale 5. \nTrama.\nL'ispettore di Polizia Paolo Cecchini, soprannominato \"Omero\", \u00e8 costretto a riorganizzare una squadra di poliziotti per scortare il pentito di mafia Sinatra dall'Austria a Palermo: la scorta \u00e8 composta da Ulisse, Omero, Agamennone, Achille, Elettra, Calypso e Telemaco, ma sono tutti giovani e senza esperienza. Il vero intento di Omero \u00e8 quello di arrestare il boss mafioso latitante Sante Parvitano, ma durante un agguato organizzato proprio dal figlio di Parvitano, Nicola \u2013 che tre anni prima uccise sia l'altra squadra che la moglie di Omero in un attentato \u2013 Omero, pur non avendo ucciso Nicola (che invece cade sotto i colpi di Ulisse) rimane gravemente ferito e, prima di morire, affida il comando a Ulisse. Nonostante le molte difficolt\u00e0 durante il viaggio, Ulisse riesce ad arrivare a Palermo e arrestare il boss Parvitano, anche grazie all'aiuto del poliziotto infiltrato Ernesto Musumeci, fratello di Telemaco, uomo della scorta di Sinatra; lo stesso Sinatra si rivela poi alla fine complice di Parvitano e muore nel vano tentativo di evitare l'arresto di quest'ultimo. L'intera squadra sar\u00e0 poi premiata con l'encomio solenne, non senza rendere alla fine omaggio alla tomba di Omero."}
{"id": "1542658", "revid": "114277650", "url": "https://it.wikipedia.org/wiki?curid=1542658", "title": "Val d'Ansiei", "text": "La Val d'Ansi\u00e8i \u00e8 una vallata cadorina nelle Dolomiti (in provincia di Belluno) percorsa in tutta la sua lunghezza dall'omonimo torrente (che nasce come emissario del lago di Misurina e che sfocia nel Piave, presso la localit\u00e0 Treponti, dopo aver attraversato Misurina, Auronzo di Cadore e Cima Gogna).\nDescrizione.\nLa valle \u00e8 lunga 31\u00a0km circa, ed \u00e8 conosciuta per essere sede di villeggiatura e di attivit\u00e0 sciistiche e alpinistiche. Il centro pi\u00f9 importante e famoso \u00e8 il paese di Auronzo, che si distende lungo la valle con le sue frazioni Villapiccola, Villagrande, Reane, Giralba e le localit\u00e0 Rizi\u00f2, Pause, Orsolina, Cosderu\u00f3ibe, Tornede, Stabiziane e Pal\u00f9s S.Marco.\nPercorrendola si aprono scorci su famosi gruppi dolomitici quali le Marmarole (2.932\u00a0m), l'Aiarnola e la Croda da Campo del gruppo del Popera (3.092\u00a0m), la Croda dei Toni (3.094\u00a0m), le Tre Cime di Lavaredo (2.999\u00a0m), il Sorapiss (3.205\u00a0m), il gi\u00e0 citato Cristallo (3.221\u00a0m) e il Piz Popena (3.152\u00a0m), i Cadini di Misurina (2.839\u00a0m) e i Tre Scarperi (3.152\u00a0m).\nLe principali valli laterali sono:\n\u00c8 collegata alla celeberrima localit\u00e0 turistica di Cortina d'Ampezzo dalla Strada statale 48 delle Dolomiti attraverso il passo Tre Croci. \u00c8 inoltre raggiungibile dal lago di Misurina e da Dobbiaco, nonch\u00e9 dal Comelico Superiore attraverso il passo di Sant'Antonio."}
{"id": "1542659", "revid": "1091378", "url": "https://it.wikipedia.org/wiki?curid=1542659", "title": "Al-Ahram", "text": "Il quotidiano al-Ahram (, ossia \"Le piramidi\") fondato nel 1875, \u00e8 uno dei giornali maggiormente diffusi in Egitto, e il secondo per anzianit\u00e0 dopo \"al-Waq\u0101\u02bf\u012b al-Mi\u1e63riyya\" (\"I fatti egiziani\"), fondato nel 1828.\nStoria.\nIl giornale fu fondato da due fratelli siriani, Bish\u0101ra e Sal\u012bm Taql\u0101, residenti ad Alessandria d'Egitto. Inizialmente \"al-Ahr\u0101m\" usciva con cadenza settimanale ogni sabato. Il giornale fu distribuito in Egitto e nel Mashreq. Due mesi dopo la fondazione del giornale, i fratelli Taqla decisero di trasformarlo in quotidiano. Nel novembre 1899 la sede di \"al-Ahr\u0101m\" fu trasferita al Cairo. Alcuni fra i primi contributori di questo giornale furono dotti religiosi, come Muhammad Abduh e Jamal al-Din al-Afghani.\n\"Al-Ahr\u0101m\" ha sede al Cairo ed \u00e8 posto sotto il controllo del Ministero egiziano dell'Informazione, ma malgrado ci\u00f2 gode di un'elevata reputazione in tutto il mondo arabofono.\nSettimanali.\nHa due versioni settimanali in lingua non araba: una in lingua inglese (\"Al-Ahram Weekly\", fondata nel 1991) e una in francese (\"Al-Ahram Hebdo\").\nScrittori.\nScrittori di fama che contribuirono al giornale:"}
{"id": "1542660", "revid": "599013", "url": "https://it.wikipedia.org/wiki?curid=1542660", "title": "Reinaldo Navia", "text": "Carriera.\nClub.\nArriv\u00f2 in Messico nel 2001, ingaggiato dal Tecos per la stagione estiva, finendo il campionato con 9 gol in 19 presenze. In due anni segna 32 gol col Tecos, prima di andare al Monarcas Morelia per il campionato di Clausura 2003. Con la nuova squadra segna 26 gol, prima di trasferirsi al Club Am\u00e9rica. Nel campionato di Clausura del 2004 segner\u00e0 13 gol con l'Am\u00e9rica ma causa infortuni ripetuti nel campionato di Apertura mette a segno solamente 2 reti. Viene poi ingaggiato dal Monterrey alla fine del torneo di Apertura 2005. Dopo il campionato di Apertura 2006, in cui realizza 3 reti, si trasferisce al San Luis all'inizio del campionato di Clausura 2006. In questa stagione mette a segno 6 gol in 20 apparizioni. Appena dopo il termine del campionato di Clausura del 2006 si trasferisce all'Atlas per essere a disposizione della squadra nel campionato di Apertura 2007. Nel Luglio 2008 firma un contratto di un anno con la LDU di Quito giocando nel campionato nazionale in Ecuador, nella Copa Sudamericana e nella FIFA Club World Cup. Dopo una breve parentesi in patria nel Santiago Morning, dal febbraio 2010 Navia si allena con i New England Revolution squadra militante nella Major League Soccer statunitense. Nell'estate del 2010 si trasferisce al Club Deportivo Irapuato squadra militante nella serie cadetta messicana, insieme all'altra leggenda messicana Cuauht\u00e9moc Blanco. Navia indosser\u00e0 la maglia numero 9. Dopo 10 presenze e 3 gol, il 9 marzo 2011 passa al \u00d1ublense. Debutta il 13 marzo contro l'Universidad Cat\u00f3lica e nella partita successiva realizza su calcio di rigore il gol partita contro l'Uni\u00f3n San Felipe.\nNazionale.\nNavia \u00e8 anche un perno fondamentale dell'attacco della nazionale Cilena, dove ha ereditato da Iv\u00e1n Zamorano la maglia numero 9. In nazionale ha debuttato il 17 febbraio 1999 nel match contro il Guatemala.\nHa partecipato alle Olimpiadi di Sidney 2000 conquistando uno storico bronzo.\n\u00c8 ricordato soprattutto per un rigore realizzato contro il Brasile in una partita valevole per le qualificazioni ai mondiali nippo-coreani del 2002, che consent\u00ec alla nazionale di casa di pareggiare proprio nei minuti finali."}
{"id": "1542662", "revid": "152625", "url": "https://it.wikipedia.org/wiki?curid=1542662", "title": "Passion (album Geri Halliwell)", "text": ""}
{"id": "1542667", "revid": "56620", "url": "https://it.wikipedia.org/wiki?curid=1542667", "title": "Rolling Stones Rock and Roll Circus", "text": ""}
{"id": "1542670", "revid": "1017", "url": "https://it.wikipedia.org/wiki?curid=1542670", "title": "\u00c9mile Jacques-Dalcroze", "text": ""}
{"id": "1542672", "revid": "24823", "url": "https://it.wikipedia.org/wiki?curid=1542672", "title": "Down to the waterline", "text": ""}
{"id": "1542673", "revid": "930514", "url": "https://it.wikipedia.org/wiki?curid=1542673", "title": "Monastero di Mile\u0161eva", "text": "Il monastero di Mile\u0161eva, in lingua serba \"Manastir Mile\u0161eva\" (\u041c\u0430\u043d\u0430\u0441\u0442\u0438\u0440 \u041c\u0438\u043b\u0435\u0448\u0435\u0432\u0430) \u00e8 uno di pi\u00f9 importanti monasteri ortodossi della Serbia. Sorge nella valle del fiume omonimo, nei pressi della citt\u00e0 di Prijepolje.\nStoria.\nFu fatto costruire dal re di Serbia Stefano Vladislav I quando ancora era erede al trono, e portato a compimento tra il 1234 e il 1236, subito dopo la sua ascesa al trono. Vladislav, figlio di Stefano Prvoven\u010dani e nipote di Ratsko, passato alla storia come san Sava, vi fece trasferire le spoglie del santo zio nel 1236, dalla citt\u00e0 di T\u0103rnovo in Bulgaria dove era morto.\nNel 1243 Vladislav fu spodestato e cedette il trono al fratello minore Stefano Uro\u0161 I. Si ritir\u00f2 sulla costa della Doclea, dove visse fino alla morte avvenuta nel 1269, e fu sepolto a Mile\u0161eva, accanto alla tomba di San Sava.\nNel 1377 il suo carattere di luogo di culto dei sovrani serbi fu sottolineato dalla cerimonia d'incoronazione del re di Serbia e Bosnia Tvrtko. Nel 1446 Stefan Vuk\u010di\u0107 Kosa\u010da, governatore della Zahumlje si nomin\u00f2 duca (\"herzeg\") di San Sava: da questo, i suoi domini in cui rientrava anche il monastero, si chiamarono \"Erzegovina\".\nDurante la dominazione ottomana, nei confronti delle popolazioni cristiane della Serbia, si procedeva a repressioni, conversioni forzate e rapimenti di giovani da inserire nel corpo paramilitare dei giannizzeri. Solo i monasteri godevano di una certa autonomia e di una relativa pace. Divennero quindi gli unici luoghi in cui il popolo potesse partecipare alle cerimonie religiose, apprendere la dottrina cristiana e conservare le tradizioni nazionali.\nLa presenza della sepoltura di San Sava, che per i Serbi aveva un valore sia spirituale sia patriottico, fece di Mile\u0161eva uno dei pi\u00f9 importanti centri religiosi dei Balcani, visitato anche dai sovrani di tutta la cristianit\u00e0 ortodossa, tra cui lo zar di Russia Ivan il terribile.\nQuesta fama indispett\u00ec i Turchi, che nel 1594 incendiarono il monastero, trafugarono le spoglie del santo e le bruciarono in piazza a Belgrado. Nel XVII secolo il complesso sub\u00ec altre devastazioni da parte degli Ottomani a seguito di rivolte popolari. Nel 1557 fu ristrutturato dal patriarca Makarije, ma successivamente, a causa dei continui roghi e delle devastazioni, i monaci abbandonarono il monastero, unendosi alla Grande migrazione dei Serbi (\u0412\u0435\u043b\u0438\u043a\u0430 \u0441\u0435\u043e\u0431\u0430 \u0421\u0440\u0431\u0430, \"Velika seoba Srba\") che dal 1690 vide la popolazione in fuga verso i territori della monarchia asburgica.\nNel 1857, dopo pi\u00f9 di un secolo di declino, quando ormai i Turchi erano stati cacciati ed era nato il Principato di Serbia, le rovine del monastero furono riportate alla luce, e nel 1863 i cittadini di Prijepolje ricostruirono la chiesa e il refettorio.\nRecentemente, il complesso \u00e8 stato sottoposto ad un accurato restauro che ha salvato dalla completa distruzione alcuni importanti cicli di affreschi che rendono Mile\u0161eva una grande testimonianza dell'arte pittorica sacra medievale serba.\nArte.\nIn linea con tutte le costruzioni reali della Serbia medievale, il monastero fu edificato secondo il gusto tipico dell'architettura della Rascia, ossia, in stile romanico con adattamenti per il culto ortodosso.\nLa chiesa, dedicata all'Assunzione di Maria, \u00e8 a navata unica con due piccole cappelle, possiede un esonartece ed un nartece, e ha una grande abside centrale affiancata da due minori laterali. \u00c8 sormontata da due cupole, una che si eleva sulla navata e un'altra, pi\u00f9 piccola, sul nartece.\nAll'interno tutte le pareti sono affrescate. Nel nartece, dove era posta la tomba di San Sava, \u00e8 ritratto lo stesso santo, affiancato dai membri della famiglia Nemanji\u0107: Stefano Nemanja come San Simeone, Stefano Prvoven\u010dani, Stefano Vladislav, Stefano Radoslav, e dall'imperatore Costantino, primo sovrano cristiano.\nI membri della casa reale sono ritratti in piedi e affiancati secondo un'iconografia tipica dei santi. Questo testimonia l'aspetto sacrale della famiglia regnante e il culto che il popolo le tributava.\nNel registro superiore sono rappresentate scene della vita terrena di Cristo, tra cui quella della sepoltura in cui un angelo, siede sulla tomba. Si tratta dell\"'Angelo bianco\" (\u0411\u0435\u043b\u0438 A\u043d\u0452\u0435\u043e, \"Beli An\u0111eo\"), forse, la pi\u00f9 celebre immagine della pittura serba. Gli affreschi del nartece sono stati eseguiti intorno al 1240.\nNella navata gli affreschi rappresentano scene della vita della Vergine Maria e ritratti di santi guerrieri e martiri. All'interno del santuario, intorno all'altare, abbondano ritratti di vescovi.\nNella seconda met\u00e0 del XVII secolo gli affreschi eseguiti nel XIII secolo furono ricoperti da nuove pitture. Un incendio appiccato dai Turchi le distrusse: esse, per\u00f2 protessero i dipinti pi\u00f9 antichi che avevano rimpiazzato: \u00e8, quindi, grazie al loro sacrificio che oggi possiamo ancora ammirare le immagini originali."}
{"id": "1542675", "revid": "400518", "url": "https://it.wikipedia.org/wiki?curid=1542675", "title": "Nazioni firmatarie del Protocollo di Kyoto", "text": ""}
{"id": "1542683", "revid": "125909584", "url": "https://it.wikipedia.org/wiki?curid=1542683", "title": "'Ndrangheta in Italia", "text": "A partire dall'Ottocento, i primi elementi e indizi relativi a una prima criminalit\u00e0 organizzata calabrese emergono nel territorio reggino, ed \u00e8 col Novecento che l'organizzazione criminale si estende prima in tutta la regione Calabria e poi nella seconda met\u00e0 del Novecento in tutte le regioni del nord meta di emigrazione e nel Lazio.\nGradualmente anche nelle restanti regioni. Si trovano elementi calabresi anche in Sicilia e Campania frutto di alleanze con le organizzazioni criminali locali.\nSecondo la relazione della Direzione nazionale antimafia e antiterrorismo del 2017 la 'ndrangheta \u00e8 presente in quasi tutte le regioni d'Italia; in Veneto, Friuli Venezia Giulia e Toscana svolge attivit\u00e0 di riciclaggio, mentre in Piemonte, Valle d'Aosta, Lombardia, Liguria, Emilia Romagna e Umbria esistono sodalizi consolidati dove o hanno soppiantato altre organizzazioni criminali o hanno stretto alleanze o hanno accordi di non ingerenza.\nBankitalia pubblica a ottobre 2019 uno studio su quanto la presenza mafiosa incida sul mondo del lavoro in cui afferma che dal 1971 al 2011 (40 anni) a causa delle infiltrazioni di 'ndrangheta nel centro e nord Italia l'occupazione \u00e8 calata del 28%.\nRiti di affiliazione nella 'ndrangheta.\nL'importanza dei pasto conviviale (le cosiddette mangiate) in seno alle 'ndrine.\nMeglio della stretta di mano \u00e8 considerata per le 'ndrine la \"mangiata\". Il pasto conviviale non \u00e8 solo il momento in cui ci si confronta e si assaporano gli alimenti, che gi\u00e0 di per s\u00e9 ha un significato storico-simbolico. Infatti, una serie di indagini sulle 'ndrine esistenti sul territorio italiano hanno evidenziato l'importanza di queste riunioni conviviali, che al pari di altre occasioni sociali (battesimi, matrimoni, feste, funerali) rivestono ancor pi\u00f9 per le 'ndrine, una grande valenza simbolica. I summit non sono mere riunioni conviviali ma momenti essenziali della vita stessa dell'associazione mafiosa. Queste riunioni conviviali servono agli associati per ricevere protezione, prestigio, assistenza, autorit\u00e0 e anche impunit\u00e0. Il rituale, ancora, risulta essere una sorta di \"precauzione\" contro i tradimenti. Questo perch\u00e9 le 'ndrine sono in modo incessante percorse dal sospetto, dall'incertezza, dal possibile fraintendimento e il rituale conviviale fornisce ai loro associati un'effimera certezza, essendo privo di ambiguit\u00e0, per cui qualifica il partecipante e conferisce allo stesso la necessaria autenticit\u00e0. L'affiliazione determina un cambiamento di status e il rituale di affiliazione consente al nuovo affiliato di entrare a far parte di una \"\u00e9lite\".\nI gradi e le cariche in seno alla 'ndrangheta.\nCos\u00ec anche i gradi e le cariche dei singoli associati, all'interno delle 'ndrine, servono ad incrementare il senso di lealt\u00e0 verso l'associazione.\nDiffusione.\nIn tutte le 20 regioni d'Italia si trovano delle \"'ndrine\". Oltre alla Calabria forti insediamenti si trovano in tutto il Nord Italia, e Centro Italia. In Sicilia e Campania dove gi\u00e0 si trovano organizzazioni ben radicate \u00e8 presente in virt\u00f9 di alleanze fra le varie famiglie per la gestione e la stipulazione di affari illeciti.\nSecondo le forze di polizia italiane, al 2007 in Calabria operavano circa 155 famiglie chiamate \"'ndrine\" che affiliano circa 6.000 persone dedite ad attivit\u00e0 criminali, legate quasi sempre tra loro da vincoli familiari.\nSecondo un'indagine demoscopica del 2013 in Calabria e nel resto d'Italia, in particolare Piemonte, Liguria, Lazio e Lombardia opererebbero 141 \"'ndrine\", nel mondo 113.\nCosche madri operanti in Calabria: loro infiltrazioni e traffici..\nNella sua regione di origine il controllo della 'ndrangheta \u00e8 amplissimo, estendendosi dal settore della sanit\u00e0 a quello dei trasporti e dei lavori pubblici, grazie a forti infiltrazioni nelle istituzioni, a partire dalla Regione, con complicit\u00e0 nelle forze politiche di ogni colore. In campo sanitario, si pu\u00f2 citare il caso delle Asl di Palmi e Locri sciolte per mafia, quest'ultima per due volte, la seconda delle quali dopo l'omicidio del vicepresidente del Consiglio Regionale Francesco Fortugno, omicidio che gli inquirenti ritengono compiuto proprio a causa delle infiltrazioni criminali nella Sanit\u00e0 regionale. La 'ndrangheta ha un completo controllo dei lavori sull'autostrada Salerno-Reggio Calabria, che le varie 'ndrine si dividono per aggiudicarsi gli appalti. Il porto di Gioia Tauro vede la presenza di numerosi traffici illeciti, in particolare il commercio della droga, ma anche il contrabbando dei tabacchi e il traffico dei rifiuti, ma le 'ndrine gestiscono in gran parte anche le attivit\u00e0 lecite. Secondo il Magistrato calabrese Vincenzo Macr\u00ec (ex Direzione Nazionale Antimafia) la 'ndrangheta ha da una parte una vocazione mercantile esercitando commerci illeciti a livello internazionale (traffico di droga, armi, rifiuti tossici e via dicendo) dall'altra ha invece una vocazione istituzionale di controllo del territorio d'origine (sotto l'aspetto politico-amministrativo-istituzionale-imprenditoriale).\nSecondo il rapporto semestrale 2008 della DIA nella regione vi erano 136 gruppi attivi cos\u00ec distribuiti:\nSviluppo della 'ndrangheta nel'Italia settentrionale.\nL'insediamento della 'ndrangheta al nord Italia ha tutta una sua peculiarit\u00e0 rispetto alle altre organizzazioni mafiose.\nDifatti al nord vi sono delle vere e proprie \"filiali\" fisse delle cosche-madre della Calabria. Quindi un maggior controllo del territorio. Un esempio eclatante \u00e8 la 'ndrina dei Mazzaferro: \"Giuseppe Mazzaferro\" controllava le \"\"locali\" (insieme di pi\u00f9 'ndrine) della Lombardia, \"Francesco Mazzaferro\", con l'appoggio del cugino Rocco Lo Presti, boss di Bardonecchia, ormai potente in Piemonte fin dagli anni sessanta controllava Torino, e \"Vincenzo Mazzaferro\" Marina di Gioiosa Ionica, il luogo d'origine della 'ndrina. Le altre organizzazioni invece si stabiliscono al nord solo per il periodo dell'affare da stipulare. Questo fenomeno si \u00e8 comunque esteso all'intero paese. Inizialmente scelgono paesi, anzich\u00e9 grandi citt\u00e0 come basi operative per ricreare lo stesso ambiente d'origine e per un controllo migliore del territorio. Si potrebbe datare l'inizio della presenza mafiosa dagli anni cinquanta. Il primo capobastone di rilievo ad arrivare al nord \u00e8 \"Giacomo Zagari\" di San Ferdinando nel 1954, della piana di Gioia Tauro. Vive per un periodo a Gallarate e poi si trasferisce a Buguggiate.\nMolti 'ndranghetisti vengono mandati anche dallo stato in soggiorno obbligatorio. Questa procedura si rivel\u00f2 controproducente, poich\u00e9 i mafiosi ritrovarono lo stesso ambiente che lasciavano e per il fatto che ormai ci si poteva spostare e comunicare velocemente in tutta Italia e tenere ugualmente i contatti con la Calabria.\nNegli anni settanta con il caso Teardo venne alla luce la presenza di cosche in Liguria: \"Asciutto, Grimaldi, Bruzzaniti, De Stefano\" (esponenti del calibro di Paolo Martino e Vittorio Canale), e altre. Nella regione esiste anche una struttura della 'ndrangheta di enorme rilievo: la \"camera di compensazione\"\", che ha il compito di gestire e organizzare le attivit\u00e0 mafiose della regione con quelle dei \"locali\" di Nizza e della Costa Azzurra.. A Desio si insediano gli Iamonte-Moscato.\nMa \u00e8 negli anni ottanta che la 'ndrangheta cominci\u00f2 a investire al nord i proventi illeciti e al controllo dei mercati illegali. I mafiosi acquistarono immobili, alberghi, discoteche, imprese commerciali. Penetrarono nelle imprese che fallirono e successivamente se ne impossessarono. Nel 1985 a Buccinasco (MI) si svolse un incontro fra Sergi e Papalia per il controllo del traffico di eroina. Nel milanese sono gli anni di Giuseppe Flachi e Franco Coco Trovato.\nNegli anni novanta Cosa nostra lascia il passo alla 'ndrangheta che si insedia in modo ancora pi\u00f9 preponderante.. Ci\u00f2, \u00e8 dovuto anche alle azioni giudiziarie da cui \u00e8 stata colpita Cosa nostra, e al numero notevolmente inferiore di pentiti. La 'ndrangheta inoltre ha intrecci con la politica al nord, come dimostrato da alcuni episodi avvenuti in Lombardia, Liguria e Piemonte. Nel 1995 venne arrestato Rocco Lo Presti, storico boss mafioso di Bardonecchia e della Val di Susa e sciolto per mafia il consiglio comunale di Bardonecchia, primo caso al nord. Sempre in questo periodo vi furono le operazioni \"\"Wall Street\", \"Count Down\", \"Hoca Tuca\", \"Nord - Sud\", \"Belgio\" e \"Fine\"\". che arrestarono in Lombardia oltre 3\u00a0000 persone. Le \"'ndrine\" colpite furono: \"Flachi, Trovato, Papalia, Sergi, Morabito e Paviglianiti\". A seguito delle operazioni nel 1995 si avvi\u00f2 il maxiprocesso conclusosi nel 1997 con condanne pesanti verso numerosi imputati.\nLe cosche nel sud di Milano (specie quelle dei \"Barbaro, Papalia\" e \"Sergi\") monopolizzano appalti e subappalti nel campo edilizio e il traffico di cocaina. Si pu\u00f2 affermare che sul territorio milanese sono presenti in modo diretto o rappresentate con alleanze tutte le \"'ndrine\" calabresi.\n\u00c8 molto forte anche la presenza delle cosche crotonesi, i Farao-Marincola e Oliverio e gli Arena specialmente, come \u00e8 emerso nel 2009 dall\"operazione Isola\" a Monza e dai numerosi arresti di ci\u00f2 che era la Locale di Lonate Pozzolo. I lavori per l'Expo 2015 di Milano sono ad altissimo rischio infiltrazioni delle cosche. Il 13 luglio 2010 viene scoperta una nuova struttura nel Nord Italia chiamata Lombardia che federa i locali del settentrione ma sempre alle dipendenze dei mandamenti calabresi. Il capo della \"Lombardia\" Carmelo Novella \u00e8 stato ucciso a San Vittore Olona nel 2008 perch\u00e9 esigeva pi\u00f9 indipendenza dalla Calabria, e fu sostituito il 31 ottobre 2009 con il platiota corsichese Pasquale Zappia in una riunione presieduta da Giuseppe Neri a Paderno Dugnano, incaricato anche di costituire una \"camera di controllo\" per gestire i vari locali lombardi.\nLa relazione della DIA al Parlamento, riguardo al 1\u00ba semestre 2010, rileva \"nel Nord, soprattutto in Lombardia, una costante e progressiva evoluzione della 'ndrangheta\" che si muove attraverso \"consenso\" e \"assoggettamento\"; cos\u00ec determinando \"un vero e proprio condizionamento ambientale che si \u00e8 insinuato a tutti i livelli da quello sociale a quello economico e politico-amministrativo\".\nIl 21 ottobre 2011, il presidente della Commissione antimafia Giuseppe Pisanu afferma che in Liguria la criminalit\u00e0 organizzata calabrese \u00e8 ben radicata e si interessano del settore edilizio, appalti in genere, traffico di armi e droga, ciclo dei rifiuti, gioco d'azzardo lecito e illecito.\nA fine 2012 cade la giunta regionale della Lombardia a causa dei ripetuti indagati in consiglio regionale e per ultimo il coinvolgimento dell'assessore PDL Zambetti accusato di aver preso voti da Giuseppe D'Agostino dei Morabito-Bruzzaniti-Palamara alle ultime elezioni.\nNella relazione annuale dell'antimafia del 2015 viene confermata la posizione di predominio nel Nord Italia rispetto ad altre associazioni criminali.\nTabella regionale.\nLa Tabella \u00e8 stata costruita con informazioni prese dai libri Fratelli di sangue di Nicola Gratteri,\n'Ndrangheta. Le radici dell'odio di Antonio Nicaso e dalla Relazione della commissione antimafia del 2008.\nAttivit\u00e0 della 'Ndrangheta per regione.\nAbruzzo.\nIn questa regione secondo la prima relazione semestrale del 2017 della DIA opererebbero i Morabito-Palamara-Bruzzaniti e in una relazione portata in parlamento il 30 aprile 2018, a seguito dell'operazione Isola Felice conclusasi nel 2016 sembrerebbe che dopo lo smantellamento del gruppo egemone campano clan Cozzolino (operazione Adriatico) il posto sarebbe stato preso dai Ferrazzo il cui capo-'ndrina avrebbe gestito una organizzazione criminale dedita allo spaccio di stupefacenti nel sud dell'Abruzzo insieme ai Marchese di Messina.\nDi seguito le ultime operazioni eseguite negli ultimi 10 anni:\nIl 27 maggio 2011 la DDA dell'Aquila scopre a San Salvo una raffineria di droga messa in piedi da tre presunti esponenti dei Ferrazzo.\nIl 19 dicembre 2011 si conclude l'operazione Lypas permette di arrestare per associazione mafiosa 4 imprenditori aquilani in relazione con i Borghetto-Caridi-Zindato di Reggio Calabria che volevano inserirsi negli appalti di ricostruzione post terremoto come gi\u00e0 accadde con l'operazione \"Alta Tensione\" conclusasi il 29 ottobre 2010.\nIl 7 novembre 2012 da una inchiesta della DDA di Catanzaro emerge il presunto coinvolgimento della cosca Mancuso per i lavori di ricostruzione dopo il terremoto in Abruzzo.\nIl 2 settembre 2016 si conclude l'operazione Isola Felice che porta all'arresto di presunti esponenti della 'ndrangheta crotonese: i Ferrazzo, in particolare a San Salvo.\nIl 10 gennaio 2017 si conclude l'operazione Buena Ventura che scopre un traffico internazionale di droga passante anche da due affiliati dei Morabito-Bruzzaniti-Palamara operanti a Pescara.\nIl 1\u00ba agosto 2018 viene arrestato a Bergamo, Simone Cuppari considerato capo di una cellula di 'ndrangheta insediata a Francavilla al Mare e latitante dal febbraio 2017 accusato di un traffico di droga proveniente da 'ndranghetisti lombardi del Locale di Plat\u00ec. Era gi\u00e0 ricercato nelle operazioni \"Sparta\", \"Banco Nuovo\" e \"Design\".\nBasilicata.\nIn Basilicata il primo locale di 'Ndrangheta fu creato a Potenza col consenso del Locale di San Luca e affidato a Renato Martorano.\nSuccessivamente si crea un locale anche a Matera.\nVi sono affiliati dei clan di Cir\u00f2 e del Reggino.\nNel 2002 con l'operazione \"Maniglia\" si viene a conoscenza della presenza degli Ierin\u00f2 a Pisticci in provincia di Matera.\nA novembre 2021 vengono arrestate a Potenza 37 persone riconducibili al gruppo criminale locale Martorano-Stefanutti sarebbero alleati ai Di Muro-Delli Gatti di Melfi, agli Scarcia e Mitidieri di Matera e ai Grande Aracri, ai Nicoscia e ai Bellocco.\nCampania.\nIn Campania la 'Ndrangheta ha gestito in alleanza con la Camorra molti affari. In passato il contrabbando di sigarette.\nNegli anni '70, secondo il pentito Giacomo Lauro, c'\u00e8 stata un'alleanza fra la 'ndrina dei De Stefano e la Nuova Camorra Organizzata di Raffaele Cutolo per organizzare l'omicidio del capobastone Domenico Tripodo, allora in prigione nel carcere di Poggioreale, durante la prima guerra di 'ndrangheta per volere di Paolo De Stefano. Per l'occasione Cutolo fu anche affiliato alla 'Ndrangheta.\nIl pentito afferma anche di collegamenti con Carmine Alfieri.\nCi sono legami fra le ndrine del cosentino e la camorra salernitana (in particolare nel 2017 i Rango-Zingari con il clan Senese.\nSecondo la prima relazione semestrale del 2017 della DIA si registrano attivit\u00e0 legate all'importazione di cocaina da parte dei Mol\u00e8, degli Alvaro e dei Crea.\nSecondo lo studioso Antonio Nicaso sarebbe attiva nel salernitano.\nEmilia-Romagna.\nIn Emilia-Romagna \u00e8 gi\u00e0 ben radicata fin dagli anni '80.\nSecondo il pentito Antonio Valerio (Processo Aemilia) operavano i Lucente, i Bonaccio, Salvatore Tirotta, la 'ndrina dei Dragone rappresentata da Raffaele Dragone e Antonio Muto, esponenti del locale di Cutro e un altro gruppo formato da Antonio Fava, Rocco Gualtieri (ora collaboratore), Rosario Sorrentino, Antonio Macr\u00ec, Nicola Vasapollo e Antonio Gar\u00e0.\nCol permesso della 'ndrangheta di San Luca, si apr\u00ec un locale a Reggio Emilia dipendente da Cutro.\nL'analisi dell'Osservatorio sulla Criminalit\u00e0 Organizzata dell\u2019Universit\u00e0 (CROSS) di Milano a settembre 2018 presenta un rapporto guidato da Nando Dalla Chiesa che descrive le operazioni di insediamento dei Grande Aracri a Brescello e l'espansione nella provincia di Reggio Emilia, Parma, Modena e Piacenza per l'Emilia-Romagna e di Mantova e Cremona per la Lombardia definita come omeopatica, ovvero a lungo termine e non in maniera aggressiva.\nTra 1999 e il 2004 scoppia una faida che uccide 12 persone in provincia di Reggio nell'Emilia.\nNe scoppia una anche tra i Dragone e i Vasapollo.\nDopo la morte dello storico boss Antonio Dragone nel 2004 Nicolino Grande Aracri decide di aprire il locale di Reggio Emilia sotto la guida dei Nicoscia.\nDal 2007 il capo dei Vrenna-Bonaventura diventa un pentito e racconta le attivit\u00e0 illecita della sua cosca a Parma e Reggio Emilia. Divenne capo in carcere, proprio a Parma, per volere di suo Zio Gianni Bonaventura.\nPartendo da una intercettazione ambientale nei confronti del diciottenne Umberto Bellocco nel 2009 si conclude l'operazione delle forze dell'ordine Rosarno \u00e8 Nostro che porta all'arresto di 6 membri dei Bellocco: Rocco Bellocco (1952), Domenico Bellocco (1977), Domenico Bellocco (1980), Umberto Bellocco (1991), Rocco Gaetano Gallo (1953) e Maria Teresa D`Agostino (1959) pre prevenire una possibile guerra a Bologna con l'emergente famiglia di etnia rom degli Amato. Questi ultimi ritenevano responsabili i Bellocco dell'omicidio di Cosimo Amato e di Mario Amato.\nDall'indagine \"Black Money\" conclusasi nel 2013 si scopre un coinvolgimento nel gioco d'azzardo illegale via internet ed una manomissione delle macchine da gioco. Nicola Femia, principale esponente del gruppo criminale messo in piedi nel modenese \u00e8 indagato in altre due inchieste che lo vedono in relazione con il Clan dei casalesi della zona. Nicola Femia, affiliato ai Mazzaferro era in contatto con gli Alvaro e i Valle-Lampada di Milano, svolgeva i suoi affari nell'area di Modena e di Ravenna ma da gennaio 2013 \u00e8 in carcere. Fu accusato anche di aver minacciato il giornalista Giovanni Tizian.\nIl 28 gennaio 2015 si conclude l'operazione Aemilia con l'arresto di 160 persone in Emilia-Romagna, Lombardia, Piemonte, Veneto, Calabria e Sicilia delle procure di Bologna, Catanzaro e Brescia tra cui affiliati dei Grande Aracri e il presunto capo di Reggio Emilia Nicolino Sarcone, il capogruppo di Fi di Reggio Emilia, Giuseppe Pagliani. Le persone sono accusate di: associazione di tipo mafioso, estorsione, usura, porto e detenzione illegali di armi, intestazione fittizia di beni, reimpiego di capitali di illecita provenienza, emissione di fatture per operazioni inesistenti.\nA Gennaio 2016 si decide di non sciogliere il comune di Finale Emilia anche se la commissione d'accesso prefettizia aveva dichiarato \"non impermeabilit\u00e0 del municipio alle infiltrazioni\".\nIl 20 aprile 2016 viene sciolto Brescello, il primo comune della regione Emilia Romagna. Il Consiglio di stato l'8 dicembre 2017 ne conferma lo scioglimento poich\u00e9 l'ex sindaco vi aveva fatto ricorso dopo un ricorso al Tar del Lazio.\nA distanza di un anno, il 20 settembre 2018 Nando Dalla Chiesa afferma a riguardo di Brescello: \"Non un\u2019alluvione, ma una marea salita lentamente fino a sommergere tutto. Cos\u00ec la 'ndrangheta ha attuato la \"conquista dal basso\"\", in un dossier commissionato da Cgil, Anpi e Auser di Reggio Emilia.\nIl 20 giugno 2017 si conclude l'operazione Tempio della polizia e della Guardia Civil spagnola che scopre i Filippone-Bianchino-Petull\u00e0 di Melicucco in azione con organizzazioni criminali romane per il traffico di cocaina proveniente dal Sud America e passante dalla Spagna e destinato a Roma, Rieti, Forl\u00ec e Spoleto. Vengono arrestate 54 persone.\nIl 28 novembre 2017 ad una udienza del processo Aemilia Antonio Valerio presenta quella che sarebbe la struttura della 'ndrangheta in Emilia-Romagna con sette cerchi su un livello e sette cerchi su un altro. Ogni cerchio \u00e8 in relazione coi limitrofi. Ogni cerchio rappresenta un centro di potere e nessuno prevale sugli altri. Un cerchio rappresenta Nicolino Sarcone, uno i Vertinelli, uno i Floro Vito, i Frontera, i Cappa e Pallone, i Gualtieri, i Villirillo, i Mancuso e i Muto.\nPer il pentito Nicolino Sarcone comandava a Reggio Emilia, Alfonso Diletto nella Bassa Reggiana, Francesco Lamanna nel piacentino e nel cremonese.\nIl 16 ottobre 2018 il pentito Antonio Valerio in una sua deposizione nel processo Aemilia racconta della presenza nel luogo della 'ndrina di etnia rom degli Amato originari di Rosarno.\nFriuli-Venezia Giulia.\nIn Friuli Venezia Giulia e precisamente a Monfalcone, esisterebbe un locale di 'ndrangheta, di cui era a capo Giuseppe \"Pino\" Iona, secondo il pentito Francesco Oliverio e secondo la Direzione distrettuale antimafia di Trieste, ma secondo la prima relazione semestrale della DIA del 2017 non si registrano ancora vere infiltrazioni di 'ndrangheta.\nL'operazione Provvidenza del 2017 ha portato al sequestro di due attivit\u00e0 nel centro commerciale di Pradamano (Udine) riconducibili a membri del Piromalli.\nLazio.\nLa presenza della 'Ndrangheta nel Lazio comincia dagli anni '70.\nIl pentito Francesco Fonti confessa anche coinvolgimenti a Roma per la ricerca di Aldo Moro quando fu sequestrato dalle Br e contatti con la Banda della Magliana.\nFu il 10 luglio del 1973 che fu sequestrato a Roma John Paul Getty III per volere dei Mammoliti, Piromalli e Femia, e liberato solo il 17 dicembre dello stesso anno lungo l'autostrada Salerno-Reggio Calabria all'altezza di Lauria in Basilicata, dopo cinque mesi di segregazione e il pagamento di un miliardo e settecento milioni di lire.\nNel novembre 2005 viene sciolto il primo comune laziale: Nettuno, per l'infiltrazione dei Gallace, ora sotto processo Appia.\nSecondo una mappa del 2012 del quotidiano Repubblica nella citt\u00e0 di Roma i Morabito-Bruzzaniti-Palamara, gli Speranza e gli Scriva controllano Flaminio e zona Nord, i Marando, i Sergi e i Gallace San Basilio, gli Alvaro, i Gallico e i Pelle il Centro, Prati, San Giovanni e i Parioli, gli Ierin\u00f2 Borghesiana, i Gallace e gli Alvaro infine si trovano nuovamente a Tor Bella Monaca.\nIl 24 aprile 2018 nel rapporto 2018 \"Mafie nel Lazio\" dell\"Osservatorio per la sicurezza e la legalit\u00e0 della regione Lazio\" emergerebbe che gruppi criminali riconducibili alla Camorra e alla 'ndrangheta svolgono attivit\u00e0 di narcotraffico e di gestione dei rifiuti.\nL'11 luglio 2018 vengono arrestate a Rocca di Papa (Roma) 4 persone e sequestrati loro beni del valore di 4 milioni di euro in quanto accusati di intestazione fittizia di beni, trasferimento fraudolento di valori, finalizzato ad eludere le disposizioni di legge in materia di misure di prevenzione patrimoniali. Sarebbero in relazione con i Mol\u00e8.\nLiguria.\nLa presenza in Liguria di cellule criminali incomincia all'inizio degli anni sessanta.\nA Ventimiglia \u00e8 stato creato l'omonimo Locale.\nIn questa regione \u00e8 presente la struttura organizzativa detta \"camera di compensazione\" che mette in comunicazione i locali di 'Ndrangheta della Costa Azzurra.\nNel 1993 si svolge il primo processo per mafia nella regione tra cui vede imputata la 'ndrina dei Mafodda, operante nella Provincia di Imperia, e attiva gi\u00e0 dagli anni '80 nel traffico di droga.\nCon l'operazione Crimine del 2010 si conferma la presenza di una camera di controllo, con un referente che comunica le attivit\u00e0 in Liguria con la sovrastruttura del Crimine in Calabria.\nNel marzo 2011 il primo comune ligure viene sciolto per infiltrazioni mafiose dei Pellegrino: Bordighera.\nIl 25 giugno 2011, il sindaco di Ventimiglia si dimette per evitare il commissariamento e scioglimento per mafia.\nIl 2 giugno 2011 si conclude l'operazione \"Maglio 3\" che fa luce sulle attivit\u00e0 criminali dei locali di Genova, Ventimiglia, Lavagna e Sarzana, del loro organo di coordinamento: la \"camera di compensazione della Liguria\" e dell'infiltrazione nelle elezioni amministrative del 2010.\nSarebbero coinvolti nell'inchiesta anche il vicesindaco di Ventimiglia, i consiglieri regionali Pdl Alessio Saso e Aldo Luciano Pratic\u00f2 accusati di voto di scambio.\nInfine, il presidente del consiglio della regione Liguria dell'UDC Rosario Monteleone, che secondo la ricostruzione dei magistrati, nel 2005 sarebbe figurato come beneficiario di voti di mafia.\nIl 21 ottobre 2011, il presidente della Commissione antimafia Giuseppe Pisanu afferma che la criminalit\u00e0 organizzata calabrese \u00e8 ben radicata e si interessano del settore edilizio, appalti in genere, traffico di armi e droga, ciclo dei rifiuti, gioco d'azzardo lecito e illecito.\nIl 3 febbraio 2012 anche il comune ligure di Ventimiglia viene sciolto per mafia.\nSecondo il pentito Francesco Oliviero, ex capo locale di Belvedere di Spinello, in Liguria non esistono solo i 4 locali finora individuati di Genova, Ventimiglia, Sarzana e Lavagna ma tra i 10 e i 15 e che sarebbero presenti anche i De Stefano di Reggio Calabria per il riciclaggio di denaro.\nIl 31 ottobre 2017 vengono sequestrati beni a Genova per il valore di 900.000 euro di Salvatore Zappone, presunto capobastone del centro di Genova. Lui ed il figlio sarebbero responsabili di traffici di droga e della prostituzione dell'area.\nA novembre 2017 \u00e8 ancora in corso il processo \"I conti di Lavagna\".\nLombardia.\nIl primo capobastone di rilievo ad arrivare in Lombardia \u00e8 \"Giacomo Zagari\" di San Ferdinando nel 1954, della piana di Gioia Tauro. Vive per un periodo a Malnate e poi si trasferisce a Buguggiate.\nLa 'ndrangheta in Lombardia si \u00e8 insediata in tutte le province ma soprattutto in quelle di Milano, Varese, Como, Lecco, Brescia e Pavia.\nLe 'ndrine provengono per lo pi\u00f9 dalla Locride come i Barbaro e i Papalia, i Bruzzaniti-Morabito-Palamara e i Pizzata ma ci sono anche 'ndrine del resto della provincia reggina come i Modaffieri-Mondella, i Di Giovine e i Manno-Maiolo di Reggio Calabria, i Mazzaferro di Marina di Gioiosa Ionica, i Piromalli di Gioia Tauro e gli Iamonte-Moscato di Melito di Porto Salvo, ma anche gli Arena di Isola di Capo Rizzuto e i Farao-Greco di Cosenza e gli Oliverio di Belvedere Spinello (KR).\nCome afferma l'espresso nel numero del 3 gennaio 2008, nella regione possiedono bar, discopub e club priv\u00e8 (Discoteca \"Caf\u00e8 Solaire\", \"Madison\" e il night club \"For a King\").\nSi dedicano al traffico di droga in collaborazione coi colombiani, usura, estorsione.\nHanno forti collegamenti in campo bancario, finanziario e istituzionale.\nSono risaliti alle cronache i paesi in provincia di Milano di Buccinasco e Corsico dove risiede un forte numero di persone originarie di Plat\u00ec.\nIl sindaco di Buccinasco ha ricevuto varie minacce.\nIn Brianza come afferma Nicola Gratteri le cosche si occupano anche di intermediazione immobiliare e finanziaria, e conducono imprese nel campo della ristorazione.\nLa DIA ha rilevato a Brescia, come un altro luogo della regione in cui vengono riciclati i soldi derivati dal narcotraffico, ma si occupano anche di usura, traffico d'armi ed estorsione. A Milano la 'ndrangheta utilizza il mercato ortofrutticolo, dove \u00e8 particolarmente diffuso il lavoro irregolare, come base logistica per il traffico della cocaina, particolarmente fiorente nel capoluogo lombardo.\nSaverio Morabito (1952) diventa collaboratore di giustizia nel 1993 (arrestato nel 1990 per traffico di eroina), svela i retroscena di 9 sequestri di persona (tra cui di Cesare Casella e di Augusto Rancilio), 14 omicidi, traffici di droga e alleanze tra le 'ndrine e le cosche siciliane nel milanese, specialmente a Corsico, Buccinasco e Cesano Boscone.\nNel 1994 il pentito Francesco Fonti aveva individuato una cinquantina di locali nel territorio, indicandone anche i capi per quaranta di essi.\nNegli anni '90 a Vimercate scoppia una faida tra il clan di Carmelo D'Amico del figlio Antonio Miriadi e dei suoi nipoti Vincenzo e Giovanni Miriadi, vicini agli Iamonte e dei Flachi. Le forze dell'ordine riescono ad arrestare i componenti dei clan che vengono accusati di associazione mafiosa, traffico di droga, estorsione e omicidio.\nNel 2008 sembra ci sia stato un tentativo da parte della 'ndrina degli Arena di infiltrarsi negli appalti per l'Expo 2015; il rischio infiltrazione nella corsa agli appalti pare ancora essere altissimo.\nIl 16 marzo 2009 i carabinieri di Monza, nell'operazione Isola iniziata nel 2006, hanno ordinato l'arresto di pi\u00f9 di 20 persone a Milano, Crotone, Catanzaro e Taranto per associazione mafiosa, estorsione, porto illegale d'armi e tentato omicidio, tra questi i Paparo alleati dei Nicoscia e degli Arena, accusati di sfruttamento dell'immigrazione, riciclaggio, favoreggiamento di latitanti e atti di intimidazione nella costruzione delle grandi opere pubbliche della Lombardia come alcune tratte dell'alta velocit\u00e0 ferroviaria Milano-Venezia. Nel corso dell'operazione sono state sequestrate armi tra cui un lanciarazzi della NATO e beni del valore di 10 milioni di euro. PROC. Pen N. 5707/2010 la DDA di Catanzaro in data 22/12/2011 ordina l'ordinanza di applicazioni misure cautelari personali a Francesco Oliverio ritenuto a capo dell'omonimo clan di Belvedere Spinello e pi\u00f9 'ndrine distaccate nella valle del Neto in provincia di Crotone e nel Milanese, in Lombardia e all'estero relazionandosi direttamente con il crimine di Cir\u00f2. Delitti in materie di armi, esplosivi e munizionamento,in particolare commercio di sostanze stupefacente abusivo esercizio di attivit\u00e0 finanziaria, riciclaggio, reimpiego di denaro di provenienza illecita in attivit\u00e0 economica, corruzione, favoreggiamento latitanti, corruzione e coercizione elettorale, intestazione fittizia di bene, ricettazione e omicidio.\nIl 13 luglio 2010 viene scoperta una nuova struttura nel Nord Italia chiamata \"Lombardia\" che federa i locali del settentrione, ma sempre alle dipendenze dei mandamenti calabresi. Il capo della \"Lombardia\" fino al 2007 sarebbe stato Cosimo Barranca di Caulonia, presunto capo della Locale di Milano, poi Carmelo Novella che fu ucciso a San Vittore Olona nel 2008 poich\u00e9 esigeva pi\u00f9 indipendenza dalla Calabria, e fu sostituito il 31 ottobre 2009 con il platiota che vive a Corsico Pasquale Zappia in una riunione presieduta da Giuseppe Neri a Paderno Dugnano, incaricato anche di costituire una \"camera di controllo\" per gestire i vari locali lombardi.\nNel novembre 2010, per la prima volta un comune lombardo si scioglie per evitare il commissariamento per infiltrazioni mafiose: Desio. A Desio si erano insediati fin dagli anni '70 gli Iamonte-Moscato.\nA fine 2012 cade la giunta regionale a causa dei ripetuti indagati in consiglio regionale e per ultimo il coinvolgimento dell'assessore PDL Domenico Zambetti accusato di aver preso voti da Giuseppe D'Agostino dei Morabito-Bruzzaniti-Palamara alle ultime elezioni.\nDopo le 110 condanne del 2011, nel 2013 vengono comminati altri 15 ergastoli nei processi scaturiti dalle indagini Crimine e Infinito e condannati a diversi anni di carcere un giudice, un politico e un finanziere.\nIl 16 ottobre 2013 viene sciolto il primo comune per mafia in Lombardia: Sedriano. Il 5 novembre 2014 il Tar del Lazio discuter\u00e0 il ricorso contro lo scioglimento presentato da sette consiglieri comunali.\nA ottobre 2013 cadono in cassazione i processi \"Cerberus\", \"Parco Sud\" e quello nei confronti di Marcello Paparo.\nIl 18 novembre 2014 si conclude l'operazione Insubria vengono arrestate 40 persone, presunte affiliate ai locali di Fino Mornasco, Cermenate e Calolziocorte in provincia di Lecco e Como. Per la prima volta viene filmato il rito di passaggio alla dote di Santa\nIl 24 maggio 2017 si conclude l'operazione Area 51 che porta all'arresto di 21 persone, di cui presunti esponenti di 'ndrangheta dei Gallace che avevano base logistica ad Arluno, in Provincia di Milano da cui, almeno dal 2013, avrebbero organizzato traffici internazionali di cocaina con alcuni colombiani rifornendo in particolare la citt\u00e0 stessa di Arluno, Sedriano e Vittuone. Il rapporto tra i Gallace di Guardavalle (CZ) e Arluno sarebbe stato gestito da Raffaele Procopio mentre il gruppo era guidato da Francesco Riitano, cugino di primo grado di Vincenzo Gallace (in carcere).\nInfine all'aeroporto di Malpensa due tecnici che si stavano apprestanto a studiare le carlinghe degli aerei per poter all'interno nascondere lo stupefacente.\nMarche.\nIl 21 novembre 2012, il magistrato calabrese Nicola Gratteri afferma che sono operative ben 10 delle pi\u00f9 importanti famiglie di 'Ndrangheta del reggino e del vibonese.\nIl 15 luglio 2014 si conclude l'operazione \"Aspromonte\" vengono arrestate 13 persone accusate di trasferimento fraudolento di valori e usura nella zona di Fano.\nIl 21 dicembre 2017 la Guardia di Finanza di Ancona esegue il sequestro pi\u00f9 grande nella storia della Marche, con beni del valore di 700.000 euro tra Monterado, Ripe e Ponte Sasso di Fano e riconducibili a Giuseppe Ioppolo vicino ai Falconieri di Melicucco.\nMolise.\nIl 2 settembre 2016 si conclude l'operazione \"Isola Felice\" che porta all'arresto di presunti esponenti della 'ndrangheta crotonese: i Ferrazzo, in particolare a Campomarino e Termoli.\nPiemonte.\nLa presenza della 'ndrangheta in Piemonte si attesta fin dai primi anni '60 nel campo dell'edilizia, nel cosiddetto fenomeno del racket dei cantieri, del cottimismo, e dell'intermediazione abusiva di manodopera concentrato maggiormente nella zona della Val di Susa. Bardonecchia ne \u00e8 stato il caso pi\u00f9 clamoroso. Secondo la DNA successivamente si \u00e8 estesa in vari altri settori dell'illegalit\u00e0: prostituzione, estorsione, traffico di droga e di armi del gioco d'azzardo.\nLe 'ndrine presenti sono: gli Ursino, i Commisso-Macr\u00ec, i Belfiore di Gioiosa Jonica, i Lo Presti e i Mazzaferro di Marina di Gioiosa Jonica, i Morabito, i Bruzzaniti e i Palamara, i Pesce-Bellocco, i Marando-Agresta-Trimboli vicini ai Barbaro e infine i Vrenna e i Megna di Crotone che operano a Torino.\nTra il 1977 e il 1978 viene assaltato dalle 'ndrine per ben due volte il banco di Roma di Volpiano, comune della provincia di Torino.\nGi\u00e0 nel 1982 venne arrestato in Piemonte Mario Ursini, capobastone dell'omonima cosca, sul cui conto si diceva: \"Non muove foglia senza che Ursini voglia\".\nIl 16 giugno 1983 viene ucciso da Domenico Belfiore, poi condannato all'ergastolo, il procuratore della Repubblica di Torino Bruno Caccia.\nInfine, anche il Piemonte fu toccata dalla stagione dei sequestri: tra gli anni '70 e gli anni '80 sono stati registrati 37 casi di sequestro e precisamente tra il 1973 e il 1984.\nNegli anni '90 ha luogo nella regione l'operazione Riace delle forze armate. Nel 1995 viene sciolto il comune di Bardonecchia per mafia, primo caso al Nord Italia e viene arrestato Rocco Lo Presti, storico boss mafioso di Bardonecchia e della Val di Susa.\nNel 1994 vengono sequestrati dalla distretto antimafia di Torino 5 tonnellate di droga alla cosca dei Piromalli e dei Belfiore, la droga proveniva dal Brasile, pass\u00f2 dal porto di Genova e giunse a Borgaro.\nCon il primo decennio del XXI secolo si \u00e8 venuti a conoscenza di collaborazione con la criminalit\u00e0 bulgara per il traffico di stupefacenti.\nA cavallo tra il 1992 e il 2006 secondo la DIA alle mafie, tra cui la 'Ndrangheta, sono stati sequestrati beni per 4,3 miliardi di euro, mentre il valore delle confische \u00e8 stato di 744 milioni..\nCol l'operazione Crimine del 2010 si scopre un reclamo da parte degli affiliati alle locali piemontesi della necessit\u00e0 di una sovrastruttura come la Lombardia nell'omonima regione.) ovvero di una loro Camera di controllo\nIl 9 giugno 2011 dopo 5 anni si conclude l'operazione \"Minotauro\" che porta all'arresto di ben 151 persone affiliate alla 'Ndrangheta e porta alla luce l'esistenza di 9 locali nel territorio piemontese, nonch\u00e9 gli intrecci tra criminalit\u00e0 e politica a tutti i livelli.\nIl 21 giugno con l'operazione \"Maglio\" seguono altri 19 arresti legato a una locale del basso Piemonte: Asti, Alba (Cn), Sommariva Bosco (Cn) e Novi Ligure.\nIl 23 marzo 2012 Leini viene sciolto per 'ndrangheta (Il secondo comune del Piemonte).\nIl 22 maggio 2012 viene sciolto per 'ndrangheta anche il comune piemontese di Rivarolo Canavese.\nIl 23 ottobre 2012 i carabinieri concludono l'operazione Colpo di coda con 22 ordinanze di custodia cautelare tra Calabria e Piemonte accusati di associazione di tipo mafioso, estorsione, traffico di droga, porto e detenzione di armi illegale tra cui un dirottamento delle elezioni comunali di Chivasso, in Piemonte. Grazie a questa operazione viene anche scoperta l'esistenza del locale di Livorno Ferraris, in provincia di Vercelli.\nIl capobastone piemontese Giuseppe Catalano agli arresti domiciliari si dissocia dall'organizzazione criminale di cui aveva fatto parte per tutta la vita, ma senza pentirsi: si suicida buttandosi dal balcone. Dagli altri viene considerato comunque un traditore e al suo funerale non si presenta nessuno dei suoi ex sodali.\nIl comune di Volpiano fino agli anni '70, come Torino e provincia, erano dominati dai clan mafiosi catanesi. Quando arrivarono i primi 'ndranghetisti negli anni '70 a poco a poco poterono farsi strada grazie alle prime confessioni dei pentiti siciliani che contribuirono a decapitare le organizzazioni e a lasciare spazio agli Agresta, i Marando e i Trimboli, che gi\u00e0 dagli anni '80 colonizzarono il paese. Analogamente a Corsico e a Buccinasco in provincia di Milano, Volpiano \u00e8 stata ribattezzata la \"Piccola Plat\u00ec\".\nPuglia.\nL'influenza della 'ndrangheta, ed in particolare dei Bellocco di Rosarno nella regione Puglia comincia negli anni '80 del secolo scorso quando la Nuova Camorra Organizzata di Raffaele Cutolo estendeva la sua presenza nella regione.\nIl capobastone Umberto Bellocco confer\u00ec il grado di Santista a Giuseppe Rogoli, il quale, col suo permesso e quello di \"Carmine Alvaro\" fond\u00f2 nel 1983 la Sacra Corona Unita. Dal 1993 difatti, si viene a sapere che fu fondata da Giuseppe Rogoli, per volere di Umberto Bellocco (capobastone dell'omonima 'ndrina di Rosarno), e che inoltre all'interno della Sacra Corona Unita vi fossero altri elementi appartenenti alla cosca calabrese, come: Giuseppe Iannelli, Giosu\u00e8 Rizzi, Cosio Cappellari, Antonio e Riccardo Modeo.\nIl 13 novembre 2017 si conclude l'operazione Lampo dei Carabinieri, durata 3 anni e partita dall'operazione Sant'Anna, che arresta 10 presunti affiliati e il suo presunto capo Cataldo Caporosso che operavano a Massafra, Statte, Palagiano e il rione Tamburi di Taranto. La consorteria si era inserita nel mercato ittico e della cocaina locale.\nLe attivite criminose del sodalizio criminale sarebbero state avallate sempre da Umberto Bellocco che dopo 21 anni di carcere avrebbe incontrato Cataldo Caporosso e conferendogli in casa sua la dote di padrino.\nSardegna.\nNella regione opera la potente cosca dei Nirta-Strangio, un esponente del clan, Antonio Strangio, venne arrestato nell'operazione Santa Barbara del 2005. Secondo la prima relazione semestrale della DIA del 2017 si registrano attivit\u00e0 sul territorio da parte di membri del Locale di Laureana di Borrello (Ferrentino-Chindamo-Lamari-D'Agostino) per quanto concerne il traffico di stupefacenti.\nIl 18 giugno 2019 si conclude l'operazione Balboa della Guardia di Finanza di Reggio Calabria che arresta 5 persone che lavoravano per conto della cosca Bellocco per l'importazione dal Sud America di eroina da far arrivare nel porto di Gioia Tauro. Gli arresti sono avvenuti nella provincia di Roma, Reggio Calabria e Sassari.\nIl 4 febbraio 2020 si conclude l'operazione Akhua condotta dai Carabinieri di Roma e dalla Guardia Civil della Spagna che arresta 33 membri di 2 organizzazioni criminali, una vicina alla 'Ndrangheta e guidata da Vincenzo Polito e Francesco Filippone ed una vicina alla Camorra guidata da Gennaro e Salvatore Esposito dedita al traffico internazionale di stupefacenti. \nIl traffico passava anche dalla tratta Roma-Cagliari, e sono anche state arrestate 3 persone: una a Capoterra, una Flumini di Quartu e una a Oristano.\nSicilia.\nIn Sicilia la 'ndrangheta ha operato principalmente nell'area di Messina, A cavallo tra gli anni '60 e '70 vi sarebbe stato anche un locale comandato dal pentito Gaetano Costa. \nIn particolare praticavano l'estorsione ad imprese (in seguito questo fatto cre\u00f2 una rivalit\u00e0 tra i clan di Cosa Nostra messinese e 'Ndrangheta calabrese che poco dopo fece scatenare una guerra di mafia per il controllo della citt\u00e0 e delle sue imprese) e usando i locali dell'Universit\u00e0 di Messina prendendoli in prestito come deposito di armi con l'appoggio dei clan appartenenti Cosa Nostra messinese, di cui ne faceva il medesimo utilizzo gi\u00e0 da molti anni, e con la complicit\u00e0 di alcuni studenti e docenti che smistavano il traffico di droga proveniente dalla Turchia e dal Sud America e diretto a Milano ad opera dei Morabito negli anni '90 del secolo scorso. \nla 'ndrangheta ha solidi rapporti con i clan di Barcellona Pozzo di Gotto e sempre negli ultimi anni le 'ndrine del mandamento ionico si sono organizzate in sodalizi per l'acquisto di cocaina da spacciare sul territorio siciliano ed in particolare nel territorio messinese, nel catanese, nel palermitano e nel trapanese.\nSecondo lo studioso Antonio Nicaso sarebbe anche attiva a Vittoria e Ragusa per inserirsi nel mercato ortofrutticolo.\nToscana.\nNel 2008 la Fondazione Caponnetto affermava che la regione Toscana non fosse una terra di Mafia ma che comunque se ne potesse registrare la sua presenza.\nAl 2018 si pu\u00f2 sostenere che per quanto riguarda la 'ndrangheta non vi \u00e8 accertamento di locali, e quindi strutture organizzative attive ma che membri di essa praticano sul territorio estorsione, usura e si infiltrano in appalti pubblici e privati.\nIl 23 settembre 2018 la Scuola Normale di Pisa pubblica per la seconda volta il \"Rapporto sui fenomeni di Criminalit\u00e0 organizzata e corruzione\" commissionato dalla Regione Toscana in cui emerge che nella regione vi sarebbero 78 clan che hanno sviluppato attivit\u00e0 economiche, di cui il 48% fa riferimento alla \u2018ndrangheta.\nIl porto di Livorno dopo quello di Gioia Tauro ha il record di sequestri di cocaina in Italia.\nIl 1\u00ba ottobre 2018 si unisce anche Gino Angelo Lattanzi, dirigente del dipartimento sindacale CNA Liguria affermando una forte presenza 'ndranghetista nell'area di Massa Carrara, segnalata dall'aumento di tutti gli indicatori di fenomeni relativi alla presenza mafiosa. Nelle sue argomentazioni cita anche possibili collegamenti delle presunti navi affondate con materiale radioattivo nel mediterraneo che negli anni '90 sarebbero passate anche dai porti toscani e al fatto che i detriti di marmo prodotti nel carrarese sono degli ottimi schermanti radioattivi e che potrebbero essere stati utilizzati nella cosiddetta Terra dei fuochi in Campania.\nDi seguito le pi\u00f9 recenti operazioni avvenute sul territorio.\nL'11 settembre 2013 si conclude un'operazione durata due anni che porta all'arresto di 5 presunti affiliati ai Mol\u00e8 e al sequestro di beni a Montecatini Terme, Gioia Tauro e Lamezia Terme.\nIl 9 ottobre 2013 i carabinieri di Lucca arrestano 13 persone di cui alcune riconducibili ai Facchineri a Lucca, e Pistoia, accusati di gestire il traffico di droga locale, associazione a delinquere per estorsioni e detenzione illegale di armi.\nA luglio 2014 si conclude un'operazione della DDA di Genova per un traffico internazionale di cocaina proveniente dal Per\u00f9 e diretta al Voltri Terminal Europa riconducibile a Giuseppe Talotta, affiliato agli Alvaro e che si muoveva tra la Lunigiana e la Versilia incontrandosi anche con Giuseppe Alvaro.\nIl 10 dicembre 2015 viene ucciso a Tirrenia Giuseppe Raucci (cadavere ritrovato poi a Ginestra Fiorentina) per un fallito approvvigionamento di cocaina per conto di un gruppo criminale livornese ed uno calabrese\n. Con l'operazione Akuarius 2 conclusasi il 20 marzo 2017 sono stati arrestati i responsabili dell'omicidio e del traffico di cocaina internazionale che vi era dietro e facente riferimento ai Piromalli.\nNel 2017 si conclude l'operazione Becco d'oca che porta al sequestro di beni a tre imprenditori forse legati ai Giglio di Crotone.\nIl 12 gennaio 2018 vengono sequestrati a Prato beni mobili e immobili del valore di 4 milioni di euro riconducibili ad un imprenditore presunto prestanome dei Giglio di Strongoli.\nIl 19 febbraio 2018 si concludono le operazioni Martingala e Vello d'oro della Guardia di Finanza e della DIA che portano a 37 misure cautelari nei confronti di presunti affiliati ai Nirta (Scalzone), degli Araniti e dei Piromalli accusati di associazione per delinquere, estorsione, sequestro di persona, usura, riciclaggio e autoriciclaggio, attivit\u00e0 finanziaria abusiva e trasferimento fraudolento di valori. Nelle operazioni si \u00e8 eseguito anche un sequestro di beni dal valore di oltre 100 milioni d'euro, in particolare di aziende del settore della grande distribuzione, dell'edilizia, dell'acciaio e correlate ad appalti pubblici operanti in Toscana e all'estero, in particolare Slovenia e Regno Unito.\nIl 23 marzo 2018 l'Espresso rivela che il latitante Matteo Messina Denaro avrebbe avuto appoggi da esponenti della 'ndrangheta in Toscana.\nIl 5 luglio 2018 a Firenze vengono confiscati beni del valore di 2 milioni di euro, tra cui 2 ristoranti riconducibili a un imprenditore vicino a una 'ndrina del quartiere Archi di Reggio Calabria.\nIl 13 luglio 2018 viene arrestato a Tirrenia Giovanni Morabito, latitante da meno di 2 mesi, da quando aveva l'obbligo di soggiorno a Livorno.\nIl 16 novembre 2018 si conclude l'operazione Drago dei Carabinieri e della DDA di Genova che porta 7 persone in carcere, accusati di associazione mafiosa e di estorsione, alcuni sarebbero affiliati alla 'ndrangheta altri alla Camorra.\nIn particolare il gruppo criminale era riuscito ad intimidire un direttore di banca locale e cos\u00ec ottenere dei finanziamenti che insieme ai ricavati dell'usura aveva un valore di circa 400.000 euro.\nTrentino-Alto Adige.\nLe prime testimonianze giudiziare di una cellula di 'ndrangheta in questa regione risalgono agli anni '90 del secolo scorso quando vi si insedi\u00f2 Francesco Perre trasferendosi da Volpiano in Piemonte ed in collaborazione con Mario Sergi di Bolzano.\nNel 2013, per la prima volta Bolzano viene menzionata come citt\u00e0 a rischio infiltrazioni dalla Commissione d'inchiesta antimafia, nella quale sarebbero presenti le famiglie cosentine dei Muto e dei Chirillo.\nCon l'operazione Overloading viene sgominato un traffico di droga proveniente dal Venezuela, passante per la Spagna, che giungeva a Roma per poi finire a Bolzano e in Emilia-Romagna.\nIl 9 giugno 2020 si conclude l'operazione Freeland che porta all'arresto di 20 persone affiliate o facenti riferimento alle 'ndrine degli Italiano-Papalia, Barbaro-Papalia e Alvaro-Macr\u00ec-Violi accusate a vario titolo di associazione mafiosa, estorsione, sequestro di persona, spaccio di droga, bancarotta fraudolenta e detenzione illegale di armi. A capo della locale di Bolzano ci sarebbe Mario Sergi ma l'organizzazione avrebbe gestito anche lo spaccio del trevigiano e della citt\u00e0 di Padova in Veneto grazie alla collaborazione di Paolo Pasimeni.\nIl 15 ottobre 2020 si conclude l'operazione Porfido, in cui vengono arrestate 19 persone indagate a vario titolo di far parte di un locale di 'ndrangheta con epicentro Lona Lases in val di Cembra legate al settore del porfido e accusate di voto di scambio, detenzione illegale di armi e riduzione in schiavit\u00f9. Il Locale sarebbe composto da membri dei Serraino, Paviglianiti e Iamonte originari di Cardeto.\nA capo dell'organizzazione ci sarebbe Innocenzio Macheda dei Serraino, in Trentino all'inizio degli anni '80. l'ex consigliere comunale di Lona Lases e Giuseppe Battaglia, assessore comunale di Lona-Lases dal 2005 al 2010 con competenza sulle cave di porfido.\nDurante le indagini sono state anche registrate operazioni e/o tentate operazioni di riciclaggio:il 13 aprile 2018 nel quartiere San Basilio a Roma, Domenico Morello braccio destro di Macheda si incontra con Antonino Paviglianiti e Giuseppe Crea per far sparire dei soldi provenienti dalla Libia e anche soldi provenienti da Napoli legato alla vendita di benzina.\nUmbria.\nIn Umbria il controllo della droga \u00e8 in mano ai Facchineri di Cittanova, secondo l'operazione Windshear del ROS dei Carabinieri di Perugia. La droga talvolta arrivava dall'America direttamente all'aeroporto perugino, grazie ai pochi controlli.\nNel 2008 con l'operazione Naos si viene a conoscenza di un patto tra le cosche calabresi e quelle campane per il controllo degli appalti edilizi. \nDal 1999 al 2008 le forze dell'ordine hanno portato all'arresto ben 400 persone accusate di traffico di droga in Umbria.\nIl 29 luglio 2011 il ROS dei Carabinieri arresta affiliati ai Mancuso in Calabria, Lazio, Umbria, Liguria ed Emilia-Romagna che riciclava a San Marino il denaro ricavato dai traffici di droga.\nIl 6 maggio 2013, con l'operazione \"El Dorado\" vengono arrestate 22 persone, di cui molte riconducibili ai Galliciano di Condofuri e sequestrati beni da 20 milioni di euro, le societ\u00e0 di trasporti e immobiliari coinvolte erano riuscite a monopolizzare il mercato locale, anche attraverso intimidazioni. I membri sono anche accusati di riciclaggio di denaro\nIl 12 luglio 2013 con l'operazione Plinius dei Carabinieri di Cosenza arrestato 28 persone in tutta Italia, presunte affiliate ai Muto di Cetraro tra cui anche una persona di Terni, mentre gli immobili sequestrati si trovavano nella provincia di Cosenza, a Perugia, Rocca di Cave (Rm) e Matera. Il clan condizion\u00f2 anche le elezioni amministrative di Scalea (CS).\nIl 10 dicembre 2014, durante l'operazione Quarto passo dei carabinieri del ROS di Reggio Calabria, vengono arrestate a Perugia, ed in particolare nella frazione di Ponte San Giovanni, 61 persone presunte affiliate al Locale di Cir\u00f2 accusate di estorsione, truffa, usura e traffico di droga, per la quale tenevano contatti con la criminalit\u00e0 albanese. Sono stati inoltre sequestrati beni del valore di 30 milioni di euro.\nIl 20 giugno 2017 si conclude l'operazione Tempio della polizia e della Guardia Civil spagnola che scopre i Filippone-Bianchino-Petull\u00e0 di Melicucco in azione con organizzazioni criminali romane per il traffico di cocaina proveniente dal Sud America e passante dalla Spagna e destinato a Roma, Rieti, Forl\u00ec e Spoleto\nVengono arrestate 54 persone.\nIl 12 dicembre 2019 si conclude l'operazione Infectio che porta a 27 provvedimenti contro presunti affiliati dei Trapasso, Mannolo e Zofreo accusati a vario titolo di traffico di droga insieme ad esponenti della criminalit\u00e0 albanese, estorsioni, truffe a istituti di credito, infiltrazioni nel settore edile e nella politica locale umbra.\nLo stesso giorno si conclude l'operazione Core Business contro 4 persone dei Commisso, tra cui Cosimo Commisso accusati di associazione mafiosa. Cosimo dal 2015 era ai domiciliari a Perugia.\nValle D'Aosta.\nIn questa regione si sarebbero insediate 9 'ndrine e un locale attivo, gestito fino al 2003 da Santo Pansera. In Valle d'Aosta sono stati attivi nel traffico d'armi con la Svizzera, in intimidazioni ed estorsioni, nonch\u00e9 omicidi nei confronti di chi ostacolasse i loro affari. Nel 1982 fu fatta esplodere l'auto del pretore Giovanni Selis che stava indagando sul Casin\u00f2 di Saint Vincent.\nQui soggiornarono come latitanti i capibastone delle omonime famiglie Carmelo Iamonte e Luigi Facchineri.\nSi consumarono omicidi per faide tra i Garofano e i Mirabelli e tra i Neri e i Facchineri, come l'omicidio nel 1991 di Gaetano Neri.\nIl magistrato Mario Varaudo fu il primo ad accorgersi negli anni '90 della presenza di cosche calabresi nella regione e nel 1996 Francesco Raso e Domenico Cosentino erano stati condannati per voto di scambio con il presidente della giunta regionale Augusto Rollandin salvo poi essere assolti in appello nel 1998.\nL'11 giugno 2009 vengono arrestati ad Aosta Giuseppe e Domenico Nirta, ivi residenti, accusati e condannati per traffico di droga.\nIl 22 dicembre 2011 nell'operazione Tempus Venit vengono arrestate Giuseppe Facchineri, Giuseppe Chemi, Roberto Raffa e Michele Raso, accusate di estersione con l'aggravante mafiosa. I protagonisti dell'atto estorsivo, residenti nella provincia di Bologna (Vergato), mediante degli affiliati dimoranti nel capoluogo valdostano mettevano in atto le loro intimidazioni. Nel 2013 vengono condannate 7 persone. All'imprenditore Giuseppe Tropiano \u00e8 stato contestato l'aggravante dell'art. 7 della legge 203/1991, perch\u00e9 pur non avendo agevolato gli interessi della 'ndrangheta, ne ha accettato le regole consapevole che gli autori dell'estorsione utilizzavano sistemi mafiosi.\nIl 4 giugno 2013 l'associazione antimafia Libera Valle d'Aosta ha presentato il dossier \"L'altra Valle d'Aosta. \u2018Ndrangheta, negazionismo e casi irrisolti ai piedi delle Alpi\" con un resoconto delle azioni svolte dall'organizzazione criminale sin dal suo insediamento sul territorio.\nIl 22 giugno 2013 durante l'operazione Hybris vengono arrestate ad Aosta tre presunti affiliati dei Pesce residenti a Saint-Marcel accusati di danneggiamento, estorsione, rapina commessi col metodo mafioso.\nIl 12 gennaio 2015 la Guardia di Finanza sequestra beni immobili riconducibili ai Grande Aracri a Reggio Emilia, Torino, Aosta e Crotone.\nIl 23 gennaio 2019 si conclude l'operazione Geenna e vengono arrestate 16 persone di un sodalizio operante in regione come \"Locale di Aosta\" almeno dal 2014 e riconducibili ai Nirta Scalzone, ai Raso e ai Mammoliti tra cui un consigliere di Saint Pierre, uno di Aosta e un consigliere regionale dell'Union Vald\u00f4taine (all'epoca dei fatti a lui contestati era assessore) e accusati a vario titolo di associazione mafiosa, concorso esterno, traffico di droga, estorsione. L'associazione trafficava in droga proveniente dalla Spagna.\nL'omonimo processo si conclude il 30 agosto 2019 e la DDA di Torino conferma l'esistenza del locale in Valle d'Aosta almeno dal 2014 con Marco Fabrizio Di Donato, capo-locale incaricato di dialogare i capi-locale piemontesi, Antonio Raso si occupava ad Aosta di persone legate direttamente o indirettamente al locale mentre Bruno Nirta gestiva i rapporti con i locali in Calabria.\nIl 12 dicembre 2019 viene aperta l'inchiesta Egomnia sulle Elezioni regionali del 2018 in quanto la locale di 'ndrangheta di Aosta si sarebbe infiltrata. Lo stesso presidente di Regione Antonio Fosson avrebbe avuto contatti con essa attraverso il pensionato Giuseppe Petull\u00e0 vicino ai capi Antonio Raso e Marco Di Donato, referenti dei Nirta nella regione. Sembrerebbe che anche i 3 ex presidenti di regione Augusto Rollandin, Laurent Vi\u00e9rin e Pierluigi Marquis cercassero i consensi dell'elettorato di origine calabrese attraverso la 'ndrangheta.\nIl 6 febbraio 2020 viene sciolto il comune di Saint Pierre per infiltrazioni mafiose.\nVeneto.\nLa presenza della 'Ndrangheta in Veneto comincia negli anni '70 con i sequestri di persona, ben 10 tra il 1974 e il 1978, e presto arrivarono anche le minacce e le intimidazioni alle imprese.\nLa 'Ndrangheta in Veneto per\u00f2 non riusc\u00ec mai a inserirsi nel tessuto sociale come nelle altre regioni del nord a causa di vari fattori: Il Veneto ha un tessuto imprenditoriale con vocazione all'esportazione e quindi non pu\u00f2 essere utile fare \"cartello\", il traffico di droga era gi\u00e0 gestito da elementi locali che conoscevano i loro clienti e vi era un rapporto di collaborazioe e fiducia che non avevano bisogno di protezione, non sono riusciti ad stabilire un rapporto preferenziale coi trafficanti di droga, la costrizione con la forza a rifornirsi da essi non ha sortito effetti poich\u00e9 gli spacciatori si spostavano in altre zone per vendere la loro merce.\nInfine nelle grandi citt\u00e0 come Verona o Padova non fu possibile condizionare il voto elettorale come in altri piccoli centri lombardi, piemontesi o liguri.\nNotevole fu anche l'aiuto proveniente dalla societ\u00e0 civile che tra il 1980 e il 1982 manifestarono contro la criminalit\u00e0 organizzata e dove la politica a livello comunale e provinciale adott\u00f2 provvedimenti a contrastare il fenomeno.\nNonostante ci\u00f2 Il 19 novembre 2012 viene scoperto nel comune di Dueville in provincia di Vicenza che gli Iannazzo di Lamezia Terme erano riusciti ad ottenere l'appalto per la costruzione della locale caserma dei Carabinieri.\nNella prima relazione semestrale della DIA del 2017 si conferma la presenza nel territorio di cosche reggine e catanzaresi attive in azioni di riciclaggio.\nIl 9 gennaio 2018 si conclude l'operazione Stige porta all'arresto di 170 presunti affiliati o sodali dei Farao-Marincola di Cir\u00f2 Marina e dei Giglio di Strongoli che hanno una presenza nel mercato della panificazione nel padovano e la gestione di locali a Trissino (Vicenza).\nEmerge anche un interesse per l'attivit\u00e0 di riciclo di materie plastiche. Salvatore Giglio avrebbe diretto la 'ndrina anche dal carcere di Padova dove era agli arresti insieme al boss Giuseppe Farao.\nAnche il Boss Pino Sestito presunto capo locale di Cir\u00f2 superiore avrebbe interessi nel vicentino.\nIl 22 gennaio 2018 si conclude l'operazione Fiore Reciso ad opera della DIA di Padova con 16 arresti accusati a vario titolo di riciclaggio, spaccio e traffico di droga tra la provincia di Padova e Verona riconducibile alla 'ndrangheta di Isola Capo Rizzuto.\nIl 13 marzo 2018 si conclude un'operazione della procura di Venezia in collaborazione con Eurojust contro il traffico internazionale di cocaina contro di 17 persone tra Veneto, Lombardia e Calabria, tra cui Antonino Vadal\u00e0 che vive in Slovacchia.\nNella regione sarebbero presenti per riciclare denaro: i Dragone e i Grande Aracri di Cutro, gli Anello-Fruci di Filadelfia, i Vrenna-Ciamp\u00e0-Bonaventura di Crotone, i Papalia-Italiano di Delianuova, i Morabito-Pangallo-Marte di Africo Nuovo, i Bellocco di Rosarno e i Piromalli-Mol\u00e8 di Gioia Tauro e dalle evidenze dell'operazione Stige del 2018 anche i Farao-Marincola e i Giglio.\nIl pentito Angelo Salvatore Cortese, il 17 ottobre 2018, durante il processo Valpolicella racconta come a San Bonifacio il punto di riferimento dei Grande Aracri fosse Francesco Frontera.\nIl 12 febbraio 2019 si conclude l'operazione Terry che in Veneto hanno portato a 7 arresti, le persone sono accusate a vario titolo e con modalit\u00e0 mafiose di aver commesso estorsioni, minacce, trasferimento fraudolento di valori e sarebbero appartenenti al gruppo criminale dei Multari, insediatosi negli anni '80 originari di Cutro e legati ai Grande Aracri. Ad un imprenditore sarebbe stato bruciato il suo yacht Terry ormeggiato ad Alghero.\nIl 12 marzo 2019 si conclude l'operazione Camaleonte che porta all'arresto di 33 persone nelle citt\u00e0 di Treviso, Vicenza, Padova, Belluno, Rovigo, Reggio Emilia, Parma, Milano e Crotone accusate di far parte di un sodalizio di 'ndrangheta riconducibile ai Grande Aracri e a vario titolo accusate di associazione mafiosa, estorsione, violenza, usura, sequestro di persona e riciclaggio.\nIl 9 giugno 2020 si conclude l'operazione Freeland che porta all'arresto di 20 persone affiliate o facenti riferimento alle 'ndrine degli Italiano-Papalia, Barbaro-Papalia e Alvaro-Macr\u00ec-Violi con base a Bolzano ma che per lo spaccio di droga operavano anche in Veneto: a Treviso e a Padova grazie alla collaborazione di Paolo Pasimeni e Yassine Lemfaddel\nIl 19 ottobre 2020 si conclude il processo scaturito dall'operazione \"Camaleonte\" del 2019 a carico dei due fratelli Bolognino a capo di una organizzazione malavitosa in Veneto facente capo ai Grande Aracri. Francesco Bolognino viene condannato a 13 anni di carcere mentre Francesco Bolognino a 6 anni per associazione mafiosa e riciclaggio di denaro, accusa ricaduta anche ad imprenditori compiacenti\nLe infiltrazioni nella pubblica amministrazione.\nAmministrazioni comunali.\nPer mafia sono state sciolte numerose Amministrazioni comunali calabresi. Dal 1991 al 2013 ben 58 consigli comunali: per lo pi\u00f9 in provincia di Reggio Calabria (33), ma anche nelle province di Catanzaro (7), Crotone (3), Vibo Valentia (13) e Cosenza (2). Gli scioglimenti hanno avuto luogo in tempi diversi, e per alcune amministrazioni \u00e8 successo pi\u00f9 d'una volta.\nLimbadi \u00e8 stato il primo comune d'Italia sciolto per mafia nel 1983: anche se ancora non esisteva la legge contro le infiltrazioni mafiose negli enti locali, a sciogliere l'ente fu l'allora presidente della repubblica Sandro Pertini perch\u00e9 risult\u00f2 primo degli eletti nella lista civica \"Ramoscello d'olivo\" il Capubastuni Francesco Mancuso conosciuto e temuto in tutto il territorio calabrese come \"Don Ciccio\", latitante durante la campagna elettorale e al momento del voto, sorvegliato speciale di pubblica sicurezza con precedenti penali per vari reati, inoltre all'interno del consiglio comunale risultavano eletti soggetti ritenuti pienamente inseriti nell'organizzazione criminale del Mancuso. Il consiglio venne pertanto sciolto per motivi di ordine pubblico ad appena una settimana di distanza dalle elezioni amministrative.\nAnche al nord alcuni comuni hanno subito tale sorte. Il primo comune del nord Italia sciolto per presunte infiltrazioni mafiose fu Bardonecchia, in Piemonte nel 1995. Nel novembre 2010, per la prima volta un comune lombardo (Desio, in Brianza) viene sciolto il consiglio comunale per evitare il commissariamento per infiltrazioni mafiose. Nel marzo 2011 Bordighera \u00e8 il primo comune ligure che viene sciolto per infiltrazioni mafiose della famiglia Pellegrino; e successivamente viene commissariato Ventimiglia per evitarne lo scioglimento.. Il 3 febbraio 2012 anche il comune ligure di Ventimiglia viene sciolto per mafia, insieme a quello di Bordighera (Provincia di Imperia) e Leini (Provincia di Torino). Nel maggio 2012 viene sciolto per 'ndrangheta anche il comune piemontese di Rivarolo Canavese. Il 9 ottobre 2012 viene sciolto per la prima volta in Italia un capoluogo di provincia: Reggio Calabria. Il 16 ottobre 2013 viene sciolto il primo comune per mafia in Lombardia: Sedriano. Il 20 aprile 2016 viene sciolto Brescello, il primo comune della regione Emilia Romagna. Il 22 novembre 2017 in Calabria vengono sciolti 5 comuni, tra cui per la terza volta il comune di Lamezia Terme (poi annullato dal Tar del Lazio). Nel 2018 Plat\u00ec viene sciolto per la terza volta e Limbadi per la seconda.\nASL.\nIn base all'art. 143 T.U.E.L., dal 1991 sono state sciolte quattro aziende sanitarie calabresi per infiltrazioni della 'ndrangheta.\nMagistratura.\nNeanche la magistratura \u00e8 immune alle infiltrazioni della 'ndrangheta. Diversi sono stati i giudici accusati di collusione mafiosa e condannati come ad esempio:\nFrancesco Forgione (ex presidente della Commissione Parlamentare Antimafia) nel suo saggio di inchiesta \"Porto franco. Politici, manager e spioni della repubblica della 'ndrangheta\" ha affermato che alcuni magistrati calabresi sarebbero strettamente imparentati con esponenti di spicco della 'ndrangheta. I magistrati in questione hanno reagito a queste accuse querelando per diffamazione l'autore del saggio, il quale ha replicato dicendo che i fatti narrati sono verificati e che queste querele rendono ancora pi\u00f9 note le discutibili frequentazioni dei giudici, che ritenendo assolutamente falso e gravemente diffamatorio il contenuto del saggio che li riguarda, hanno proposto azione giudiziaria nei confronti di Forgione, che \u00e8 stato riconosciuto colpevole e condannato al risarcimento di 100000 euro. La sentenza ha inoltre dichiarato falso e diffamatorio il contenuto del saggio di Forgione, per l'\"assenza del presupposto della verit\u00e0, anche solo putativa, e per il discorso, evidentemente allusivo\".\nLa PM Beatrice Ronchi ha duramente criticato l'operato dei magistrati Franco Mollace (DIA) e Alberto Cisterna per non avere attaccato la cosca Lo Giudice, il pentito Antonino Lo Giudice ha detto di aver fatto regali e favori vari ai due magistrati."}
{"id": "1542684", "revid": "1305772", "url": "https://it.wikipedia.org/wiki?curid=1542684", "title": "Traversata infernale", "text": "Traversata infernale (titolo originale Fire on the Water) \u00e8 un librogame dello scrittore inglese Joe Dever, pubblicato nel 1984 a Londra dalla Arrow Books e tradotto in numerose lingue del mondo.\n\u00c8 il secondo dei volumi pubblicati della saga Lupo Solitario.\nLa prima edizione italiana, del 1985, fu a cura della Edizioni EL. Nell'aprile 2008 la Mongoose Publishing ha pubblicato l'opera in edizione expanded, con un'avventura bonus scritta di Vincent N. Darlage, intitolata \"La corona di Re Alin IV\".\nTrama.\nLupo Solitario, unico superstite della distruzione dell'ordine dei Cavalieri Ramas, viene incaricato da re Ulnar di Sommerlund di recarsi a Durenor per recuperare la Spada del Sole, arma leggendaria che pu\u00f2 essere la salvezza della citt\u00e0 di Holmgard, messa sotto assedio dalle truppe dei Signori delle Tenebre. In cambio dovr\u00e0 riportare indietro il Sigillo di Hammerdal, anello d'oro con inciso il sigillo di Durenor che simboleggia il patto d'alleanza esistente tra i due regni. Il giovane accolito Ramas ha solo quaranta giorni di tempo per compiere la complicatissima missione prima che la capitale ceda agli attacchi delle truppe nemiche. Lupo Solitario partir\u00e0 da Holmgard sulla nave \"Freccia Blu\" che attraverser\u00e0 il Golfo di Holm, purtroppo la nave naufraga , solo Lupo Solitario si salva. Lupo Solitario si trover\u00e0 sulla costa delle Terre Selvagge. Il Ramas le attraverser\u00e0 passando per Ragadorn seguito per\u00f2 da un assassino al soldo dei Signori delle Tenebre. Lupo Solitario riuscir\u00e0 a scappare da lui nel villaggio di Gorn Cove. Il sommerliano poi arriver\u00e0 a Port Bax, nel Durenor e aiutato dal Maresciallo Rygar arriver\u00e0 a Hammerdal (pur contrastato dagli Helgast) dove prender\u00e0 la Spada del Sole e avviser\u00e0 gli alleati della guerra.\nSuccessivamente Durenor allestir\u00e0 una flotta da guerra che raggiunger\u00e0 il Golfo di Holm,ma ad attendere i durenesi ci sar\u00e0 il mago oscuro Vonatar con una flotta di navi affondate e morti viventi. Lupo Solitario sconfigger\u00e0 Vonatar e l'esercito di Durenor sbarcher\u00e0 a un'Holmgard assediata dai Signori delle Tenebre.\nLupo Solitario alzer\u00e0 la Spada del Sole e un raggio di sole partir\u00e0 dalla spada. Il raggio uccider\u00e0 l'Arcisignore delle Tenebre Zagarna e l'esercito delle tenebre si ritirer\u00e0 da Sommerlund, sconfitto dagli eserciti sommerliano e durenese.\nEdizione expanded.\nNell'edizione rinnovata \u00e8 presente una mini-avventura (71 paragrafi) intitolata \"La corona di Re Alin IV\". Ne \u00e8 protagonista il Gran Maresciallo Rygar, nobile cavaliere della Montagna Bianca, che ha aiutato Lupo Solitario nell'avventura principale, sacrificando anche la sua vita. L'avventura bonus si svolge due anni prima: Rygar si mette a caccia del ladro che ha rubato il prezioso artefatto che d\u00e0 il titolo al racconto-game.\nSistema di gioco.\nLupo Solitario pu\u00f2 contare su doti tattiche (Combattivit\u00e0) e fisiche (Resistenza). Inoltre, pu\u00f2 sfruttare l'apprendimento di 5 (pi\u00f9 una aggiuntiva se ha completato il primo volume, \"I Signori delle Tenebre\") tra le 10 Arti Ramas che forniscono un importante aiuto a seconda delle situazioni: Mimetismo, Caccia, Sesto senso, Orientamento, Guarigione, Scherma, Psicoschermo, Psicolaser, Affinit\u00e0 animale, Telecinesi. Gli oggetti raccolti sono contenuti in uno zaino, ad eccezione degli oggetti \"speciali\". Il denaro, in Corone d'oro, \u00e8 contenuto in una borsa.\nI combattimenti si svolgono confrontando in primis i punteggi di Combattivit\u00e0 di Lupo Solitario e dell'avversario, che generano un rapporto di forza positivo, negativo o neutro. Il lettore estrae un numero dalla \"Tabella del Destino\" (che equivale a un d10) e nella tabella Risultati di combattimento incrocia quella riga alla colonna del corrispondente rapporto di forza di quel combattimento, togliendo punti di Resistenza a se stesso e/o all'avversario.\nLuoghi.\nHolmgard.\nLa capitale del regno di Sommerlund. Provvista di grandi mura resister\u00e0 37 giorni di assedio per cui molti edifici verranno danneggiati dall'artiglieria nemica. Qui morir\u00e0 Zagarna, l'Arcisignore delle Tenebre, ucciso da Lupo Solitario.\nMare di Kalt.\n\u00c8 un grande mare su cui si affacciano Sommerlund ,Durenor e le Terre Desolate.\nQueste acque sono infestate dall'esercito delle Tenebre e da pirati Lakuri.\nRagadorn.\n\u00c8 la capitale delle Terre Desolate, \u00e8 una squallida citt\u00e0 che sorge sul fiume Dorn che la divide e il mare di Kalt: conta 19 000 abitanti sottomessi dal Signore della citt\u00e0 Lachan.\nGorn Cove.\nPiccolo villaggio delle Terre Desolate al confine col Durenon. Abitato da uomini e Zall.\nPort Bax.\nGrande citt\u00e0 del Durenon.\nHammerdal.\nCapitale del Durenon circondata da possenti montagne, le pi\u00f9 alte del Magnamund.\nOggetti.\nArmi.\nEsistono 9 armi canoniche nei librigame di Lupo Solitario: Pugnale, Lancia, Mazza, Daga, Martello da Guerra, Spada, Ascia, Asta e Spadone. \nLe armi si troveranno nel mondo o si ruberanno ai cadaveri dei nemici. Il numero massimo di Armi che si pu\u00f2 portare \u00e8 due.\nOggetti nello Zaino.\nLo Zaino pu\u00f2 contenere al massimo otto oggetti compresi i Pasti. Alcuni oggetti hanno un'utilit\u00e0 certa (pasti, pozioni magiche). Altri saranno utili in certe situazioni (chiavi).\nOggetti Speciali.\nNon vanno nello Zaino e alcuni hanno un'utilit\u00e0 specifica altri sono falsi indizi che portano fuori strada.\nDenaro.\nIl denaro \u00e8 espresso in Corone d'Oro , la moneta principale in queste zone del Magnamund. Si pu\u00f2 portare un massimo di 50 Corone."}
{"id": "1542687", "revid": "108667133", "url": "https://it.wikipedia.org/wiki?curid=1542687", "title": "Bandiera del Territorio del Nord", "text": "Sebbene il Territorio del Nord esista dal 1911, \u00e8 dotato di un proprio governo dal 1978.\nL'attuale bandiera del Territorio del Nord \u00e8 stata ufficialmente adottata il primo luglio 1978.\nLa bandiera \u00e8 stata disegnata da Robert Ingpen un artista di Drysdale (Victoria).\nNon essendo mai stata una colonia autonoma (precedentemente infatti era parte dell'Australia meridionale), la bandiera, contrariamente a quella degli altri stati australiani, non \u00e8 una Blue Ensign.\nLa bandiera \u00e8 divisa in due parti: la parte sinistra occupa un terzo della bandiera ed \u00e8 di colore nero, la parte destra \u00e8 di color ocra e occupa i restanti due terzi.\nNella parte sinistra, compare la costellazione stilizzata della Croce del Sud come nella bandiera del Victoria con cinque stelle bianche (dalle cinque alle otto punte).\nAl centro della parte destra compare una rappresentazione stilizzata della rosa del deserto di Sturt con sette petali bianchi e il centro nero con sette punte (in realt\u00e0 il fiore \u00e8 color lilla con centro rosso).\nI sette petali rappresentano i sette stati e territori della federazione australiana."}
{"id": "1542689", "revid": "124792829", "url": "https://it.wikipedia.org/wiki?curid=1542689", "title": "Negli abissi di Kaltenland", "text": "Negli abissi di Kaltenland (titolo originale The Caverns of Kalte) \u00e8 un librogame dello scrittore inglese Joe Dever, pubblicato nel 1984 a Londra dalla Arrow Books e tradotto in numerose lingue del mondo. \u00c8 il terzo dei volumi pubblicati della saga Lupo Solitario. La prima edizione italiana, del 1986, fu a cura della Edizioni EL. Nel 2008 la Mongoose Publishing ha pubblicato l'opera rivisitata dall'autore in edizione \"expanded\", con paragrafi aggiunti e rivisti ed un'avventura bonus, sempre tradotta in italiano dalla Edizioni EL.\nTrama.\nLupo Solitario, unico superstite della distruzione dell'ordine dei Cavalieri Ramas, viene incaricato da re Ulnar di Sommerlund di recarsi nella fortezza di Ikaya, nelle distese gelate di Kaltenland. Scopo della missione, catturare Vonotar, un mago di Sommerlund che ha tradito la sua gente schierandosi dalla parte dei Signori delle Tenebre. Vonatar si \u00e8 fatto nominare mago di corte dal Gran Sanghor, sovrano di Kaltenland, riuscendo ad impadronirsi poi del potere. La missione segreta dovr\u00e0 essere compiuta entro un massimo di trenta giorni, altrimenti la nave in attesa di Lupo Solitario salper\u00e0 senza di lui.\nEdizione expanded.\nNell'edizione rinnovata \u00e8 presente una mini-avventura (non scritta dall'autore del libro) di circa 100 paragrafi con protagonista Loi-Kymar, un anziano della corporazione dei maghi di Toran, che compare come aiutante di Lupo Solitario anche nella storia principale.\nSistema di gioco.\nLupo Solitario pu\u00f2 contare su doti tattiche (Combattivit\u00e0) e fisiche (Resistenza). Inoltre, pu\u00f2 sfruttare l'apprendimento di 5 (pi\u00f9 due aggiuntive se il lettore ha completato i primi due volumi) tra le 10 Arti Ramas che forniscono un importante aiuto a seconda delle situazioni: Mimetismo, Caccia, Sesto senso, Orientamento, Guarigione, Scherma, Psicoschermo, Psicolaser, Affinit\u00e0 animale, Telecinesi. Gli oggetti raccolti sono contenuti in uno zaino, ad eccezione degli oggetti \"speciali\". Il denaro, in Corone d'oro, \u00e8 contenuto in una borsa.\nI combattimenti si svolgono confrontando in primis i punteggi di Combattivit\u00e0 di Lupo Solitario e dell'avversario, che generano un rapporto di forza positivo, negativo o neutro. Il lettore estrae un numero dalla \"Tabella del Destino\" (che equivale a un d10) e nella tabella Risultati di combattimento incrocia quella riga alla colonna del corrispondente rapporto di forza di quel combattimento, togliendo punti di Resistenza a se stesso e/o all'avversario.\nOggetti.\nArmi.\nEsistono 9 armi canoniche nei librigame di Lupo Solitario: Pugnale, Lancia, Mazza, Daga, Martello da Guerra, Spada, Ascia, Asta e Spadone. Le armi si troveranno nel mondo o si ruberanno ai cadaveri dei nemici. Il numero massimo di Armi che si pu\u00f2 portare \u00e8 due.\nOggetti nello Zaino.\nLo Zaino pu\u00f2 contenere al massimo otto oggetti compresi i Pasti. Alcuni oggetti hanno un'utilit\u00e0 certa (pasti, pozioni magiche). Altri saranno utili in certe situazioni (chiavi).\nOggetti Speciali.\nNon vanno nello Zaino e alcuni hanno un'utilit\u00e0 specifica altri sono falsi indizi che portano fuori strada.\nDenaro.\nIl denaro \u00e8 espresso in Corone d'Oro, la moneta principale in queste zone del Magnamund. Si pu\u00f2 portare un massimo di 50 Corone."}
{"id": "1542691", "revid": "4106", "url": "https://it.wikipedia.org/wiki?curid=1542691", "title": "Glogau", "text": ""}
{"id": "1542693", "revid": "1950538", "url": "https://it.wikipedia.org/wiki?curid=1542693", "title": "Gelbison", "text": "Il Gelbison (parola araba che significa montagna dell'idolo, detto anche monte Sacro) \u00e8 una montagna dei monti del Cilento di 1.705 m s.l.m. situato in provincia di Salerno. \u00c8 il quarto monte pi\u00f9 alto del Cilento, preceduto dalla cima del relativamente vicino Cervati (1.899\u00a0m), dal Panormo (cima pi\u00f9 alta del gruppo degli Alburni, 1.742\u00a0m) e dal Faiatella (1.710\u00a0m).\nGeografia.\nPosizione.\nSituato al centro del Parco nazionale del Cilento e Vallo di Diano, contiguo ad est con la grande area forestale di Pruno, la cima si trova nel comune di Novi Velia. Il corpo montuoso tocca anche i comuni di Cannalonga, Ceraso, Cuccaro Vetere, Futani, Laurito, Montano Antilia, Rofrano e Vallo della Lucania.\nSulla cima del monte sorge un santuario, quello della Madonna del Monte Sacro, allo sommit\u00e0 del quale \u00e8 posta una grande croce in metallo, visibile da diversi abitati del Cilento quando illuminata.\nAl lato occidentale il corpo montuoso tocca l'area abitata di vari comuni (tra cui il maggiore \u00e8 Vallo della Lucania), successivamente dirada in collina per poi sfociare a mare nella zona della piana di Velia.\nDa questo monte si pu\u00f2 vedere un gran panorama; infatti si pu\u00f2 vedere tutta la Calabria tirrenica fino alla Sicilia e le isole Eolie a sud, mentre verso nord la Costiera Amalfitana e il Vesuvio. Inoltre nelle giornate di cielo estremamente sereno si possono vedere il mar Ionio e il golfo di Taranto.\nSorgenti fluviali e monti vicini.\nDa questo monte sorgono il torrente Badolato (versante ovest, affluente dell'Alento), il fiume Palistro (versante sud-ovest), il torrente Bruca (versante sud), il fiume Lambro (versante sud-est), ed il Mingardo (versante est).\nI monti vicinali sono il contiguo monte Scuro (1.610\u00a0m), la Tempa di Cuccaro Vetere (1.136\u00a0m), il Monte Antilia (1.316\u00a0m), ed a nord i Tuzzi di Monte Piano (1.515\u00a0m).\nIl Santuario della Madonna del Monte.\nIl santuario della Madonna del Monte Sacro di Novi Velia si trova sulla cima del Monte Gelbison, sul luogo di un antico insediamento sacro pagano.\nProbabilmente gli Enotri eressero un tempio ad una loro divinit\u00e0, in seguito identificata con Era. Quasi certamente il sito fu conosciuto al tempo dei Saraceni: infatti \"Gelbison\" sembra derivare da \"gebel-el-son\", che in arabo significa \"monte dell'idolo\".\nInfluenza culturale.\nAl suo nome si \u00e8 ispirato il club calcistico di Vallo della Lucania che milita nella Serie D."}
{"id": "1542694", "revid": "287204", "url": "https://it.wikipedia.org/wiki?curid=1542694", "title": "Abbandono (assicurazione)", "text": "In diritto, labbandono \u00e8 un istituto giuridico contrattuale per cui, al verificarsi di talune gravi circostanze in corso di viaggio, l'assicurato dichiara di trasferire agli assicuratori la propriet\u00e0 del bene distrutto o perduto. Tale dichiarazione pu\u00f2 quindi riferirsi alla merce, alla nave, dall'aeromobile, nonch\u00e9 al nolo da guadagnare (art. 540,541,542, 1006,1007,1008 del Codice della Navigazione).\nLa polizza italiana per navi ed imbarcazioni da diporto prevede la facolt\u00e0 di notificare l'abbandono quando l'ammontare delle spese di riparazione raggiungono il valore commerciale e ci\u00f2 in deroga all'art. 540 del C.d.n."}
{"id": "1542695", "revid": "13434430", "url": "https://it.wikipedia.org/wiki?curid=1542695", "title": "Monte Gelbison", "text": ""}
{"id": "1542696", "revid": "1522738", "url": "https://it.wikipedia.org/wiki?curid=1542696", "title": "Lost Odyssey", "text": " \u00e8 un videogioco di ruolo alla giapponese del 2007 sviluppato da Mistwalker e pubblicato da Microsoft Game Studios per Xbox 360.\nRealizzato dagli stessi sviluppatori di \"Blue Dragon\", il titolo \u00e8 stato ideato da Hironobu Sakaguchi e Kiyoshi Shigematsu. Hanno collaborato alla creazione del gioco il mangaka giapponese Takehiko Inoue e il compositore Nobuo Uematsu.\nTrama.\nLa storia ruota attorno alla misteriosa figura di Kaim Argonar, protagonista del gioco nonch\u00e9 guerriero dotato di forza e poteri sovraumani.\nDopo una lunga vita da immortale durata 1000 anni, Kaim perde la memoria.\nComincia una lunga strada di redenzione, un viaggio atto a riacquistare i ricordi perduti e a fermare i piani del folle e malvagio Gongora, non senza l'aiuto di fidati compagni come Seth Balmore, Jansen Friedh e di tanti altri personaggi che via via andranno ad aggiungersi all'avventura intrapresa dall'eroe del gioco.\nSolo cos\u00ec Kaim potr\u00e0 scavare a fondo nei meandri del suo passato, per non dimenticare luoghi, personaggi e compagni susseguitisi nel corso di 1000 anni di eventi che hanno segnato ora e per sempre la sua esistenza.\nUn motivo in pi\u00f9 per combattere in un mondo sempre pi\u00f9 calato nell'oscurit\u00e0.\nAmbientazione.\nIl mondo \u00e8 stato sconvolto da una sorta di \"Rivoluzione Industriale Magica\" dovuta alla scoperta dell'esistenza di oscuri poteri magici nascosti nel genere umano .\nSistema di combattimento.\n\"Lost Odyssey\" sfrutta il classico sistema di combattimento a turni tipico dei giochi di ruolo giapponesi, seppur con delle sostanziali modifiche.\nInfatti andremo a determinare oltre al turno dei nostri personaggi, anche la loro posizione sul campo di battaglia.\nCi\u00f2 porter\u00e0 una maggiore protezione dagli attacchi ai membri del party che si trovano nelle linee posteriori ma, allo stesso tempo, anche uno svantaggio in fase di attacco.\nOvviamente sar\u00e0 possibile vedere la classica schermata di Game Over anche con dei personaggi immortali.\nInfatti quando i punti-vita di Kaim e compagni scendono a zero, entreranno in una fase di \"stallo\", da cui usciranno dopo alcuni turni recuperando una parte dei punti-vita.\nSe tutti i personaggi muoiono o entrano in questa fase di \"stallo\" , il gioco termina.\nAltra sostanziale novit\u00e0 \u00e8 il sistema Anello Rivelatore (the Aim Ring System), che permette di aumentare notevolmente la forza d'impatto di un normale attacco frontale.\nOgni qual volta che staremo per sferrare un attacco frontale, appariranno sul nemico in due diversi istanti degli anelli di puntamento.\nIn base al tempismo con cui questi verranno puntati, apparir\u00e0 un giudizio corrispondente a Cattivo, Buono e Perfetto.\nOpzioni di combattimento.\nEcco una breve panoramica delle 8 opzioni disponibili:\nAttacchi magici.\nI nostri personaggi useranno anche poteri magici, ma con delle distinzioni.\nInfatti i personaggi mortali potranno sviluppare le loro abilit\u00e0 magiche secondo il sistema pi\u00f9 classico, mentre i personaggi immortali potranno solamente scegliere una classe magica senza poter imparare nuove abilit\u00e0.\nGli attacchi magici si basano sui 4 classici elementi quali fuoco, acqua, vento e terra.\nCi sono delle penalit\u00e0 o dei bonus di utilizzo in base al tipo di nemico che si andr\u00e0 ad attaccare.\nAd esempio un nemico elementale di fuoco sar\u00e0 debole all'acqua che causer\u00e0 quindi pi\u00f9 danni del normale, mentre usando un attacco elementale del vento il nostro nemico subir\u00e0 meno danni o addirittura potrebbe assorbire i danni causatigli trasformandoli in punti-vita.\nThe Aim Ring System.\nCos\u00ec viene chiamato il sistema di combattimento di \"Lost Odyssey\".\nInfatti quando il nostro personaggio si lancer\u00e0 alla carica del nemico, un anello bianco comparir\u00e0 sulla schermo nella posizione del nemico attaccato.\nMentre si corre alla carica, premendo il grilletto destro apparir\u00e0 un secondo cerchio.\nQuando questo combacer\u00e0 col primo, dovremo rilasciare il grilletto.\nLa potenza dell'attacco dipender\u00e0 dal nostro tempismo.\nMusiche.\nL'intera colonna sonora \u00e8 opera del compositore veterano della serie di \"Final Fantasy\", Nobuo Uematsu che, per quanto riguarda i pezzi vocali (tra cui il tema principale del gioco), ha ricevuto la collaborazione della cantante Sheena Easton."}
{"id": "1542699", "revid": "1363832", "url": "https://it.wikipedia.org/wiki?curid=1542699", "title": "Giulio Gabrielli il Vecchio", "text": "Biografia.\nNacque a Roma da antica famiglia principesca, originaria di Gubbio e trasferitasi successivamente a Roma gi\u00e0 alla fine del XIV secolo. Era figlio di Antonio Gabrielli e Prudenzia Lancellotti, nipote del cardinale Orazio Lancellotti, cugino diretto di Papa Clemente X, e zio della poetessa arcade Prudenza Gabrielli Capizucchi.\nChierico presso la Camera Apostolica molto giovane, ne divenne poi decano. Fu referendario presso il Supremo tribunale della Segnatura apostolica.\nPapa Urbano VIII lo elev\u00f2 al rango di cardinale nel concistoro del 16 dicembre 1641 e gli assegn\u00f2 la diaconia di Santa Maria Nuova e la legazione di Urbino, che includeva l'Eugubino, terra di origine della sua famiglia. Poco dopo, il 10 febbraio 1642 lo nomin\u00f2 vescovo di Ascoli Piceno.\nRicopr\u00ec le cariche di cardinale protodiacono e successivamente di cardinale protopresbitero, giungendo fino alla carica di cardinale vescovo di Sabina (1668).\nNell'ottobre 1670 fu nominato cardinale legato in Romagna, Governatore di Fermo e Governatore di Capranica.\nMor\u00ec il 31 agosto 1677 per un attacco di malaria e fu sepolto a Roma, in Santa Maria sopra Minerva.\n\u00c8 raffigurato in un busto, oggi al Museo di Roma a palazzo Braschi, gi\u00e0 considerato opera di Gian Lorenzo Bernini, ed attribuito dalla critica pi\u00f9 recente al suo allievo Giuseppe Mazzuoli.\nUn suo parente, Giulio Gabrielli, detto \"il giovane\", divenne anch'egli cardinale (1801) e ricopr\u00ec la carica di segretario di Stato.\nConclavi.\nDurante il suo periodo di cardinalato Giulio Gabrielli partecip\u00f2 ai conclavi, sempre parteggiando per la fazione ispano-imperiale:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1542700", "revid": "116131901", "url": "https://it.wikipedia.org/wiki?curid=1542700", "title": "L'ora d'aria", "text": "L'ora d'aria \u00e8 il primo album in studio del rapper italiano Vincenzo da Via Anfossi, pubblicato l'11 gennaio 2008 per le \"Produzioni Oblio\".\nIl disco.\nIl CD contiene tutti i temi cari al noto rapper milanese gi\u00e0 membro della 16K e attualmente della Dogo Gang, dalla reclusione alla guerra e la crudelt\u00e0 della strada. Il disco \u00e8 una sorta di ruvida descrizione di temi autobiografici che sempre pi\u00f9 spesso accomunano la vita dei giovani delle periferie anche d'Italia. Vincenzo si avvale di qualche collaborazione di membri della stessa Dogo Gang ma anche di altri artisti quale Loretta Grace e Entics. L'album contiene la bonus track \"9 mm\", brano underground gi\u00e0 apparso nel mixtape di Marracash e della Dogo Gang \"Roccia Music I\".\nTracce.\nTutte le Produzioni sono di Deleterio, tranne la 2, la 4, la 7 e la 10 che sono di Don Joe."}
{"id": "1542701", "revid": "486946", "url": "https://it.wikipedia.org/wiki?curid=1542701", "title": "Agios Oros", "text": ""}
{"id": "1542703", "revid": "287204", "url": "https://it.wikipedia.org/wiki?curid=1542703", "title": "Maria di Padilla", "text": "Origine.\nNobile castigliana, figlia di Giovanni Diego Garc\u00eda de Padilla, primo Signore di Villagera, e di Mar\u00eda Fern\u00e1ndez de Henestrosa, parente di Giovanni Fern\u00e1ndez de Henestrosa.\nBiografia.\nMaria fu presentata al giovane re di Castiglia e Le\u00f3n, Pietro I, molto probabilmente nel il 1351, quando quest'ultimo si trovava nella citt\u00e0 di Sahag\u00fan, e ben presto ne divenne l'amante.Sembra infatti che dopo la prima ribellione del 1351, dopo che la loro madre Eleonora di Guzm\u00e1n era stata assassinata, i fratellastri del re di Castiglia (uno dei quali, Federico Alonso, era stato concorrente del re per l'amore di Maria), tra cui Enrico II, ottennero il perdono da Pietro I tramite Giovanni Fern\u00e1ndez de Henestrosa, parente della madre di Maria di Padilla, a quei tempi gi\u00e0 amante del re.\nNel 1352, la regina madre, Maria del Portogallo, aveva combinato per il figlio Pietro il matrimonio con la nipote del re di Francia, Bianca di Borbone, discendente da San Luigi IX da parte del padre, il duca Pietro I di Borbone, e da Filippo III di Francia da parte della madre Isabella di Valois. Il matrimonio fu celebrato, per procura, all'abbazia di Preuilly, il 9 luglio 1352.Pietro per\u00f2 continuava ad avere la relazione con la sua amante, Maria.\nNel 1353, anche perch\u00e9 pressato dalla madre e dalla corte (soprattutto per la ricca dote di 300.000 fiorini che la Castiglia doveva incassare in rate annue di 50.000 fiorini) Pietro I fu obbligato a negare il suo legame con Maria di Padilla e, il 3 giugno, a Valladolid, fu costretto a sposare Bianca di Borbone, di persona; ma dopo solo 3 giorni la abbandon\u00f2 (poi la ripudi\u00f2 e, nel 1355, la fece imprigionare), per raggiungere e riprendere la relazione prematrimoniale con la sua amante, Maria di Padilla, che probabilmente spos\u00f2, in segreto, nel corso dello stesso anno e quindi in bigamia.\nNel 1354, grazie all'appoggio dei vescovi d'Avila e di Salamanca, Pietro I proclam\u00f2 che il matrimonio con Bianca era nullo e spos\u00f2 pubblicamente, a Cu\u00e9llar, nell'aprile 1354, una giovane vedova di nobile famiglia galiziana, Giovanna de Castro, sorellastra della sfortunata In\u00e9s de Castro. Sembra che anche Giovanna fu abbandonata pochi giorni dopo il matrimonio (che port\u00f2 alla nascita di un figlio, nel 1355).\nQuesto comportamento del re provoc\u00f2, sempre nel 1354, una ribellione guidata dal suo ex precettore, il nobile portoghese Giovanni Alfonso di Albuquerque, che morir\u00e0 in ottobre per avvelenamento a Medina del Campo, e dai figli della Guzm\u00e1n; nel 1355, con le sue truppe galiziane, si era unito ai ribelli, che ora avevano come guida Enrico di Trast\u00e1mara, anche Fernando Ruiz de Castro fratello della terza moglie di Pietro, Giovanna, che era stata abbandonata.Dopo aver espugnato Toledo, i ribelli conquistarono anche Toro, dove fecero prigioniero il re. Pietro I riusc\u00ec a fuggire e, convocate le \"Cortes\", ottenne le truppe per riprendere le due citt\u00e0 e porre fine alla ribellione.\nMaria continu\u00f2 a vivere con Pietro nel castello di Urue\u00f1a, a circa una cinquantina di chilometri da Valladolid, sino alla morte che la colse a Siviglia nell'agosto del 1361.\nL'anno seguente, Pietro I, per onorare la memoria di Maria, convoc\u00f2 le\" Cortes\" a Siviglia e dichiar\u00f2 solennemente che la sua prima moglie era stata Maria di Padilla, con cui si era sposato in segreto di fronte a tre testimoni: il fratello di Maria, Diego Garc\u00eda di Padilla, dal 1354 Gran Maestro dell'Ordine di Calatrava; Giovanni Alfonso de Mayorga, cancelliere del Sigillo Secreto; e Giovanni P\u00e9rez de Ordu\u00f1a, abate di Santander e suo cappellano. I tre testimoni giurarono in presenza delle \"Cortes\" che tutto ci\u00f2 era vero.L'arcivescovo di Toledo espresse la sua approvazione e le \"Cortes\" riconobbero Maria di Padilla legittima regina e il suo figlio maschio, Alfonso, legittimo erede al trono.\nFigli.\nMaria a Pietro diede quattro figli:"}
{"id": "1542706", "revid": "13434479", "url": "https://it.wikipedia.org/wiki?curid=1542706", "title": "Monte Santo", "text": ""}
{"id": "1542711", "revid": "149587", "url": "https://it.wikipedia.org/wiki?curid=1542711", "title": "Chiesa dei SS. Filippo e Giacomo", "text": ""}
{"id": "1542713", "revid": "123042178", "url": "https://it.wikipedia.org/wiki?curid=1542713", "title": "Anonymous 4", "text": "Anonymous 4 \u00e8 un coro newyorkese di voci femminili a cappella. Esegue essenzialmente musica medievale, anche se talvolta esegue musiche di autori contemporanei come John Tavener o Steve Reich.\nIl gruppo.\nInizialmente il gruppo era costituito da Marsha Genensky, Susan Hellauer, Johanna Maria Rose e Ruth Cunningham. Nel 1998, Jacqueline Horner, subentr\u00f2 a Ruth Cunningham.\nNel corso degli anni ha partecipato a numerosi festival di musica antica in tutto il mondo. Nel 2003 annunciarono che avrebbero abbandonato concerti e registrazioni ma avrebbero potuto cantare ancora insieme in occasioni molto particolari.\nIl gruppo ha preso il nome da un musicologo medioevale della fine del XIII secolo, Anonymous IV, tramite il quale siamo venuti a conoscenza del nome dei principali compositori della Scuola di Notre Dame, L\u00e9onin e P\u00e9rotin. &lt;br&gt;\nIl gruppo si \u00e8 sciolto nel 2016."}
{"id": "1542714", "revid": "177967", "url": "https://it.wikipedia.org/wiki?curid=1542714", "title": "Ninna nanna (Brahms)", "text": "Il Wiegenlied\" op. 49 n\u00b0 4 \"Guten Abend, gute Nacht (\"Ninna nanna: Buona sera, buona notte\") \u00e8 una composizione in Mi bemolle Maggiore, per voce e pianoforte di Johannes Brahms scritta nel 1868, che fa parte della raccolta di cinque \"Lieder\" op. 49. \u00c8 una ninna nanna per bambini, infatti in Italia \u00e8 comunemente definita come Ninna nanna. Il testo originale riportato sotto \u00e8 di origine medioevale. La seconda strofa \u00e8 stata aggiunta alla poesia nel 1849 da Georg Scherer (1824\u20131909).\nTesti.\n\"Wiegenlied: Guten Abend, gute Nacht\" dispone di diversi testi, quello originale \u00e8 questo:\nArrangiamenti e altri usi.\nBrahms us\u00f2 una variazione della melodia nel primo movimento della Sinfonia No.2 in Re maggiore, Op. 73.\nIl pianista e compositore australiano Percy Grainger l'ha inserita in un ciclo di studio per solo piano dal titolo \"Free Settings of Favorite Melodies.\"\nIl film biografico su Johannes Brahms del 1936 \u00e8 intitolato \"Guten abend, gute nacht.\"\nIl poema di Wendy Cope \"Brahms Cradle Song\" fa riferimento a questo brano.\nNel disco \"Soundtrack of a Nightmare\" del bassista e compositore Davide Laugelli, compare una versione arrangiata per basso elettrico.\nNel 1957 Marisa Fiordaliso incide la versione italiana dal titolo \"Ninna nanna\" con l'orchestra diretta da Gian Mario Guarino."}
{"id": "1542715", "revid": "149587", "url": "https://it.wikipedia.org/wiki?curid=1542715", "title": "Chiesa dei SS. Francesco e Matteo", "text": ""}
{"id": "1542716", "revid": "1573940", "url": "https://it.wikipedia.org/wiki?curid=1542716", "title": "ACeS", "text": "ACeS \u00e8 una compagnia di telecomunicazioni satellitari asiatica che gestisce due satelliti, Garuda 1 e Garuda 2, che \u00e8 di riserva. I titolari sono: \"PT. Pasifik Satelit Nusantara\" (PSN) dell'Indonesia, \"Lockheed Martin Global Telecommunication\" (LMGT) degli Stati Uniti, \"Jasmine International Overseas Ltd\" della Thailandia e \"Distance Telephone Co.\" (PLDT) delle Filippine, che formano una societ\u00e0 a rischio per il progetto satellitare. I fornitori di servizi nazionali sono: \"PT. Pasifik Satelit Nusantara\" nell'Indonesia, \"ACeS Regional Services\" in Thailandia, \"Smart ACeS\" nelle Filippine, \"TMTouch/Celcom\" in Malaysia, \"AVCO\" in Nepal e \"Mobitel\" in Sri Lanka.\nAll'ACeS \u00e8 stato assegnato il codice di paese virtuale +88220, un codice di reti internazionali piuttosto che un codice GMSS dato che il sistema non funziona a livello globale. La societ\u00e0 attualmente fornisce un portatile, l'ACeS R190, che si afferma essere il pi\u00f9 piccolo telefono satellitare del mondo. Si tratta di un telefono cellulare GSM dual mode che non supporta l'invio di SMS in modalit\u00e0 satellite.\nNel 2006 l'ACeS ha stretto un accordo commerciale di collaborazione con Inmarsat. Dall'accordo sono nati i nuovi servizi satellitari regionali (operativi in Africa e parte dell'Asia) Inmarsat Isatphone, Fleetphone e Landphone; questi servizi non sono disponibili in Europa in quanto gli attuali terminali non rispettano la Normativa comunitaria RoHS. Per la seconda met\u00e0 del 2010 \u00e8 prevista una nuova generazione di terminali funzionanti sulla rete Inmarsat.\nGaruda 1.\nIl satellite Garuda 1 \u00e8 stato lanciato il 12 febbraio 2000 dalla Cosmodromo di Baikonur, in Kazakistan, condotto dalla International Launch Services usando il Proton con un blocco 1 DM stadio superiore."}
{"id": "1542719", "revid": "486946", "url": "https://it.wikipedia.org/wiki?curid=1542719", "title": "Gioco di ruolo alla giapponese", "text": ""}
{"id": "1542728", "revid": "83531", "url": "https://it.wikipedia.org/wiki?curid=1542728", "title": "Ludwig Geyer (ciclista)", "text": "Professionista tra il 1930 ed il 1939, vinse una edizione del Tour de Suisse.\nCarriera.\nCorse per la Durkopp-Polack, la Opel, la Faggi-Pirelli, la Legnano, la Oscar Egg, la Diamant e la Dei. Tra i principali successi il Tour de Suisse 1934, in cui vinse anche la quarta tappa da Lucerna a Losanna, e tre tappe al Deutschland Tour: la seconda tappa da Glogau a Dresda nel 1930, la quarta tappa da Erfurt a Schweinfurt nel 1937, e la settima tappa da Norimberga a Passavia nel 1939.\nPartecip\u00f2 a numerose edizioni delle grandi corse a tappe: cinque Tour de France (1931-1934 e 1937), cinque Giri di Germania (1927, 1930, 1931, 1937 e 1939) concludendo al sesto posto nel 1931 ed al secondo posto nel 1937 e due Giri d'Italia (1932 e 1933), concludendo al settimo posto nel 1933. Fu anche secondo al Campionato di Zurigo nel 1929 (dietro Heiri Suter) ed al campionato tedesco su strada nel 1934 (dietro Kurt St\u00f6pel) e terzo alla Parigi-Tours nel 1933 (preceduto da Jules Merviel e Antonin Magne)."}
{"id": "1542738", "revid": "125768281", "url": "https://it.wikipedia.org/wiki?curid=1542738", "title": "Casa del Fascio (Como)", "text": "La Casa del Fascio \u00e8 un edificio situato a Como, in piazza del Popolo 4 (ex piazza Impero), ed \u00e8 opera dell'architetto razionalista Giuseppe Terragni (1904-1943). Inaugurato nel 1936, l'edificio \u00e8 stato utilizzato come sede del Partito Nazionale Fascista fino al 1945, quando la citt\u00e0 di Como fu liberata dal regime fascista. La Casa del Fascio fu utilizzata dai partiti del Comitato di Liberazione Nazionale fino al 1957, anno in cui si insedi\u00f2 il Comando della VI Legione della Guardia di Finanza, che tuttora la occupa. L'edificio ha pianta quadrata e presenta quattro piani, di cui il primo rialzato rispetto al livello di piazza del Popolo.\nPer il suo elevato interesse storico-artistico la Casa del Fascio \u00e8 stata sottoposta a vincolo nel 1986 dalla Soprintendenza ai Beni Culturali. \nStoria.\nLa Casa del Fascio di Como, conosciuta anche come \"Palazzo Terragni\", \u00e8 uno dei capolavori del razionalismo italiano. Risale al 1928 l'idea di realizzare una Casa del Fascio a Como: il progetto iniziale prevedeva un edificio dall'impianto tradizionale, completamente diverso rispetto a quello costruito. L'iter progettuale, che port\u00f2 all'elaborazione della soluzione definitiva, si protrasse per alcuni anni: dopo pi\u00f9 proposte progettuali e travagliate vicende legate al cantiere, i lavori di costruzione dell'edificio iniziarono nel luglio 1933 e si conclusero nel 1936, anno in cui fu inaugurata come sede locale del Partito Nazionale Fascista. \nLa Casa del Fascio di Como ricopr\u00ec questa funzione per un periodo relativamente breve: solo nove anni, dal 1936 al 1945, anno in cui l'edificio fu occupato a forza dalle federazioni provinciali dei partiti del Comitato di Liberazione Nazionale (comunista, socialista, d'Azione, Democrazia Cristiana), in seguito alla liberazione della citt\u00e0 di Como dal regime fascista.\nContemporaneamente, si apr\u00ec la controversia sul possesso dell'immobile. Il Comune di Como, infatti, rivendic\u00f2 dapprima la propriet\u00e0 dello stabile (anche se la legge del 27 luglio 1944, n. 159 stabiliva che le propriet\u00e0 del Partito Fascista sarebbero dovute passare allo Stato) e successivamente espresse la propria volont\u00e0 nell'acquistarlo. Dopo una serie di trattative non andate a buon fine, nel 1956 fu pubblicato sul quotidiano comasco \"La Provincia\" un avviso che annunciava la vendita all'asta della Casa del Fascio. Questa avrebbe potuto comportare alcuni rischi per l'edificio: considerando la sua posizione privilegiata nel centro di Como, infatti, non era da escludere la possibilit\u00e0 di una sua demolizione e conseguente sostituzione con un immobile pi\u00f9 redditizio o la sua pesante trasformazione tipologica e funzionale. Contro la vendita all'asta si levarono quindi varie voci di protesta, tra cui quella dell'architetto Bruno Zevi, tanto che la vicenda assunse sempre pi\u00f9 rilevanza nazionale.\nPer scongiurare la vendita dell'immobile, la Soprintendenza per i Monumenti eman\u00f2 il 10 ottobre 1956 un vincolo ai sensi della legge n. 633 del 1941 sulla protezione del diritto d'autore, decretando il riconoscimento dell'importante carattere artistico della Casa del Fascio. L'asta venne dunque ritirata e l'edificio rimase di propriet\u00e0 dello Stato e fu assegnato nel 1957 al Comando della VI Legione della Guardia di Finanza, che tuttora lo occupa. Fu proprio il fratello dell'architetto, Attilio Terragni, a ottenere, in quanto senatore, l'assegnazione dell'edificio alla Guardia di Finanza: un ente militare e statale, infatti, non avrebbe mai pi\u00f9 permesso di alienare l'edificio. Nel 1959 fu emanato un ulteriore decreto ministeriale che tutelava indirettamente la Casa del Fascio: si tratta del cosiddetto vincolo indiretto. Questo aveva come finalit\u00e0 quella di tutelare il contesto del Duomo di Como, soggetto a vincolo diretto, attraverso una serie di prescrizioni destinate a edifici circostanti, come la Casa del Fascio. Tale decreto si rese probabilmente necessario in quanto la Soprintendenza per i Monumenti non poteva intervenire con l'apposizione di un vincolo diretto, non avendo l'edificio ancora compiuto i cinquant'anni richiesti dalla legge di tutela.\nNel 1963, la Guardia di Finanza chiese il nulla osta preventivo alla Soprintendenza ai Monumenti della Lombardia per l'ampliamento del piano attico, con la realizzazione di tre vani da adibire ad ufficio e un corridoio di disimpegno, in luogo della terrazza posta sul lato nord dello stabile. Nonostante fossero state concesse le autorizzazioni necessarie per l'esecuzione dei lavori, questi non furono mai attuati. Nel 1968 fu ripresentato il progetto per il piano attico, ma questa volta fu respinto dalla Soprintendenza stessa, anche in seguito alle reazioni di sdegno suscitate dalla proposta nel mondo accademico.\nNel 1986, allo scadere dei cinquant'anni previsti dalla legge di tutela n. 1089 del 1939, il Ministero per i Beni Culturali e Ambientali eman\u00f2 il vincolo monumentale, riconoscendo ufficialmente la Casa del Fascio come bene di rilevante interesse storico-artistico.\nNegli anni novanta furono eseguiti alcuni interventi di restauro, seppur limitati e finalizzati alle opere pi\u00f9 urgenti, a cura di Alberto Artioli della Soprintendenza di Milano, che nell'occasione pubblic\u00f2 anche una monografia sull'edificio intitolata \u201c\"Giuseppe Terragni, la Casa del Fascio di Como. Guida critica all'edificio: descrizione, vicende storiche, polemiche, recenti restauri\"\u201d. I lavori di restauro descritti nel libro riguardavano le superfici marmoree esterne, alcuni bagni e limitate superfici verticali e orizzontali in vetrocemento. Questi restauri posero, per la prima volta, interrogativi specifici sul problema del recupero delle architetture del Movimento Moderno per le quali non era ancora stata approntata una metodologia d'intervento e che, in generale, stentavano a essere riconosciute come opere di valore artistico.\nIn occasione del cinquantenario della morte di Giuseppe Terragni nel 1993, la Soprintendenza di Milano organizz\u00f2 una giornata di studi dal titolo \u201c\"Materiali per comprendere Terragni e il suo tempo\"\u201d, svoltasi presso il Centro Congressi Cariplo di Milano, alla quale parteciparono relatori di fama internazionale come Paolo Portoghesi, Alberto Sartorio, Lodovico Barbiano di Belgiojoso e Virgilio Vercelloni. Successivamente gli atti della giornata furono pubblicati in due volumi. \nNel 2004, per il centenario della nascita di Terragni, la Soprintendenza per i Beni Architettonici ed il Paesaggio di Milano insieme al Centro Studi Terragni, alla Soprintendenza per i Beni e le Attivit\u00e0 Culturali della Lombardia e il Comune di Como presentarono al Ministero un progetto finalizzato alla programmazione di manifestazioni da svolgersi nel corso dell'anno, che prevedevano momenti di studio, ricerca, dibattito, mostre sulla figura del grande architetto, da attuarsi attraverso la costituzione di un apposito Comitato Nazionale. Questo, denominato GT04, era presieduto da Attilio Terragni, nipote dell'architetto, e vantava la presenza di Daniel Libeskind, Rafael Moneo e Peter Eisenman nel ruolo di responsabili scientifici nazionali. Le celebrazioni ebbero ufficialmente inizio il 18 aprile 2004, giorno di nascita dell'architetto, e si conclusero il 30 novembre. Entrambe queste manifestazioni contribuirono a sensibilizzare l'opinione pubblica sull'importanza delle opere di Terragni nella storia dell'architettura, non solo italiana, ma internazionale.\nNel 2016 si sono celebrati gli ottant'anni dalla costruzione della Casa del Fascio e il pittore comasco Fabrizio Musa, in collaborazione con l'Associazione Maarc (Museo virtuale astrattismo architettura razionalista Como), ha deciso di rendere omaggio al lavoro dell'architetto proiettando sulla facciata principale di piazza del Popolo il numero ottanta con le date 1936-2016, per rendere partecipe la popolazione di questo ragguardevole traguardo.\nLa Casa del Fascio ospita il Comando della VI Legione della Guardia di Finanza, ma nel febbraio 2017 \u00e8 stata lanciata una petizione che ne propone il recupero ai fini culturali, istituendo al suo interno un museo del razionalismo e dell'astrattismo.\nDescrizione.\nDurante il totalitarismo le architetture monumentali venivano spesso utilizzate come strumento di propaganda delle ideologie dello Stato: ci\u00f2 che accomunava il loro linguaggio era il desiderio di privilegiare gli aspetti funzionali dell'architettura, eliminando le decorazioni, in modo che la forma fosse subordinata alla funzione. Il rigore e il funzionalismo promossi dal regime fascista si traducono quindi nelle forme costruttive della Casa del Fascio.\nInterni.\nLa Casa del Fascio presenta una pianta quadrata di 33,20 m di lato per un'altezza di 16,60 m, pari alla met\u00e0 della base e corrispondente a quattro piani totali. L'ingresso dell'edificio \u00e8 rialzato rispetto alla piazza antistante da quattro gradini che conducono al pianerottolo d'accesso.\nOltrepassando le porte vetrate al piano rialzato, si raggiunge l'atrio, caratterizzato da un controsoffitto rivestito da marmo nero di Belgio che, con il suo forte impatto visivo, prepara il visitatore alla vista del sacrario dei martiri fascisti, uno dei luoghi pi\u00f9 significativi ed emblematici dell'edificio. Proprio per la sua funzione ideologica e spirituale, il sacrario fu poi spogliato della sua funzione originaria e trasformato in luogo celebrativo dei caduti delle Fiamme Gialle della VI Legione. Sempre nell'atrio, ma dalla parte opposta al sacrario, si trova lo scalone principale, che costituisce il perno della distribuzione interna. Il fulcro della Casa del Fascio \u00e8 per\u00f2 il cosiddetto Salone delle Adunate, un grande ambiente centrale a doppia altezza illuminato da una copertura vetrocementizia. Attualmente intonacato di bianco, un tempo era tinteggiato con un delicato colore blu-verde chiaro steso probabilmente fino al limite superiore delle travi del lucernario. Questo grande spazio originariamente ospitava i pannelli affrescati dall'artista Mario Radice: una stele di marmo e una grande immagine del Duce su supporto vetrato, smantellate in seguito all'occupazione post guerra dell'edificio.\nSul Salone delle Adunate si affaccia il ballatoio del primo piano che un tempo connetteva gli uffici della Segreteria politica, la Sala del Direttorio e l'ufficio del Segretario politico.\nIl secondo piano ricalca l'impianto distributivo del primo, con la differenza che il camminamento si affaccia sulla copertura del Salone delle Adunate sul quale si apre il cavedio. Questo \u00e8 caratterizzato dall'alternarsi di pareti rivestite da piastrelle in vetroceramica (lati sud-est e nord-ovest) a pareti realizzate in vetrocemento (lati sud-ovest e nord-est). La copertura del Salone delle Adunate, che funge da piano di calpestio del cavedio, \u00e8 costituita da tre fasce, di cui le due laterali in vetrocemento e sopralevate rispetto al ballatoio centrale, attraversato in mezzeria da un'asola di vetro calpestabile. Dal corridoio interno del secondo piano \u00e8 poi possibile accedere ai locali che in origine erano adibiti a uffici e amministrazione.\nAl terzo piano, l'ultimo, due ampi loggiati separano la parte originariamente destinata ai gruppi universitari da quella in principio riservata all'archivio e all'alloggio del custode. Quest'ultimo piano \u00e8 servito esclusivamente dalla scala secondaria, mentre gli altri due sono raggiungibili anche tramite lo scalone principale.\nAll'interno della Casa del Fascio, oltre al gi\u00e0 citato marmo nero di Belgio, sono stati utilizzati anche la Pietra di Trani, il marmo Giallo Adriatico e il marmo Nero col di Lana.\nFacciate.\nLa composizione delle facciate \u00e8 basata su regole auree e chiari rapporti proporzionali. Queste sono costituite da parti opache, rivestite da lastre di Calcare di Botticino, e parti traslucide di vetrocemento. Le quattro facciate, uguali come dimensioni, sono risolte in maniera diversa nei motivi architettonici e nei rapporti tra pieni e vuoti, pur mantenendo una loro coerenza per i materiali utilizzati e per i ritmi strutturali.\nLa facciata principale su piazza del Popolo \u00e8 caratterizzata da un grande loggiato scandito da cinque campate. Qui, Terragni aveva previsto l'inserimento di tende avvolgibili al fine di schermare i raggi solari estivi.\nLa trasparenza del loggiato \u00e8 bilanciata dalla parte opaca laterale che costituisce una vera e propria torre littoria, inglobata, per\u00f2, nella volumetria a parallelepipedo dell'edificio. \u00c8 proprio in questa porzione che originariamente dovevano collocarsi scene documentative e illustrative eseguite dal pittore Marcello Nizzoli.\nLa facciata di via dei Partigiani \u00e8 definita da lunghe finestrate in legno e ferro-finestra e da una parete in vetrocemento che occupa la campata dello scalone principale interno. In base alla funzione dei locali, le finestre si dividono in: a nastro, in corrispondenza dei servizi igienici, e a \"L\" per gli uffici.\nNella facciata di via Pessina, le membrature strutturali affiorano nelle tre campate centrali grazie alla presenza dei serramenti lignei e dei rispettivi parapetti in vetrocemento. All'ultimo piano, invece, la parete arretra leggermente creando una piccola loggia.\nIl prospetto posteriore, infine, presenta, nella porzione centrale, uno svuotamento della struttura dato dalla vetrata al piano rialzato e dalla grande loggia dell'attico al terzo piano. Nella parte centrale vi sono i serramenti del tipo ad \u201cL\u201d, mentre in corrispondenza della scala di servizio, si sviluppa un'asola verticale vetrata.\nNei media.\nL'edificio \u00e8 raffigurato su un francobollo da 0,85 \u20ac emesso il 17 aprile 2004 in occasione del centenario della nascita di Giuseppe Terragni."}
{"id": "1542739", "revid": "36426", "url": "https://it.wikipedia.org/wiki?curid=1542739", "title": "Casa del fascio (Como)", "text": ""}
{"id": "1542740", "revid": "729019", "url": "https://it.wikipedia.org/wiki?curid=1542740", "title": "Ferrantino Malatesta", "text": "Biografia.\nFiglio di Malatestino I, nel 1304 si impadron\u00ec con la forza della citt\u00e0 di Pesaro, insieme a Pandolfo I. Si segnal\u00f2 per le conquiste di Fano, Sinigaglia e Fossombrone ed ottenne Jesi per tradimento.\nNel 1306 con Pandolfo I oppose tenace resistenza a Bertrando da Goth, inviato da papa Clemente V a reggere la Marca anconitana, ma fu vinto e dovette cedere tutte le citt\u00e0.\nPass\u00f2 ai servigi di Perugia per combattere i ghibellini di Spoleto, quindi nel 1307, fu podest\u00e0 di Firenze. Guid\u00f2 l'esercito fiorentino nella Valdarbia contro le milizie assoldate dal legato del papa. Espugn\u00f2 molti castelli, ma posto l'assedio a Gorgonza, dovette toglierlo in fretta e recarsi a Firenze, chiamato dalla signoria, perch\u00e9 il legato, per smettere la guerra dal territorio di Arezzo, aveva simulato di recarsi ad attaccare quella citt\u00e0, rimasta senza difesa.\nCome podest\u00e0 di Bologna, nel 1309 accompagn\u00f2 il cardinale di Pelagrue, legato di Clemente V, alla guerra contro i veneziani, che si erano impadroniti di Ferrara.\nNel 1314 tent\u00f2 di riprendere Fano e Pesaro, ma non vi riusc\u00ec.\nNel 1315 sostenne la guerra intrapresa per proteggere Forl\u00ec contro i ghibellini, difese valorosamente la citt\u00e0, ma dovette cederla. Fu pi\u00f9 fortunato in un secondo tentativo, nel 1316 che gli frutt\u00f2 soltanto la fedelt\u00e0 di Cesena.\nMortogli il padre nel 1317, il dominio pass\u00f2 a Pandolfo I il Ferrantino serv\u00ec con zelo il nuovo signore, che gli diede la podesteria di Cesena. Qui fu turbato dai possenti nemici guidati dagli Artichini e da Uberto conte di Ghiaggiola, che datisi a predare il territorio, nonostante gli aiuti dati a Ferrantino dai bolognesi, occuparono Fermignano e la tomba di Trezzarotta. Ferrantino per\u00f2 diede grande fastidio e molestie ai nemici.\nNel 1320 a capo di una compagnia, pot\u00e9 rientrare in Pesaro, ove ebbe il titolo di podest\u00e0.\nNel 1321 soccorse i Polentani, espugn\u00f2 Sarsina e la bruci\u00f2, quindi soccorse i parmigiani in guerra con Spoleto, protetta da Federico da Montefeltro.\nTent\u00f2 di riconquistare Fano e riusc\u00ec a strappare la signoria a Cesanello del Cassero, che fece decapitare, usurpandogli il podere.\nNel 1323 imped\u00ec ai ghibellini di rientrare in Urbino. Questi assoggettatisi a Nolfo da Montefeltro, vollero vendicarsi e tentarono un colpo di mano su Pesaro, riuscendo a penetrare nella citt\u00e0, ma ne furono cacciati dagli abitanti. Ferrantino si vendic\u00f2 allestendo un poderoso esercito e mosse contro Urbino, ma nell'agosto del 1324 fu sconfitto e a malapena si pot\u00e9 salvare. Frattanto i ghibellini avevano cercato di occupare Cesena, ma molti furono messi in fuga e molfi fatti prigionieri che in seguito vennero crudelmente uccisi dal Ferrantino.\nNel 1324 il Malatesta fu armato capitano della lega guelfa dai fiorentini. L'anno successivo era in campo contro i ghibellini fortificati in Citt\u00e0 di Castello. Mosse contro Castiglione che non riusc\u00ec a conquistare ma ne devast\u00f2 il territorio e con grandi prede torn\u00f2 a Firenze.\nNel 1326, morto Pandolfo I, gli successe nella dignit\u00e0 di difensore di Rimini. Subito mosse contro Sant'Angelo, occupato dalla famiglia Tavelli e la conquist\u00f2. Dovette combattere contro Ramberto, figlio di Gianciotto, che voleva il dominio, ma torn\u00f2 la pace per la mediazione del cardinale Bertrando del Poggetto.\nNel 1330 fu posto al bando dal legato pontificio, avrebbe voluto resistere, ma fu costretto a cedere da un esercito inviatogli contro, e si ritir\u00f2 a Roccafredda. Riusc\u00ec a rientrare in patria nel 1333 con l'aiuto degli Estensi e dei Tarlati e, dopo venticinque giorni di assedio, con l'aiuto dei Faitani pot\u00e9 entrare con i suoi in Rimini. Subito rinacquero le liti, perch\u00e9 i figli di Pandolfo avrebbero voluto maggiore autorit\u00e0 di quella che Ferrantino era disposto a concedere loro.\nPer tradimento Ferrantino, fu chiamato a Pesaro da Malatesta III e venne imprigionato con un figlio e con un nipote, nel maggio del 1335. Rinchiuso nella rocca di Gradara, mentre Malatesta IV si faceva proclamare signore di Rimini, veniva presto trasferito nella rocca di Fossombrone, ove suo figlio e suo nipote furono uccisi. Ferrantino venne liberato nel 1336, ma dovette cedere il castello di Roccafredda. I suoi partigiani cercarono di ribellarsi ai traditori, ma Ferrantino non prese parte alla nuova guerra, vivendo in Urbino. Pot\u00e9 rientrare in Rimini nel 1351 e vi mor\u00ec a novantacinque anni, nel 1353.\nDiscendenza.\nSpos\u00f2 Belluccia Baligani di Jesi ed ebbero due figli:"}
{"id": "1542742", "revid": "15756", "url": "https://it.wikipedia.org/wiki?curid=1542742", "title": "Chiesa della Beata Vergine Assunta (San Giorgio su Legnano)", "text": "La chiesa della Beata Vergine Assunta \u00e8 la chiesa parrocchiale di San Giorgio su Legnano, comune della citt\u00e0 metropolitana di Milano, in Lombardia. Dedicata a santa Maria Assunta, \u00e8 stata consacrata il 23 aprile 1935. Ha uno stile neorinascimentale ed \u00e8 caratterizzata da una pianta centrale di derivazione bramantesca.\nLa chiesa.\nArchitettura.\nL'edificio, che ha stile neorinascimentale, \u00e8 a pianta centrale ottagonale di derivazione bramantesca con copertura a cupola con lanterna. Dallo studio dei volumi a scapito dell'impostazione del progetto architettonico basato sugli spazi, che \u00e8 tipico delle architetture a pianta centrale, e la chiesa della Beata Vergine Assunta non \u00e8 un'eccezione, discende una visuale prospettica dove nessuna parte \u00e8 predominante sull'altra: ci\u00f2 spinge l'osservatore a non fermare definitivamente lo sguardo su nessuna parte specifica dell'opera architettonica.\nProgettata dall'architetto Ugo Zanchetta di Milano e dedicata a santa Maria Assunta, fu fortemente voluta da don Pietro Ermolli (1888-1972), parroco di San Giorgio su Legnano dal 1928 al 1969. I lavori di costruzione durarono dal 3 marzo 1933 all'ottobre 1934, con la prima pietra che fu posata il 24 aprile 1934 e la consacrazione che avvenne il 23 aprile 1935.\nUn'altra peculiarit\u00e0 della chiesa della Beata Vergine Assunta \u00e8 l'utilizzo di mattoni a vista, che sono tipici delle costruzioni lombarde. Sugli otto lati della chiesa si aprono sei cappelle laterali (tre per parte) e il presbiterio, che \u00e8 sormontato da una cupola semisferica. Le due cappelle centrali poste ai lati, una dedicata al Sacro Cuore e l'altra a Maria, sono accresciute rispetto alle altre e sono chiuse superiormente da una cupola con lanterna.\nLa chiesa della Beata Vergine Assunta ha una superficie di 1.700 m2 ed un'altezza di 38 m. La cupola principale ha un diametro di 30 m, mentre il campanile ha base quadrata di spigolo 6,5 m e un'altezza di 55 m.\nOpere artistiche.\nNella chiesa \u00e8 presente un antico altare neoclassico della met\u00e0 del XIX secolo un tempo utilizzato nella vecchia chiesa parrocchiale della Beata Vergine Assunta. \u00c8 posizionato in una cappella laterale, nella cosiddetta cappella del Santissimo Sacramento, che si trova a sinistra della cappella maggiore. Lo spostamento di questo altare fu una delle conseguenze del Concilio Vaticano II che previde, tra l'altro, una riforma liturgica che sanc\u00ec lo spostamento degli altari in direzione \"versus populum\" (in it. \"verso il popolo\"), ovvero verso i fedeli: fino ad allora tutte le mense sacre erano infatti orientate \"versus absidem\" (in it. \"verso l'abside\"), ovvero dalla parte opposta, o \"versus orientem\" (in it. \"verso l'est\"), in direzione della Terra santa, con il sacerdote rivolto verso oriente e con alle spalle i fedeli.\nL'altare maggiore \u00e8 stato realizzato nel 1973 dallo scultore Gino Casanova seguendo i dettami del Concilio Vaticano II. \u00c8 costituito da un unico blocco di marmo giallo-roano che pesa 12 tonnellate e che ha dimensioni 3 x 1,40 x 1 m. Lungo il suo perimetro sono raffigurati alcuni episodi della vita di Ges\u00f9: frontalmente la crocifissione, la resurrezione e l'ascensione mentre lateralmente la Presentazione al Tempio e alcune scene riguardanti gli apostoli. Sulla parte posteriore sono invece scolpiti le nozze di Cana, la risurrezione di Lazzaro e la pesca miracolosa.\nTra le opere presenti nelle cappelle laterali, spicca una pala d'altare del XVIII secolo di Biagio Bellotti che rappresenta san Bernardino e che un tempo era conservato nella vecchia chiesa parrocchiale. Anche l'organo, che \u00e8 del 1850 e che \u00e8 stato realizzato dalla famiglia Portinari di Magenta, proviene dalla vecchia chiesa della Beata Vergine Assunta.\nSui pilastri sono presenti 14 formelle in bronzo del 1935 che raffigurano la \"Via Crucis\". Il pavimento, che \u00e8 stato realizzato tra il 1942 ed il 1943, \u00e8 costituito da tessere in marmo che formano un mosaico collegato alla simbologia mariana. Il battistero \u00e8 stato decorato nel 1966 a mosaico con uno stile richiamante il Beato Angelico.\nSull'abside \u00e8 collocato un mosaico formato da 700.000 tessere e realizzato nel 1975 dal pittore Mario Cornali dell'Accademia Carrara di Bergamo e dei mosaicisti fratelli Toniutti di Bollate che raffigura Cristo, la Madonna e undici santi durante l'apocalisse. Tra i santi, sono presenti Pietro, Giorgio, Francesco, Rita da Cascia e papa Giovanni XXIII.\nIl portone d'ingresso, che \u00e8 del 1981, \u00e8 stato realizzato dallo scultore Ferrari di Ponte di Legno. Il portone \u00e8 in ferro e acciaio ricoperto da pannelli di bronzo: la parte esterna \u00e8 decorata con raffigurazioni che rappresentano scene di vita della Vergine. Dello stesso anno sono i sei pannelli di rame che sono collocati all'interno dell'edificio e che rappresentano altrettante scene bibliche: il battesimo di Ges\u00f9, le nozze di Cana, le beatitudini evangeliche, la guarigione del paralitico e l'incontro con la samaritana.\nLe vetrate della cupola e delle cappelle sono del 1984. Quelle delle cappelle, che sono in vetro antisfondamento e che sono state realizzate dalla ditta Grassi di Milano con la tecnica detta del \"gran fuoco\", rappresentano i simboli dell'Eucaristia. Le sette vetrate tonde della cupola sono invece in vetro-cemento e hanno un disegno geometrico realizzato su disegno del pittore Normanni.\nI mosaici delle pareti che sono situati sopra le cappelle laterali e l'ingresso principale sono stati realizzati dal 1985 al 1987 dai mosaicisti fratelli Toniutti su disegno del pittore Fumagalli. Gli spazi che ospitano i mosaici sono costituiti da un riquadro principale e da due riquadri minori laterali. Rappresentano, partendo dalla destra dell'altare maggiore, l'apparizione di Ges\u00f9 risorto alla Maddalena, la crocifissione, san Bernardino, la venuta di Cristo alla fine del mondo, il battesimo di Ges\u00f9, l'assunzione di Maria e l'Ultima Cena.\nLa cupola principale, che ha una superficie di 1.400 metri quadri, \u00e8 stata dipinta dal 1999 al 2000 dall'artista Valentino Vago di Barlassina con scene dell'apocalisse.\nNote storiche provenienti dall'archivio parrocchiale.\nDagli stralci dei documenti conservati presso l'archivio parrocchiale di San Giorgio su Legnano si possono delineare gli eventi essenziali che portarono alla costruzione della chiesa della Beata Vergine Assunta:"}
{"id": "1542747", "revid": "1573940", "url": "https://it.wikipedia.org/wiki?curid=1542747", "title": "Basilica di San Magno (Legnano)", "text": " "}
{"id": "1542749", "revid": "13437123", "url": "https://it.wikipedia.org/wiki?curid=1542749", "title": "Panormo", "text": ""}
{"id": "1542750", "revid": "86450222", "url": "https://it.wikipedia.org/wiki?curid=1542750", "title": "Panormus", "text": ""}
{"id": "1542753", "revid": "2110845", "url": "https://it.wikipedia.org/wiki?curid=1542753", "title": "Jean Martinon", "text": "Biografia.\nDopo aver studiato violino e composizione nei Conservatori di Lione e di Parigi, inizi\u00f2 l'attivit\u00e0 di compositore, che prosegu\u00ec anche negli anni della guerra, quando fu rinchiuso in un campo di concentramento tedesco.\nDopo la sua liberazione altern\u00f2 l'attivit\u00e0 di compositore a quella di direttore d'orchestra: fu infatti a capo dell'orchestra di Bordeaux, della London Philharmonic Orchestra dell'Orchestra dei \"Concerts Lamoureux\" di Parigi e della Chicago Symphony Orchestra (dal 1963 al 1968), collaborando anche con l'Orchestra filarmonica d'Israele, l'orchestra della Radio Francese e la Het Residentic Orkest dell'Aia.\nSpecializzato nell'interpretazione di partiture sperimentali, diede un contributo personale alla musica contemporanea con le proprie composizioni che ottennero riconoscimenti e premi di carattere internazionale.\nA fronte dell'unica opera teatrale \"H\u00e8cube\" (1956) scrisse 4 sinfonie, concerti per diversi strumenti, liriche e musica da camera."}
{"id": "1542761", "revid": "123964179", "url": "https://it.wikipedia.org/wiki?curid=1542761", "title": "Miguel Benasayag", "text": "Biografia.\nMiguel Benasayag \u00e8 nato in Argentina dove ha studiato medicina e nello stesso tempo ha militato nella guerriglia guevarista nelle file dell'ERP (Esercito Rivoluzionario del Popolo). Arrestato tre volte, venne torturato e pass\u00f2 quattro anni in prigione. A seguito dell'assassinio da parte della giunta militare di due religiosi francesi, la stessa giunta acconsent\u00ec a liberare i prigionieri francesi. Benasayag, grazie alla sua doppia nazionalit\u00e0 franco-argentina (la madre, ebrea francese, aveva lasciato la Francia nel 1939), pot\u00e9 beneficiare della liberazione ed approd\u00f2 cos\u00ec in Francia nel 1978, paese ch'egli non conosceva ancora.\nIn Francia continu\u00f2 per un periodo la sua attivit\u00e0 di militante della guerrilla argentina. Richiamandosi alla corrente dell'anti-psichiatria e alla psicanalisi fenomenologica, comincia la sua attivit\u00e0 clinica e di ricercatore. \nNel 1987, present\u00f2 una tesi in scienze umane cliniche sotto la guida del filosofo e sociologo Pierre Ansart, presso l'Universit\u00e0 di Parigi VII, ispirata alle sue esperienze nelle prigioni politiche del regime argentino. Ottiene nel 2001 una \"HDR\", un'abilitazione a dirigere ricerche a Montpellier in Antropologia e Sociologia. Ottiene anche un master in biologia. \nDirige in Argentina i \"laboratorios sociales\" e dal 2008 il laboratorio di biologia teorica Campo Biologico a Buenos Aires. Dal 2010 ha iniziato una collaborazione con la cooperativa sociale \"Lavaca\" a Buenos Aires. \nIntorno alla met\u00e0 degli anni '80 fonda, insieme ad altre personalit\u00e0, il collettivo \"Malgr\u00e9 Tout\", di orientamento libertario e tutt'ora attivo. Contribuisce a scrivere il \"\"Manifesto della Rete di resistenza alternativa\" (\"Manifeste du R\u00e9seau de r\u00e9sistance alternative\"\") nel 1999. Nel 2020, il Collettivo pubblica con la casa di edizione italiana \"Notteetempo\" il \"Piccolo manifesto in tempi di pandemia\". Il \"Collectif Malgr\u00e9 Tout\" organizza un seminario mensile intitolato \"Comprendre et agir dans la complexit\u00e9\" (Comprendere e agire nella complessit\u00e0). \nHa partecipato all'Universit\u00e0 popolare de la \"Cit\u00e9 des 4000\", a \"la Courneuve\" in Ile-de-France, e a quella di Ris Orangis. Dal 2003 al 2007 ha collaborato alla ricerca sull'esperienza del bus metadone dell'ONG francese \"M\u00e9decins du monde\". \nOggi vive a Parigi, dove si \u00e8 occupato per anni di problemi dell'infanzia e dell'adolescenza e della sua attivit\u00e0 di ricerca. Continua il suo lavoro di psicanalista e ricercatore nell'interfaccia tra epistemologia e biologia. \n\u00c8 autore di diverse opere, alcune delle quali tradotte in italiano."}
{"id": "1542763", "revid": "842", "url": "https://it.wikipedia.org/wiki?curid=1542763", "title": "Ubisoft Entertainment", "text": ""}
{"id": "1542765", "revid": "1486428", "url": "https://it.wikipedia.org/wiki?curid=1542765", "title": "Pomagagnon", "text": "Il Pomagagnon \u00e8 un gruppo montuoso della catena delle Dolomiti orientali situato a nord di Cortina d'Ampezzo e a nord-est di San Vito di Cadore, la cui vetta pi\u00f9 alta si erge a 2.450 m s.l.m.\nDescrizione.\nApparentemente, il Pomagagnon figura come uno dei monti pi\u00f9 elevati d'Ampezzo: in realt\u00e0 la sua imponenza \u00e8 soltanto un'illusione dovuta alla sua particolare vicinanza e incombenza sulla Conca ampezzana, nonch\u00e9 alla lunghezza del massiccio. Tuttavia, essendo una delle montagne che racchiudono la celebre vallata a guisa di corona, il suo impatto visivo e l'effetto scenografico sono davvero spettacolari.\nIl Pomagagnon delimita, insieme al retrostante Cristallo, il versante settentrionale della conca ampezzana, opposto ai monti Rocchette, Becco di Mezzod\u00ec, Croda da Lago e Cinque Torri.\nVie ferrate.\nLa via ferrata Albino Michielli Strobel raggiunge Punta Fiames, appartenente al gruppo del Pomagagnon."}
{"id": "1542766", "revid": "2194416", "url": "https://it.wikipedia.org/wiki?curid=1542766", "title": "Casa del Fascio", "text": "Con casa del Fascio, casa Littoria o casa del Littorio, si intendono gli edifici che erano sedi locali, dislocate nei comuni d'Italia, del Partito Nazionale Fascista e sedi delle federazioni provinciali. Nei centri urbani importanti presero la denominazione di \"palazzo del Littorio\" o \"palazzo Littorio\".\nStoria.\nDurante il periodo della dittatura fascista il governo fece costruire, come sedi del PNF, edifici \"ad hoc\", una stima calcola che ne venissero realizzati circa 5.000, alcuni adattando strutture esistenti, e altri creati ex-novo. Tra questi ultimi se ne contarono molti realizzati da architetti del movimento razionalista, tra i quali Adalberto Libera, Saverio Muratori, Ludovico Quaroni, Giuseppe Samon\u00e0 e Giuseppe Terragni, mentre altri furono costruiti secondo le tendenze storiciste e \"novecentiste\".\nLe case del Fascio istituite furono in tutto circa 11.000. Non tutte furono ospitate in edifici costruiti \"ad hoc\", anzi, la maggioranza, soprattutto nei centri minori, fu istituita semplicemente affittando, acquistando o acquisendo in uso edifici esistenti, non di rado senza neanche condurre significative ristrutturazioni funzionali ed estetiche, pur previste in diversi casi.\nLa casa del Fascio divenne un elemento irrinunciabile nelle successive citt\u00e0 di fondazione e in molti dei nuovi borghi rurali, assieme alla chiesa e al municipio, in quelli destinati a essere eletti a comune. Oltre che in Italia, tali edifici vennero costruiti anche nelle colonie, dall'Africa al Dodecaneso.\nDurante il periodo della Repubblica Sociale Italiana alcune diventarono sedi del Partito Fascista Repubblicano (1943-1945), erede del Partito Nazionale Fascista.\nNel secondo dopoguerra, tali immobili furono devoluti allo Stato per effetto delle disposizioni contenute nell'articolo 38 del DLL 27 luglio 1944, n. 159, recante \"Sanzioni contro il fascismo\"."}
{"id": "1542768", "revid": "762947", "url": "https://it.wikipedia.org/wiki?curid=1542768", "title": "Charles Mackerras", "text": "Biografia.\nDopo aver concluso gli studi in Australia, a Sydney, presso il Conservatorio del Nuovo Galles del Sud e nel 1943 inizia come secondo oboe nella Sydney Symphony Orchestra diventando primo oboe l'anno successivo.\nNel 1947 suona l'oboe e il corno inglese al Sadler's Wells Theatre di Londra.\nSuccessivamente dopo aver vinto il British Council si \u00e8 perfeziononato, presso l'Accademia di Praga (1947), con V\u00e1clav Talich, dal quale ha ereditato un profondo amore per la musica ceca. \nHa diretto le prime inglesi delle opere di Leo\u0161 Jan\u00e1\u010dek.\nDal 1948 al 1954 dirige al Teatro \"Sadler's Welles\" di Londra ben diciannove opere, fra cui nel 1951 la prima per la Gran Bretagna (in forma scenica) di \"K\u00e1t'a Kabanov\u00e1\" e del suo balletto \"Pineapple Poll\" con la coreografia di John Cranko. \nSuccessivamente inizia a estendere la sua attivit\u00e0 in molti paesi d'Europa e d'America, rimanendo per\u00f2 legato alle varie istituzioni londinesi. \nDal 1954 al 1956 \u00e8 stato il direttore principale dell'Orchestra della BBC.\nNel 1955 dirige la sua The Lady and the Fool al Royal Opera House di Londra e nel 1956 dirige la prima assoluta di \"Ruth\" di Lennox Berkeley a Londra.\nNel 1958 a Aldeburgh dirige la prima rappresentazione nella Jubilee Hall di \"Les mamelles de Tir\u00e9sias\" di Francis Poulenc con il compositore e Benjamin Britten ai pianoforti e la premi\u00e8re nell'Orford Parish Church di \"Noye's Fludde\" di Britten con Michael Crawford. \nNegli anni sessanta \u00e8 particolarmente attivo all'Opera di Berlino (1961-1963) ed all'Opera di Amburgo (1965-1970).\nNel 1962 dirige la prima assoluta del Concerto n. 1 in do maggiore di Franz Joseph Haydn al Teatro Nazionale di Praga.\nAl Covent Garden nel 1964 dirige \"Katerina Izmajlova\", nel 1966 Turandot, nel 1967 Carmen (opera), nel 1968 Tosca (opera), nel 1969 Cos\u00ec fan tutte con Luigi Alva e Lucia Popp, Simon Boccanegra e Il gallo d'oro.\nAncora nel 1964 al Sadler's Wells Theatre dirige V\u011bc Makropulos e la prima esecuzione assoluta nelle Assembly Rooms di Norwich di \"The Five Ages of Man\" di Thea Musgrave.\nNel 1965 dirige \"L'affaire Makropoulos\" (Vec Makropulos) al Th\u00e9\u00e2tre de la Ville di Parigi, \"Z mrtv\u00e9ho domu\" (\"From the House of the Dead\") di Janacek al Sadler's Wells Theatre e Peter Grimes (Britten) al Grand Th\u00e9\u00e2tre di Ginevra.\nDirettore musicale della English National Opera dal 1970 al 1977 dirigendo \"Kr\u00f3l Roger\" di Karol Szymanowski nel 1975 e condirettore ospite dell'orchestra Sinfonica della BBC dal 1976 al 1979, ha guidato alcune fra le pi\u00f9 importanti orchestre americane ed europee. \nAl Royal Opera House nel 1971 dirige Orfeo ed Euridice (Gluck) e Billy Budd (opera), nel 1972 Jen\u016ffa di Jan\u00e1\u010dek, nel 1973 Aida con Leontyne Price e Kiri Te Kanawa e Il trovatore con Fiorenza Cossotto, nel 1974 Sogno di una notte di mezza estate (opera) e Otello (Verdi) con Piero Cappuccilli e la Te Kanawa, nel 1978 Un ballo in maschera con Jos\u00e9 Carreras, nel 1981 Alceste (Gluck) con Janet Baker, nel 1982 Semele (Handel), nel 1994 Rom\u00e9o et Juliette, nel 1995 The Yeomen of the Guard, nel 2000 The Greek Passion di Bohuslav Martin\u016f, nel 2001 Die Entf\u00fchrung aus dem Serail e La sposa venduta, nel 2002 Don Giovanni (opera), nel 2004 Der Rosenkavalier. Fino al 2005 il maestro ha diretto in 145 rappresentazioni del Covent Garden.\nApprezzato interprete di Mozart, si \u00e8 anche molto impegnato nella diffusione delle opere di Jan\u00e1\u010dek.\nIl suo repertorio, assai vasto, spazia dal barocco al contemporaneo.\nAd Edimburgo nel 1972 dirige Duke Bluebeard's Castle di B\u00e9la Bart\u00f3k, Oedipus rex (Stravinskij) e Carmen (opera).\nNel 1972 debutta al Metropolitan Opera House di New York dirigendo Orfeo ed Euridice (Gluck) con Marilyn Horne.\nNel 1973 ha diretto la prima rappresentazione in oratorio nel Teatro La Fenice di Venezia di \"La clemenza di Tito\" di Wolfgang Amadeus Mozart.\nAd Edimburgo nel 1976 dirige Das Rheingold, Die Walk\u00fcre, Il crepuscolo degli dei e Sigfrido (opera), nel 1978 Simon Boccanegra, Dido and Aeneas e Savitri di Gustav Holst.\nAncora nel 1976 dirige Norma (opera) con Beverly Sills e Tatiana Troyanos al San Diego Opera.\nNel Coliseum Theatre di Londra dirige le prime di \"Julietta aneb Sn\u00e1r\" di Bohuslav Martin\u016f nel 1978, di Maria Stuarda (opera) di Donizetti con la Baker e John Tomlinson nel 1982 e di \"Serse (opera)\" di H\u00e4ndel nel 1985.\nNel 1979 dirige Le proph\u00e8te al Metropolitan con Marilyn Horne.\nNel 1980 dirige il Judas Maccabaeus di Georg Friedrich H\u00e4ndel con l'English Chamber Orchestra nel Teatro alla Scala di Milano e la prima rappresentazione nel Th\u00e9\u00e2tre de l'Op\u00e9ra di Parigi di \"Jen\u016ffa\" di Leo\u0161 Jan\u00e1\u010dek. \nSempre nel 1980 Sir Charles Mackerras dirige \"Jen\u016ffa\" di Leo\u0161 Jan\u00e1\u010dek al Wiener Staatsoper dove nel 1982 dirige Der Rosenkavalier con Gundula Janowitz, nel 1983 Il trovatore con Giorgio Zancanaro e Ghena Dimitrova, nel 1984 Der fliegende Holl\u00e4nder con Gwyneth Jones ed Attila (opera) con Nicolai Ghiaurov, Piero Cappuccilli e Maria Chiara, nel 1986 La boh\u00e8me, nel 1987 La traviata con Ileana Cotruba\u0219, Macbeth (opera) con Renato Bruson e Ifigenia in Aulide (Gluck). \nFino al 1989 il maestro ha diretto in 55 rappresentazioni viennesi.\nAl Palais Garnier di Parigi nel 1980 dirige \"Genevi\u00e8ve ou Sa belle-fille\" (Jenufa) con Jane Berbi\u00e9 e nel 1981 \"The Greek Passion\" di Martin\u00fc a Cardiff per la Welsh National Opera.\nNel 1982 vince il Grammy Award for Best Opera Recording con l'album Jan\u00e1\u010dek: From the House of the Dead con i Wiener Philharmoniker.\nNel 1983 dirige Giulio Cesare (Haendel) con Tatiana Troyanos al Grand Th\u00e9\u00e2tre di Ginevra.\nPer il Teatro La Fenice nel 1985 dirige Orlando (opera) di H\u00e4ndel con Lella Cuberli, Marilyn Horne e Giorgio Surian ed un concerto nella Basilica di San Marco con William Matteuzzi.\nNel 1985 dirige la prima rappresentazione nel Th\u00e9\u00e2tre du Ch\u00e2telet di Parigi di Rinaldo (opera) di H\u00e4ndel con Ewa Podle\u015b e James Bowman (controtenore).\nDal 1987 al 1992 \u00e8 il direttore musicale del Welsh National Opera.\nNel 1988 dirige \"Z mrtv\u00e9ho domu\" (D'une maison des morts) di Janacek al Th\u00e9\u00e2tre national de l'Op\u00e9ra-Comique di Parigi.\nAl Glyndebourne Festival Opera nel 1990 dirige Falstaff (Verdi) con la London Philharmonic Orchestra e Claudio Desderi, nel 1997 Le nozze di Figaro, nel 1999 Rodelinda (opera) con l'Orchestra of the Age of Enlightenment, nel 2005 Die Zauberfl\u00f6te con Robert Lloyd e nel 2010 \"Cos\u00ec fan tutte\" con Pietro Spagnoli.\nNel 1991 dirige il concerto nel Mozarteum di Salisburgo con la ciaccona e il balletto da \"Idomeneo, re di Creta ossia Ilio ed Idamante\" per pianoforte e orchestra di Wolfgang Amadeus Mozart e \"Les illuminations\" di Benjamin Britten.\nAl Metropolitan nel 1991 dirige K\u00e1t'a Kabanov\u00e1 con Leonie Rysanek e nel 1992 Billy Budd (opera), nel 1998 The Makropulos Case di Leo\u0161 Jan\u00e1\u010dek e Die Zauberfl\u00f6te, nel 1999 Lucia di Lammermoor con Andrea Rost, nel 2001 H\u00e4nsel e Gretel (opera) con Jennifer Larmore. Fino al 2002 il maestro ha diretto in 60 rappresentazioni al Met.\nA Edimburgo nel 1994 dirige \"Le nozze di Figaro\" con Carol Vaness.\nNel 1995 ha diretto un concerto al San Francisco Opera.\nA Edimburgo nel 1997 dirige Lucia di Lammermoor con Andrea Rost, nel 2001 Idomeneo, re di Creta con Lorraine Hunt Lieberson e Barbara Frittoli, nel 2002 Maria Stuarda (opera) con Anna Caterina Antonacci e la Frittoli, nel 2003 Macbeth (opera), nel 2004 Der Freisch\u00fctz con Jonas Kaufmann, nel 2005 La clemenza di Tito con Magdalena Kozen\u00e1, Zaide ed infine Fidelio e nel 2006 La Creazione.\nNel 2000 dirige Cos\u00ec fan tutte con Barbara Frittoli e Rolando Panerai all'Op\u00e9ra National de Paris."}
{"id": "1542775", "revid": "25884", "url": "https://it.wikipedia.org/wiki?curid=1542775", "title": "Unreal Engine 3.0", "text": ""}
{"id": "1542777", "revid": "842", "url": "https://it.wikipedia.org/wiki?curid=1542777", "title": "Unreal Engine 2.0", "text": ""}
{"id": "1542784", "revid": "729019", "url": "https://it.wikipedia.org/wiki?curid=1542784", "title": "Battaglia di Maida", "text": "La battaglia di Maida ebbe luogo il 4 luglio 1806 nel corso della campagna delle truppe napoleoniche per invadere la Calabria e completare l'occupazione del Regno di Napoli. Il contrammiraglio britannico, William Sidney Smith, temendo l'invasione francese della Sicilia dove il re Ferdinando IV si era rifugiato, fece sbarcare un corpo di spedizione forte di circa 5.000 uomini, comandato dal generale John Stuart, e diversi cannoni presso la piana di Sant'Eufemia ai piedi del centro abitato di Maida in provincia di Catanzaro.\nLa battaglia.\nUna colonia francese, poco provvista di artiglieria ma forte di circa 6.000 soldati, attacc\u00f2 risolutamente i britannici con l'intento di rigettarli in mare. La frettolosa decisione del generale Jean Reynier, comandante delle truppe francesi, di attaccare invece di attendere rinforzi presso la posizione fortificata di Maida si rivel\u00f2 per\u00f2 disastrosa.\nStuart dispose i suoi soldati su due file parallele, la tipica formazione adottata in battaglia dalla fanteria inglese, tenendo come riserva un reggimento e puntando anche ad interrompere la via di comunicazione del nemico per Monteleone. Inoltre forn\u00ec gli ordini per la difesa della testa di ponte, da utilizzare in caso di sconfitta e di immediata ritirata, affidando il compito al capitano Fisher del reggimento svizzero Watteville. Nel contempo ordin\u00f2 al giovane tenente del genio navale Charles Boothby di rimanere alla testa di ponte. Boothby si sistem\u00f2 sulla cima del bastione di Malta, da dove poteva assistere alle fasi della battaglia e dirigere i suoi uomini che difendevano la testa di ponte.\nReynier, che si era posizionato sulla sponda dell'Amato perch\u00e9 il fiume costituiva una protezione naturale contro le migliaia di briganti che infestavano il bosco circostante, schier\u00f2 le sue truppe mettendo al centro il generale Franceschi-Delonne con 300 cacciatori a cavallo e i sei pezzi di artiglieria, a destra il generale Digonnet, con 1.250 uomini del 23\u00ba reggimento di fanteria leggera, a sinistra il generale Comp\u00e9re, con il 1\u00ba reggimento leggero e con il 42\u00b0 di linea che contavano complessivamente 2.400 uomini. In seconda fila agivano circa 1.500 soldati svizzeri e polacchi, comandati dal generale Peyri.\nLe truppe dell'imperatore, poco appoggiate dalla scarsa artiglieria (6 pezzi contro i 16 britannici), mentre i britannici godevano della protezione dell'artiglieria navale della flotta inglese, alle ore 8.30 del 4 luglio attaccarono in colonne di compagnie sotto il micidiale fuoco della fanteria britannica, che disposta su due linee si dimostr\u00f2 in grado di sviluppare un impressionante volume di fuoco.\nLo scontro dur\u00f2 solo dieci minuti, ma in quel breve lasso di tempo i francesi persero circa 500 uomini fra morti e feriti e di conseguenza si ritirarono precipitosamente su Catanzaro seguendo la vallata dell'Amato e abbandonando tutta l'artiglieria e tutto il materiale di cui disponevano. Le truppe britanniche ebbero una cinquantina di morti in tutto. I britannici si reimbarcarono due giorni dopo, avendo nel frattempo scaricato il materiale necessario a sostenere l'insurrezione in Calabria.\nConseguenze.\nL'importanza di questo scontro, certamente non paragonabile alle grandi battaglie che si stavano combattendo in Europa centrale contro i Prussiani, risiede in primo luogo nelle conseguenze dirette dello scontro. Dopo Maida infatti la Calabria insorse e per almeno 4/5 anni non fu possibile per i francesi controllarla, in secondo luogo il combattimento si rivel\u00f2 un chiaro segnale di come le armi da fuoco stessero lentamente ma inesorabilmente spostando il vantaggio tattico dall'attacco alla difesa. Nove anni dopo, quelle stesse truppe, schierate in doppia linea, fermeranno con il loro fuoco micidiale le colonne della Guardia imperiale sui declivi erbosi di Waterloo."}
{"id": "1542785", "revid": "767487", "url": "https://it.wikipedia.org/wiki?curid=1542785", "title": "Chavela Vargas", "text": "Biografia.\nSi trasfer\u00ec in Messico a 14 anni, dove inizi\u00f2 a cantare per le strade. Divenne professionista nei tardi anni cinquanta, le sue prime registrazioni sono del 1961. Divenne popolare negli anni sessanta e settanta, sia in patria sia in Europa, soprattutto in Spagna. Frequent\u00f2 personaggi noti del tempo come Frida Kahlo, Diego Rivera e Luis Echeverr\u00eda, presidente del Messico dal 1970 al 1976.\n. Nel 1990 torn\u00f2 sulle scene accettando una parte nel film di Werner Herzog, \"Grido di pietra\".\nNegli anni novanta Pedro Almod\u00f3var rese omaggio a Chavela, scegliendo le sue canzoni per le colonne sonore di alcuni film, presentandola cos\u00ec al grande pubblico.\nHa anche partecipato al film, dedicato all'amica Frida Kahlo, Frida di Julie Taymor, in cui interpreta \"La llorona\" (ma nella colonna sonora \u00e8 presente anche \"Paloma negra\"). L'attrice protagonista e produttrice, Salma Hayek, che l'ha voluta nel film, ha dichiarato: \u00abChavela non \u00e8 una cantante messicana, Chavela \u00e8 il Messico\u00bb\nPersonaggio eclettico e trasgressivo, negli anni sessanta girava per il Messico vestita da uomo, fumando il sigaro e portando con s\u00e9 una pistola. \n\u00c8 una leggenda della musica ranchera messicana, canzoni romantiche che raccontano di donne, storie romantiche e cuori infranti. Memorabili i suoi concerti nei quali si esibiva con i tipici costumi messicani ed il suo inseparabile poncho rosso.\nNel 2009 partecipa alla realizzazione dell'album Splendor in the Grass, degli altrettanto eclettici Pink Martini, interpretando \"Piensa en m\u00ed\"."}
{"id": "1542786", "revid": "22475", "url": "https://it.wikipedia.org/wiki?curid=1542786", "title": "Stadio Helvia Recina", "text": "Lo stadio Helvia Recina \u00e8 l'impianto sportivo con maggiore capienza della provincia di Macerata. Deve il suo nome ad Helvia Recina cio\u00e8 la colonia romana fondata nell'odierna Villa Potenza, una delle tre frazioni del comune di Macerata.\nA fine anni cinquanta l'amministrazione comunale, presieduta dall'avvocato Arnaldo Marconi, decide di costruire un nuovo impianto sportivo ed affida la progettazione all'ing. Cerri di Roma che, l'11 luglio 1959, inizia i lavori che si concludono nell'estate del 1964 con un impianto di posti circa, cos\u00ec suddivisi:\nSuccessivamente, per rientrare nei parametri dei decreti sulla sicurezza che si sono succeduti negli ultimi anni, la capienza \u00e8 stata ridotta a posti di cui agibili.\nLo stadio \u00e8 stato costruito con una spesa pari a 325 milioni di lire ed \u00e8 stato inaugurato, il 18 ottobre 1964, con la partita di calcio tra Maceratese e , valevole per il campionato di Serie C della stagione 1964-1965 e terminata 1-1.\nIl 5 aprile 1981 si gioc\u00f2 il derby tra Maceratese e , valevole per il girone B della Serie C2 della stagione 1980-1981, terminato 1-0 per i padroni di casa, dove fu registrato il record di presenze allo stadio: spettatori, ottenuti per l'occasione grazie all'apertura dell'altra curva.\n, a causa delle norme previste dalla Lega Pro, la capienza \u00e8 cos\u00ec suddivisa:\nPer un totale di posti agibili.\nAltri usi.\nLo stadio \u00e8 usato anche per l'atletica leggera, dall'AVIS Macerata, e per i giochi scolastici sia a livello comunale che provinciale. Infine, occorre ricordare che dallo stadio Helvia Recina parte, annualmente, anche il Pellegrinaggio Macerata - Loreto."}
{"id": "1542787", "revid": "123202619", "url": "https://it.wikipedia.org/wiki?curid=1542787", "title": "Kurt Masur", "text": "Biografia.\nDopo gli studi a Breslavia ha prestato servizio nella Wehrmacht nei Paesi Bassi.\nSuccessivamente inizi\u00f2 gli studi di direzione d'orchestra e composizione all'Universit\u00e0 della musica e del teatro di Lipsia.\nA partire dal 1948 ha cominciato un'intensa attivit\u00e0, dirigendo presso i teatri di Halle, di Erfurt e di Lipsia. \nNel 1963 dirige la prima esecuzione assoluta nel Gosudarstvennij Akademicjeskij Paliashvili Teatr Opery i Baljety di Tiflis/Tbilisi del Concerto per orchestra di Giya Kancheli.\nPer il Teatro La Fenice di Venezia nel 1966 dirige un concerto nel Cortile di Palazzo Ducale (Venezia) ed uno al Teatro La Fenice, nel 1967 Lohengrin (opera), nel 1969 un concerto, nel 1970 la Sinfonia n. 1 (Beethoven) e la Sinfonia n. 9 (Beethoven) e nel 1971 Tristano e Isotta (opera) con Wolfgang Windgassen, un concerto con musiche di Johannes Brahms ed altri due concerti. \nDal 1967 al 1972 \u00e8 stato il direttore principale della Dresdner Philharmonie di Dresda.\nNel 1970 \u00e8 stato nominato \"Kapellmeister\" al Gewandhaus di Lipsia, con la cui orchestra ha svolto un'attivit\u00e0 concertistica e discografica intensissima fino al 1996.\nA Salisburgo nel 1970 dirige un concerto con i Wiener Philharmoniker.\nAncora alla Fenice nel 1974 dirige un concerto con la Gewandhausorchester Leipzig ed Alexis Weissenberg, nel 1978 due concerti, nel 1979 un concerto, nel 1980 due concerti con musiche di Franz Schubert e nel 1984 un concerto.\nNel 1981 dirige il concerto per l'inaugurazione della ricostruita nella Neues Gewandhaus Kleiner Saal di Lipsia col Concerto per violino e orchestra (Brahms) con Yehudi Menuhin.\nAl Teatro alla Scala di Milano nel 1986 dirige tre concerti e nel 1994 un concerto con la Gewandhausorchester Leipzig.\nA Salisburgo nel 1986 dirige un concerto con la Gewandhausorchester Leipzig.\nDirettore ospite a Dallas, nel 1990 \u00e8 stato nominato direttore della New York Philharmonic Orchestra, dal 1991 fino al 2002, con la quale ha rinnovato il suo impegno nell'indagine in profondit\u00e0 del repertorio, da Mozart a Sch\u00f6nberg, con una significativa attenzione per la produzione del '900 (Bart\u00f3k, \u0160ostakovi\u010d, Britten) dirigendo l'orchestra in 909 concerti.\nA Salisburgo nel 1996 dirige un concerto Anne-Sophie Mutter e la New York Philharmonic.\nNuovamente per La Fenice nel 1999 dirige un concerto nel PalaFenice al Tronchetto.\nNel 2000 \u00e8 passato a dirigere la London Philharmonic Orchestra fino al 2007 e dal 2002 l'Orchestre national de France fino al 2008.\nAncora per la Scala nel 2002 dirige tre concerti con Murray Perahia al Teatro degli Arcimboldi, nel 2004 un concerto con l'Orchestre national de France e nel 2007 la Sinfonia n. 9 (Beethoven).\nAlla Fenice il 30 e 31 dicembre 2005 ed il 1\u00ba gennaio 2006 dirige il Concerto di Capodanno di Venezia con Fiorenza Cedolins, Joseph Calleja e Roberto Sandiuzzi trasmesso in diretta da Rai Uno e nel 2006 e nel 2008 concerti con musiche di Felix Mendelssohn.\nNel Kennedy Center di Washington nel 2006 dirige la National Symphony Orchestra in un concerto con musiche di Beethoven, nel 2009 un concerto con musiche di Brahms e nel 2011 in un concerto con Sarah Chang.\nNel 2012 comunica di essere affetto dalla Malattia di Parkinson.\nNel 2013 dirige Ein deutsches Requiem al Th\u00e9\u00e2tre des Champs-\u00c9lys\u00e9es di Parigi.\nIl figlio, Ken-David, \u00e8 anch'egli direttore d'orchestra e dal 2019 ha assunto la carica di Direttore Musicale della Milwaukee Symphony Orchestra."}
{"id": "1542788", "revid": "287204", "url": "https://it.wikipedia.org/wiki?curid=1542788", "title": "Giuseppe Firrao", "text": ""}
{"id": "1542797", "revid": "122658207", "url": "https://it.wikipedia.org/wiki?curid=1542797", "title": "Giuseppe Firrao il Vecchio", "text": "Biografia.\nPrimi anni.\nGiuseppe Firrao nacque a Luzzi, feudo della sua famiglia, il 12 luglio 1670 (o 1669). Membro di una nobile famiglia napoletana, Giuseppe era il figlio secondogenito di \"Pietro Firrao\", principe di Sant'Agata, e di sua moglie \"Isabella Caracciolo\" dei principi di Torrenova. Suoi fratelli erano Tommaso, Teresa e Gennaro.\nEgli si rec\u00f2 a Roma in giovane et\u00e0 e studi\u00f2 al Seminario Romano e quindi all'Universit\u00e0 La Sapienza di Roma ove il 22 gennaio 1695 ottenne il dottorato \"utroque iure\".\nIl 3 marzo 1695 venne ammesso nell prelatura romana come referendario dei tribunali supremi della Segnatura apostolica di grazia e giustizia. Vicelegato ad Urbino nel 1697, divenne quindi Governatore di Loreto dal 22 febbraio 1698 passando ad Ancona dal 31 maggio 1701. Governatore dei territori di Civitavecchia e Tolfa dal 17 dicembre 1702, fu anche sovrintendente di . Il 22 aprile 1705 venne nominato Governatore di Viterbo e dal 12 luglio 1706 fu anche governatore di Perugia e Umbria rimanendo in carica sino al 16 giugno 1709. Nominato quindi relatore della Sacra Congregazione della Sacra Consulta, fu votante soprannumerario del tribunale della Segnatura apostolica di grazia e giustizia dal 18 aprile 1709.\nIl 6 aprile 1711 ricevette gli ordini minori, il 25 agosto 1714 il diaconato e dal 1712 venne gi\u00e0 inserito tra i votanti effettivi del tribunale della Segnatura apostolica di grazia e giustizia. Nel 1713 venne nominato visitatore apostolico delle province di Marche ed Umbria e dall'anno successivo fu nunzio straordinario in Portogallo, incaricato di portare le fasce benedette al principe del Brasile. Il 2 settembre 1714 venne infine ordinato sacerdote.\nEpiscopato e carriera diplomatica.\nEletto arcivescovo titolare di Nicea dal 2 settembre 1714, divenne nunzio apostolico presso la Confederazione Elvetica dal 23 ottobre 1716, dove si adoper\u00f2 particolarmente per riportare la disciplina religiosa nel famoso monastero di Campidona. Nunzio apostolico in Portogallo dal 28 settembre 1720, fu dal giugno 1723 anche abate commendatario di San Samuele a Barletta e del monastero benedettino di Santa Maria di Passaca, nella diocesi di Catanzaro. L'11 dicembre 1730 venne trasferito alla sede episcopale di Aversa col titolo personale di arcivescovo. Lasci\u00f2 i propri incarichi il 26 settembre 1734.\nCardinalato.\nCreato cardinale presbitero nel concistoro del 24 settembre 1731, il 19 novembre di quell'anno ricevette la berretta cardinalizia ed il titolo di San Tommaso in Parione. Nel maggio del 1733 venne nominato prefetto della congregazione particolare per il porto franco di Ancona. Nominato Cardinale Segretario di Stato dal 4 ottobre 1733, occup\u00f2 tale incarico sino al 6 febbraio 1740, divenendo nel contempo prefetto della Congregazione per Avignone, per Loreto e per Fermo. Protettore dell'Ordine degli Eremitani di Sant'Agostino dal 17 gennaio 1737, divenne prefetto del Supremo tribunale della Segnatura apostolica di Grazia e Giustizia dal 29 novembre di quell'anno. Nominato protettore del Collegio Maronita di Roma dal 4 dicembre 1737 divenne anche protettore del Sovrano Militare Ordine di Malta. Prefetto della Congregazione dei vescovi e regolari dal 27 agosto 1738, partecip\u00f2 al conclave del 1740 che elesse a pontefice Benedetto XIV. Opt\u00f2 quindi per il titolo cardinalizio di Santa Croce di Gerusalemme dal 29 agosto 1740. Il 2 gennaio 1741 divenne Camerlengo del Sacro Collegio dei Cardinali rimanendo in carica sino al 22 gennaio 1742.\nMor\u00ec il 24 ottobre 1744, alle ore 18, a Roma. La sua salma venne esposta nella chiesa romana di Sant'Agostino dove ebbero luogo le esequie il 26 ottobre, presiedute da papa Benedetto XIV in persona. Successivamente la salma venne traslata nel pomeriggio nella sua chiesa titolare e sepolta di fronte all'altare maggiore della chiesa, nel sepolcro che egli stesso aveva progettato, con una lapide raffigurante unicamente il suo nome e lo stemma di famiglia.\nUn suo pronipote, Giuseppe Firrao il Giovane, fu anch'egli cardinale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1542799", "revid": "339392", "url": "https://it.wikipedia.org/wiki?curid=1542799", "title": "Attacchi dell'11 settembre 2001", "text": ""}
{"id": "1542805", "revid": "120644052", "url": "https://it.wikipedia.org/wiki?curid=1542805", "title": "Avantgarde Music", "text": "La Avantgarde Music \u00e8 una etichetta discografica italiana focalizzata sui generi black e doom metal, fondata da Roberto Mammarella come una continuazione della Obscure Plasma Records. La Avantgarde Music ha una sotto-etichetta chiamata Wounded Love Records che ha pubblicato gli album dei Dolorian, Taake e Dark Sanctuary.\nIl primo disco prodotto da Avantgarde Music \u00e8 stato realizzato nel 1994 e si tratta di \"Stream from the Heavens\" dei Thergothon un classico del genere funeral doom. L'etichetta ha in seguito firmato contratti con molte note band della scena black, death e doom metal come i Mayhem, Carpathian Forest, Behemoth e Unholy.\nArtisti.\nLista delle band pubblicate dall'etichetta discografica:"}
{"id": "1542807", "revid": "108347790", "url": "https://it.wikipedia.org/wiki?curid=1542807", "title": "Usca Mayta panaca", "text": "Usca Mayta panaca \u00e8 il titolo con cui venne accreditata la famiglia, o panaca, discendente da Mayta Capac, il quarto sovrano della dinastia Inca.\nSi tratta di un lignaggio appartenente ad \"Hurin-Cuzco\", la dinastia predominate all'epoca della sua creazione.\nCome tutte le famiglie di questa dinastia ebbe a sopportare un inarrestabile declino all'avvento della contrapposta dinastia \"Hanan-Cuzco\", ma, anche se estromessa dal potere politico, mantenne inalterato il suo prestigio derivante dal riferimento al suo fondatore, universalmente riconosciuto come uno dei pi\u00f9 prestigiosi sovrani Inca.\nIl suo ruolo nella partecipazione alle celebrazioni religiose dell'impero era assai rilevante.\nCristobal de Molina, il cuzque\u00f1o, da non confondere con l'altro omonimo autore dell'epoca, attribuisce a questo lignaggio, seppur unitamente ad altre tre famiglie, il compito di soprassedere ai riti della Citua, la pi\u00f9 importante celebrazione religiosa incaica, per conto di tutto il Collasuyo, ovvero per un quarto dell'impero.\nSecondo Bernab\u00e9 Cobo, alla panaca Usca Mayta era demandato il compito di soprassedere al culto degli adoratori situati lungo il percorso del settimo ceque del \"Collasuyo\", una linea immaginaria che, partendo dal centro del Cuzco si irradiava in direzione Sud.\nQuesti riferimenti sacri, detti huaca, erano in numeri di otto.\nDobbiamo, come sempre, a Pedro Sarmiento de Gamboa il ricordo dei nomi dei rappresentanti superstiti di questa panaca all'epoca dell'amministrazione spagnola.\nEssi erano: \"don Juan Tambo Usca Mayta\" e \"don Baltasar Quizo Mayta\"."}
{"id": "1542811", "revid": "1543377", "url": "https://it.wikipedia.org/wiki?curid=1542811", "title": "Super Bowl XLII", "text": "Il Super Bowl XLII \u00e8 stata la 42\u00aa edizione annuale del Super Bowl nel football americano, e la 38\u00aa gara annuale di fine campionato della National Football League (NFL) dell'era moderna, successiva alla fusione del . I vincitori del Super Bowl XLII sono stati i New York Giants, che hanno sconfitto i favoriti New England Patriots per 17 a 14.\nLa partita, che ha concluso la stagione regolare del 2007, \u00e8 stata giocata il 3 febbraio 2008 nello University of Phoenix Stadium di Glendale (Arizona). Per la seconda volta l'area metropolitana di Phoenix ha ospitato un Super Bowl; il Super Bowl XXX del gennaio 1996 \u00e8 stato giocato al Sun Devil Stadium di Tempe. L'arbitro della partita \u00e8 stato Mike Carey; per la prima volta un afroamericano \u00e8 stato \"lead official\" (primo arbitro) per un grande incontro di football professionistico.\nSelezione delle localit\u00e0 candidate.\nLa lega ha contemplato l'idea di tenere il Super Bowl XLII o a New York o a Washington come simbolo della ripresa dopo gli attentati dell'11 settembre 2001. New York per\u00f2 non fu mai considerata una finalista per le seguenti due ragioni:\nQuando i proprietari della NFL hanno premiato Glendale indicandola come sede per il Super Bowl XLII durante un incontro tenuto a Chicago il 30 ottobre 2003, hanno rigettato Washington preferendo un clima caldo e secco.\nDurante la cerimonia del 6 febbraio 2007 con il governatore dell'Arizona Janet Napolitano, la NFL e l'Arizona Super Bowl Host Committee hanno svelato lo slogan \"\"Who Wants It More?\" e la mascotte \"Spike the Super Ball\" (una palla da football antropomorfa con occhiali da sole e scarpe da ginnastica) e un enorme \"Super Bowl XLII Countdown Clock\"\" (un orologio con il conto alla rovescia fino all'inizio del Super Bowl) al Phoenix Sky Harbor International Airport. \u00c8 stato svelato inoltre il logo del Super Bowl XLII, costituito dalla forma stilizzata dello Stato dell'Arizona in rosso. Le due strisce bianche orizzontali nel mezzo rappresentano le linee verticali dell'University of Phoenix Stadium. Il numero romano in turchese rappresenta la cultura dei nativi americani dell'Arizona. La stella rossa rappresenta la AFC, mentre quella blu la NFC.\nSede.\n\u00c8 la seconda volta che il Super Bowl \u00e8 stato giocato in uno stadio con il tetto retrattile (disegnato da Peter Eisenman e HOK Sport). Durante la stagione regolare, la squadra di casa pu\u00f2 decidere fino a 90 minuti prima del calcio d'inizio se il tetto deve restare chiuso o aperto, ed il tetto rimane aperto a meno che le condizioni meteorologiche peggiorino. Comunque, come parte neutrale, la NFL controlla la scelta senza alcuna restrizione. La prima volta che fu impiegato fu nel Super Bowl XXXVIII al Reliant Stadium; il tetto \u00e8 stato aperto durante il pre-partita e gli spettacoli dell'intervallo e chiuso durante il tempo di gioco.\nQuesta \u00e8 la prima volta che un Super Bowl viene giocato su una superficie retrattile di erba naturale, poich\u00e9 questo tipo di superficie \u00e8 unica nelle sedi degli sport americani.\nTelevisione.\nLa partita \u00e8 stata trasmessa negli Stati Uniti dalla FOX ed \u00e8 stata commentata da Joe Buck e Troy Aikman. Il pre-partita \u00e8 stato gestito dal team show pre-partita del FOX NFL Sunday guidato da Curt Menefee.\nIn Canada, la CTV ha acquisito i diritti della partita.\nNel Regno Unito, la BBC ha acquisito i diritti per trasmettere la partita in diretta su BBC Two. Sky Sports trasmetter\u00e0 la partita in High Definition.\nIn Messico, Televisa e TV Azteca hanno trasmesso la partita in spagnolo, facendo la loro prima trasmissione in alta definizione.\nIn Germania, la ARD ha trasmesso la partita senza spot pubblicitari.\nIn Italia la partita \u00e8 stata trasmessa da Sky Italia e per la seconda volta \u00e8 stata mandata in onda in HDTV\nIntrattenimento.\nTom Petty e The Heartbreakers si sono esibiti durante l\"'halftime\" (la pausa fra i due tempi di gioco) con la Bridgestone come sponsor dello show. Il vincitore di \"American Idol\" Jordin Sparks ha cantato l'inno nazionale.\nPubblicit\u00e0.\nIl Super Bowl XLII \u00e8 stato giocato domenica 3 febbraio, due giorni prima del Super Tuesday, la data in cui in 24 stati si tengono le elezioni primarie per la presidenza degli Stati Uniti. Di conseguenza, alcuni candidati hanno considerato la possibilit\u00e0 di acquistare degli spazi pubblicitari.\nUno dei cinquantotto spot da 30 secondi \u00e8 costato una stima di 2,7 milioni di dollari. Comunque, i pubblicitari sono soliti offrire sconti rispetto alla cifra ufficiale."}
{"id": "1542839", "revid": "767487", "url": "https://it.wikipedia.org/wiki?curid=1542839", "title": "Istituto nazionale per lo studio e la cura dei tumori - fondazione Giovanni Pascale", "text": "L'Istituto nazionale per lo studio e la cura dei tumori - fondazione Giovanni Pascale \u00e8 un istituto di ricovero e cura a carattere scientifico (IRCCS) con sede in Napoli.\nPrende il nome dal suo fondatore e primo presidente, senatore e medico Giovanni Pascale. L'istituto si occupa in particolare di cure oncologiche, ed \u00e8 un centro di eccellenza italiano nella cura dei tumori, \u00e8 infatti anche denominato come Istituto Nazionale Tumori.\nStoria.\nLa Fondazione G. Pascale fu disposta con R.D. n. 2303 il 19 ottobre del 1933. Il 14 marzo del 1934 si diede inizio ai lavori per la costruzione del primo edificio. L'11 aprile 1940 si ebbe il primo riconoscimento di Istituto di ricovero e cura a carattere scientifico (IRCCS), che negli anni successivi ha sempre trovato conferma. Con decreto del Medico Provinciale n. 8984 del 4.5.1963 l'Istituto venne classificato quale \"Ospedale Specializzato\" di I categoria.\nDal 1936 l'Istituto ha progressivamente ampliato gli spazi e da un originario edificio, attualmente riservato ai Laboratori di Ricerca, si \u00e8 esteso in quattro fabbricati nei quali sono attualmente ubicati gli uffici amministrativi, i reparti di degenza, i laboratori di ricerca, gli ambienti per le attivit\u00e0 ambulatoriali e per il \"day hospital\". Nel 2020 \u00e8 stato accorpato all'ospedale Ascalesi e al Crom di Mercogliano, divenendo una sede del \"Polo Oncologico Mediterraneo\"."}
{"id": "1542851", "revid": "117075339", "url": "https://it.wikipedia.org/wiki?curid=1542851", "title": "Beta Scuti", "text": "Beta Scuti (\u03b2 Sct / \u03b2 Scuti) \u00e8 un sistema stellare binario nella costellazione dello Scudo. Dista approssimativamente 920 anni luce dalla Terra. \nLa componente primaria, Beta Scuti \u00e8 una gigante luminosa gialla (classe spettrale G) con una magnitudine apparente di 4,22. La stella compagna, di magnitudine 8,5, appartiene alla classe spettrale B9,5. Il periodo orbitale della binaria \u00e8 di 834 giorni."}
{"id": "1542863", "revid": "115197265", "url": "https://it.wikipedia.org/wiki?curid=1542863", "title": "Giuseppe Sacripante", "text": "Era figlio di Giacinto Sacripante e Vittoria de Basilis; era anche zio del cardinale Carlo Maria Sacripante.\nBiografia.\nNacque il 19 marzo 1642 a Narni, primo dei quattro figli di Giacinto Sacripante e Vittoria de Basilis.\nLaureato in lettere ed in legge, fu uditore di Rota e referendario della Segnatura Apostolica: ebbe anche un canonicato al capitolo di San Giovanni in Laterano.\nNel concistoro del 12 dicembre 1695, papa Innocenzo XII lo cre\u00f2 cardinale presbitero con il titolo di Santa Maria in Traspontina (in seguito, assunse il titolo di Santa Prassede e poi quello di San Lorenzo in Lucina). Fu prefetto della Congregazione del Concilio (1696-1700) e di quella di \"Propaganda Fide\" (1704-1727); tra il 1705 ed 1706 fu anche camerlengo del Sacro collegio.\nFu sepolto a Roma nella \"Cappella S. Giuseppe (Cappella Sacripante)\" di Sant'Ignazio da lui fondata.\nConclavi.\nDurante il suo periodo di cardinalato Giuseppe Sacripante partecip\u00f2 ai conclavi:"}
{"id": "1542868", "revid": "287204", "url": "https://it.wikipedia.org/wiki?curid=1542868", "title": "Monte Panormo", "text": ""}
{"id": "1542870", "revid": "1524272", "url": "https://it.wikipedia.org/wiki?curid=1542870", "title": "Lega Italiana per la Lotta ai Tumori", "text": "La Lega Italiana per la Lotta contro i Tumori (LILT) \u00e8 un ente pubblico su base associativa nato a Roma nel 1922.\nOrganizzazione.\nPersegue le proprie finalit\u00e0 sul territorio nazionale attraverso una rete di 106 associazioni provinciali, spesso configurate come associazioni di volontariato (come ODV e ATS) 389 ambulatori e oltre 20\u00a0000 volontari.\nDal 2000 la Lilt \u00e8 presieduta dall'oncologo Francesco Schittulli, ex presidente della Provincia di Bari.\nAttivit\u00e0.\nLa LILT opera senza fini di lucro e ha come compito istituzionale primario la prevenzione oncologica.\nIl suo impegno \u00e8 dedicato principalmente a:\nRiconoscimenti.\nOpera sotto l'alto patronato del Presidente della Repubblica, sotto la vigilanza del Ministero della Salute e si articola in comitati regionali di coordinamento. Nel 2003 ha ricevuto la Medaglia d'Oro al Merito della Salute Pubblica dal Presidente della Repubblica Carlo Azeglio Ciampi."}
{"id": "1542881", "revid": "1226", "url": "https://it.wikipedia.org/wiki?curid=1542881", "title": "Level 7", "text": ""}
{"id": "1542882", "revid": "767487", "url": "https://it.wikipedia.org/wiki?curid=1542882", "title": "Eberg", "text": "Biografia.\nNell'agosto 2003 pubblica il suo album di debutto \"Plastic Lions\" che contiene suoni elettronici dallo stile definito \"dream-pop\". Il disco \u00e8 inizialmente pubblicato in 50 copie \"artigianali\" vendute a 15 sterline.\n\"Plastic Lions\" viene poi distribuito in Islanda dalla casa discografica Bad Taste e in seguito nel luglio 2004 dalla Rotator nel Regno Unito.\nIn Gran Bretagna l'album \"Plastic Lions\" e il singolo di debutto omonimo vengono accolti calorosamente per il sound dai toni sognanti e giovanili.\nIl secondo album di Eberg, pubblicato nel 2006, \u00e8 \"Voff Voff\" che contiene arrangiamenti acustici ed elettronici pi\u00f9 organizzati tanto che molte delle canzoni dell'album scalano le classifiche nel Regno Unito e in Islanda.\nEberg ha dichiarato che ha scelto per l'album il titolo \"Voff Voff\" (che si riferisce all'abbaiare dei cani) perch\u00e9 \u00e8 solito riprodurre il verso del cane in pubblico soprattutto se ha bevuto troppo.\nL'album contiene le umoristiche \"Love Your Bum\" e \"Inside Your Head\", la quale \u00e8 la canzone pi\u00f9 popolare di Eberg.\n\"Inside Your Head\" ha raggiunto un certo successo internazionale perch\u00e9 compare nella colonna sonora del telefilm \"The O.C.\" nel sesto episodio della quarta stagione, \"I problemi di Summer\". Il brano raggiunge la sesta posizione nella classifica di iTunes \"U.S. electronic section\".\nPer produrre la sua musica Eberg ha utilizzato uno strumento da lui ideato chiamato \"Eharp\" costruito utilizzando parti di un violino e una stampella per cappotti.\nDopo \"Inside Your Head\", con i singoli \"Twinkle Tune\" e \"I'm Moving to Wales\", Eberg conquista la scena elettronica degli Stati Uniti e anche del resto del mondo. \"I'm Moving to Wales\" raggiunge la posizione #31 nella classifica mondiale di iTunes.\nIl 25 dicembre 2009 esce il terzo album di Eberg, \"Antidote\". L'album \u00e8 uscito solo in formato digitale su iTunes."}
{"id": "1542885", "revid": "767487", "url": "https://it.wikipedia.org/wiki?curid=1542885", "title": "Angelo Celsi", "text": "Biografia.\nLaureato in utroque iure, uditore di Rota e referendario della Segnatura Apostolica, fu segretario e consultore di numerose congregazioni della Curia Romana.\nNel concistoro del 14 gennaio 1664, papa Alessandro VII lo cre\u00f2 cardinale diacono di San Giorgio in Velabro (nel 1668 gli venne assegnata la diaconia di Sant'Angelo in Peschiera): dal 1664 al 1671 fu prefetto della Sacra Congregazione del Concilio."}
{"id": "1542892", "revid": "13436558", "url": "https://it.wikipedia.org/wiki?curid=1542892", "title": "Grotte di Spartaco", "text": ""}
{"id": "1542900", "revid": "122265116", "url": "https://it.wikipedia.org/wiki?curid=1542900", "title": "Verbena officinalis", "text": "Verbena officinalis L. \u00e8 un'erba perenne nativa dell'Europa appartenente alla famiglia delle Verbenaceae. Cresce fino a un metro di altezza, con un portamento eretto e preferisce suoli calcarei.\nDescrizione.\nPianta perenne, erbacea, ascendente, con radice fusiforme; possiede un fusto ruvido, pubescente sugli spigoli, quadrangolare, legnoso alla base e ramificato nella parte superiore. L'altezza della pianta pu\u00f2 arrivare ai 100 cm.\nDistribuzione e habitat.\nSpecie comune, presente in tutto il territorio italiano.\nPropriet\u00e0 ed usi.\nLa verbena \u00e8 una pianta molto utilizzata in erboristeria in quanto ha molteplici propriet\u00e0 medicinali: viene usata per curare i calcoli, \u00e8 spasmolitica, drenante, antinfiammatoria, analgesica, diuretica, antidolorifica, tonica, vermifuga, febbrifuga, tranquillante, ecc. Non va usata in gravidanza. Viene usata tramite infuso, decotto, impacco. Se ne consiglia l'uso esterno, perlomeno come infusi e decotti. L'uso tradizionale \u00e8 consigliato da secoli come pianta tonica amara, stomachica digestiva, deostruente splenico-biliare. La dose consigliata tradizionalmente \u00e8 di una tazza di tisana con un cucchiaio di erba 2-3 volte al d\u00ec.\nQuesta pianta \u00e8 stata utilizzata in erboristeria per trattare problemi nervosi e insonnia. \u00c8 stata anche considerata un'erba di ispirazione, quindi \u00e8 stata a lungo ritenuta una potente alleata di poeti e scrittori. Pi\u00f9 di recente, gli indiani Pawnee l'hanno utilizzata per migliorare i loro sogni."}
{"id": "1542901", "revid": "339392", "url": "https://it.wikipedia.org/wiki?curid=1542901", "title": "Autostrade per l'Italia SpA", "text": ""}
{"id": "1542902", "revid": "125254319", "url": "https://it.wikipedia.org/wiki?curid=1542902", "title": "Labyrinth", "text": "Labyrinth (labirinto in lingua inglese) pu\u00f2 riferirsi a:"}
{"id": "1542903", "revid": "1893", "url": "https://it.wikipedia.org/wiki?curid=1542903", "title": "Primo sexy", "text": ""}
{"id": "1542906", "revid": "729019", "url": "https://it.wikipedia.org/wiki?curid=1542906", "title": "Tangenziale di Napoli (azienda)", "text": "Tangenziale di Napoli S.p.A. \u00e8 un'azienda italiana che opera nel settore della gestione in concessione di tratti autostradali. \u00c8 l'ente esercente concessionario dell'ANAS per la gestione dell'Autostrada A56.\nStoria.\n\u00c8 stata fondata il 24 marzo 1966 con il nome di Infrasud S.p.A. e sede a Roma, da IRI (70%), Banco di Napoli (15%) e SME (15%), con la missione di progettare, costruire e gestire un'arteria autostradale a pagamento che collegasse Napoli all'autostrada A1 ed un collegamento tra l'A1 e l'autostrada A3.\nHa assunto l'attuale denominazione nel 1978.\nDati societari.\nFa parte del gruppo Autostrade per l'Italia S.p.A.."}
{"id": "1542908", "revid": "110157", "url": "https://it.wikipedia.org/wiki?curid=1542908", "title": "A. Manzoni &amp; C.", "text": "La A. Manzoni &amp; C. S.p.A., nota colloquialmente come \"La Manzoni\", \u00e8 la pi\u00f9 antica concessionaria di pubblicit\u00e0 italiana.\nStoria.\nLa societ\u00e0 fu fondata nel 1863, quando il farmacista bresciano Attilio Manzoni fonda a Milano, in via San Paolo, la A. Manzoni &amp; C. come societ\u00e0 di commercio all'ingrosso di prodotti farmaceutici e chimici.\nAttilio Manzoni intuisce il ruolo che l'inserzione commerciale pu\u00f2 ricoprire e insieme ad alcuni amici inizia ad acquistare spazi sui principali quotidiani del periodo.\nL'attivit\u00e0 inizialmente si sostanzia nella pubblicizzazione dei prodotti della omonima farmacia di Milano. Successivamente allarga la vendita degli spazi pubblicitari a societ\u00e0 farmaceutiche, introducendo la possibilit\u00e0 di inserire anche disegni dei prodotti all'interno dei riquadri sui giornali e si appropria della \"Quarta\". Il farmacista inizia a vendere pubblicit\u00e0 creando un sistema di compravendita delle inserzioni pubblicitarie, estendendolo a tutti i settori commerciali: fu lui ad inventare i necrologi a pagamento.\nLa Manzoni fu la prima concessionaria di pubblicit\u00e0 del \"Corriere della Sera\", dal 1876 al 1886.\nFu anche la prima agenzia italiana a dotarsi di \"ufficio tecnico\" che scrivesse e disegnasse le \"r\u00e9clames\" per i clienti. Questo ufficio elabor\u00f2 nel 1888 le prime campagne pubblicitarie nazionali in Italia, per le acque minerali di Fiuggi e per quelle di Santa Caterina Valfurva.\nNel dopoguerra la concessionaria gestiva la pubblicit\u00e0 su molti quotidiani locali e periodici cattolici.\nNel 1975 avvenne la svolta: la Manzoni fu comprata dai gruppi editoriali Caracciolo e Mondadori per diventare la concessionaria di pubblicit\u00e0 de \"La Repubblica\"."}
{"id": "1542911", "revid": "1305772", "url": "https://it.wikipedia.org/wiki?curid=1542911", "title": "Francesco Cennini de' Salamandri", "text": "Biografia.\nDella nobile famiglia dei marchesi di Castiglioncello del Trinoro, si laure\u00f2 \"in utroque iure\" nello Studio di Siena e si trasfer\u00ec a Roma, dove entr\u00f2 al servizio del cardinale Scipione Caffarelli-Borghese, nipote di papa Paolo V.\nNel 1612 venne eletto vescovo di Amelia, ma non risiedette mai nella sua diocesi a causa dei suoi numerosi impegni presso la Curia Romana; inviato presso la corte di Spagna come nunzio apostolico nel 1618, venne nominato patriarca titolare di Gerusalemme, mantenendo comunque il suo vecchio titolo.\nNel concistoro dell'11 gennaio 1621, papa Paolo V lo cre\u00f2 cardinale prete con il titolo di San Marcello e l'anno seguente lo nomin\u00f2 legato pontificio a Ravenna, trasferendolo alla diocesi di Faenza il 2 ottobre 1623. Pass\u00f2 all'ordine dei vescovi nel 1641 e gli venne assegnata la sede suburbicaria di Sabina (nel 1645 quella di Porto e Santa Rufina): fu prefetto della Sacra Congregazione del Concilio (1644-1645).\nConclavi.\nDurante il suo cardinalato Francesco Cennini partecip\u00f2 ai seguenti conclavi:\nmentre non prese parte al conclave del 1621, che elesse papa Gregorio XV\nGenealogia episcopale.\nLa genealogia episcopale \u00e8:"}
{"id": "1542913", "revid": "155613", "url": "https://it.wikipedia.org/wiki?curid=1542913", "title": "Grattacielo di Piazza Matteotti", "text": ""}
{"id": "1542917", "revid": "339289", "url": "https://it.wikipedia.org/wiki?curid=1542917", "title": "Fabrizio Verospi", "text": "Biografia.\nEra il figlio di Girolamo Verospi e Penelope Gabrielli e zio del cardinale Girolamo Verospi.\nNel concistoro del 30 agosto 1627 papa Urbano VIII lo cre\u00f2 cardinale presbitero del titolo di San Lorenzo in Panisperna. Fu prefetto della Sacra Congregazione del Concilio (1627-1639)."}
{"id": "1542918", "revid": "233261", "url": "https://it.wikipedia.org/wiki?curid=1542918", "title": "Pallavolo Ravenna", "text": ""}
{"id": "1542922", "revid": "838137", "url": "https://it.wikipedia.org/wiki?curid=1542922", "title": "Roberto Ubaldini", "text": "Biografia.\nEletto vescovo di Montepulciano e nominato nunzio apostolico in Francia nel 1607, fu creato cardinale presbitero con il titolo di San Matteo in Merulana da papa Paolo V nel concistoro del 2 dicembre 1615.\nFu prefetto della Sacra Congregazione del Concilio (1621-1623), legato pontificio a Bologna (1623-1627) e camerlengo del Sacro Collegio dei Cardinali (1628-1629).\nDa cardinale ha partecipato ai conclavi del 1621 e del 1623.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1542925", "revid": "1602064", "url": "https://it.wikipedia.org/wiki?curid=1542925", "title": "Orazio Lancellotti", "text": "Biografia.\nPrimo dei sette figli di Paolo Lancellotti e Giulia Delfini Mancinelli, dei suoi fratelli: il suo quarto fu il vescovo Giovanni Battista Lancellotti, e il quinto Tiberio Lancelloti acquirente del feudo marchesale di Lauri; era anche nipote del cardinale Scipione Lancellotti, cugino di Emilio Altieri papa Clemente X, e da parte materna zio del cardinale Giulio Gabrielli.\nFu canonico della Basilica Laterana e di quella vaticana. Divenne anche uditore presso la Sacra Rota.\nNel concistoro del 17 agosto 1611, papa Paolo V lo cre\u00f2 cardinale prete con il titolo di San Salvatore in Lauro. Fu prefetto della Sacra Congregazione del Concilio (1616-1620).\nAlla sua morte la salma venne inumata nella cappella di famiglia della Basilica di San Giovanni in Laterano.\nDurante il periodo di cardinalato di Ottavio Lancellotti non ebbe luogo alcun conclave."}
{"id": "1542929", "revid": "642594", "url": "https://it.wikipedia.org/wiki?curid=1542929", "title": "Deficit del bilancio pubblico", "text": ""}
{"id": "1542932", "revid": "68105", "url": "https://it.wikipedia.org/wiki?curid=1542932", "title": "Nintendo Ds", "text": ""}
{"id": "1542934", "revid": "547034", "url": "https://it.wikipedia.org/wiki?curid=1542934", "title": "Pashupati Shamsher Jang Bahadur Rana", "text": "Vita e attivit\u00e0 politica.\nPashupati SJB Rana \u00e8 figlio del \"Maharajkumar\" (principe) Lgt. Gen. Bijaya Shamsher Jang Bahadur Rana, a sua volta figlio del Maharaja Mohan Shamsher Jang Bahadur Rana.\nDopo gli studi in Inghilterra, \u00e8 stato direttore della Banca Centrale del Nepal (1973-1975) e si \u00e8 dedicato all'attivit\u00e0 politica ricoprendo importanti cariche nel sistema rappresentativo del Panchayat ideato dal re Mahendra: in particolare \u00e8 stato Ministro di Stato per l'Istruzione (1977-78) con l'aggiunta di Trasporti e Turismo (1978-79), Ministro per le Risorse Idriche (1983-84) con le Comunicazioni (1984-86), Ministro per il Panchayat e lo Sviluppo locale (1986-88).\nDopo la fine del Panchayat, \u00e8 stato Ministro per gli Affari esteri, per le Finanze, le Risorse Idriche e le Comunicazioni (1990-1994) e Ministro per le Risorse Idriche (1995-97 e 1997-98).\nPashupati SJB Rana \u00e8 stato continuativamente rappresentato in Parlamento dal 1973 al 2006.\nNel 2002 \u00e8 stato eletto presidente dal Congresso generale del Rastriya Prajatantra Party, dando al partito un orientamento maggiormente pro-democratico e opponendosi alle politiche del re Gyanendra proclamate il 1\u00ba febbraio 2005: a seguito dell'instaurazione del governo diretto del Re, Pashupati SJB Rana \u00e8 stato posto agli arresti domiciliari.\nConclusosi il periodo di governo diretto del Re, il Rastriya Prajatantra Party ha deciso di restare all'opposizione, non aderendo al Governo dei Sette partiti.\nIl 31 gennaio 2008, a due mesi dalla data fissata per le elezioni all'Assemblea Costituente, sarebbe stato ricevuto dal Re insieme a Surya Bahadur Thapa, a Gobinda Raj Joshi, congressista in polemica con la linea seguita dal suo partito, e ad alcuni giornalisti.\nAlle elezioni per la Costituente il Rastriya Prajatantra Party ha subito una grave sconfitta, ma sono state respinte le sue dimissioni dalla presidenza del partito. Molti militanti erano gi\u00e0 passati nelle file di altri partiti, anche di quelli comunisti o localisti.\nPashupati SJB Rana non \u00e8 stato eletto all'Assemblea Costituente, mentre i sei membri del partito eletti hanno votato a favore della mozione che dichiara il Nepal una repubblica.\nFamiglia.\nPashupati SJB Rana ha sposato Usha Raje Scindia, figlia del Maharaja di Gwalior, George Jivaji Rao Scindia ed ha avuto due figlie:\nPubblicazioni.\nPashupati SJB Rana \u00e8 noto anche per avere scritto alcuni saggi storici, politici ed economici, tra cui:\nNote sul nome.\n\"Pashupati Shamsher Jang Bahadur\" \u00e8 altrimenti reso \"Pashupati Shumsher Jung Bahadur\".\nIl nome \u00e8 usualmente abbreviato in Pashupati SJB Rana: \"Shamsher Jang Bahadur\" sono dei nomi ricorrenti nella discendenza maschile della famiglia Rana.\nPashupati, nome di una delle manifestazioni di \u015aiva, \u00e8 spesso reso nella forma \"Pasupati\"."}
{"id": "1542935", "revid": "125297291", "url": "https://it.wikipedia.org/wiki?curid=1542935", "title": "Errore 404", "text": "Lerrore 404, o \"Not Found\" (in italiano \"Non Trovato\"), \u00e8 un codice di stato standard del protocollo HTTP. Con esso viene indicato che il client \u00e8 in grado di comunicare con il server, ma che quest'ultimo non ha trovato ci\u00f2 che \u00e8 stato richiesto oppure \u00e8 stato configurato in modo tale da non poter completare la richiesta. L'errore 404 non deve essere confuso con \"server non trovato\" o errori simili, dove la connessione al server non pu\u00f2 proprio essere stabilita.\nPanoramica.\nQuando si comunica tramite HTTP, un server deve rispondere a una richiesta, come una richiesta del browser Web per una pagina Web , con un codice di risposta numerico e un messaggio facoltativo, obbligatorio o non consentito (in base al codice di stato). Nel codice 404, la prima cifra indica un errore del client, ad esempio un URL ( Uniform Resource Locator ) digitato in modo errato. Le due cifre seguenti indicano l'errore specifico riscontrato. L'uso di HTTP di codici a tre cifre \u00e8 simile all'uso di tali codici nei protocolli precedenti come FTP e NNTP. A livello HTTP, un codice di risposta 404 \u00e8 seguito da una \"frase del motivo\" leggibile dall'uomo. La specifica HTTP suggerisce la frase \"Non trovato\" e molti server web per impostazione predefinita emettono una pagina HTML che include sia il codice 404 che la frase \"Non trovato\".\nSpesso viene restituito un errore 404 quando le pagine sono state spostate o eliminate. Nel primo caso, \u00e8 meglio utilizzare la mappatura URL o il reindirizzamento URL restituendo una risposta 301 Moved Permanently, che pu\u00f2 essere configurata nella maggior parte dei file di configurazione del server, o tramite la riscrittura dell'URL; nel secondo caso deve essere restituito un 410 Gone. Poich\u00e9 queste due opzioni richiedono una configurazione del server speciale, la maggior parte dei siti Web non le utilizza.\nGli errori 404 non devono essere confusi con gli errori DNS , che compaiono quando l'URL fornito fa riferimento a un nome di server che non esiste. Un errore 404 indica che il server stesso \u00e8 stato trovato, ma che il server non \u00e8 stato in grado di recuperare la pagina richiesta.\nErrori soft 404.\nAlcuni siti web segnalano un errore \"non trovato\" restituendo una pagina web standard con un codice di risposta \"200 OK\", segnalando erroneamente che la pagina \u00e8 stata caricata correttamente; questo \u00e8 noto come \"soft 404\". Il termine \"soft 404\" \u00e8 stato introdotto nel 2004 da Ziv Bar-Yossef \"et al\". \nI 404 soft sono problematici per i metodi automatizzati per scoprire se un collegamento \u00e8 interrotto. Alcuni motori di ricerca, come Yahoo e Google , utilizzano processi automatizzati per rilevare i soft 404. Essi possono verificarsi a seguito di errori di configurazione quando si utilizza un determinato software del server HTTP, ad esempio con il software Apache HTTP Server, quando un documento di errore 404 (specificato in un file .htaccess) \u00e8 specificato come percorso assoluto piuttosto che un percorso relativo (/error.html).Questo pu\u00f2 anche essere fatto apposta per forzare alcuni browser (come il superato Internet Explorer) per visualizzare un messaggio di errore 404 personalizzato anzich\u00e9 sostituire ci\u00f2 che viene fornito con un messaggio di errore \"descrittivo\" specifico del browser (in Internet Explorer, ora obsoleto, questo comportamento si attivava quando viene offerto un 404 e l'HTML ricevuto \u00e8 pi\u00f9 corto di una certa lunghezza e pu\u00f2 essere disabilitato manualmente dall'utente).\nEsistono anche errori \"soft 3XX\" in cui il contenuto viene restituito con uno stato 200 ma proviene da una pagina reindirizzata, ad esempio quando le pagine mancanti vengono reindirizzate alla home page/root del dominio.\nServer proxy.\nAlcuni server proxy generano un errore 404 quando un codice di errore di intervallo 500 sarebbe pi\u00f9 corretto. Se il server proxy non \u00e8 in grado di soddisfare una richiesta per una pagina a causa di un problema con l'host remoto (come errori di risoluzione del nome host o connessioni TCP rifiutate), questo dovrebbe essere descritto come un errore interno del server 5xx, ma potrebbe invece fornire un 404. Questo pu\u00f2 confondere i programmi che si aspettano e agiscono su risposte specifiche, poich\u00e9 non possono pi\u00f9 distinguere facilmente tra un server web assente e una pagina web mancante su un server web presente.\n404 intenzionali.\nNel luglio 2004, il provider di telecomunicazioni britannico BT Group ha implementato il sistema di blocco dei contenuti Cleanfeed , che restituisce un errore 404 a qualsiasi richiesta di contenuto identificato come potenzialmente illegale dalla Internet Watch Foundation. Altri ISP restituiscono un errore HTTP 403 \"vietato\" nelle stesse circostanze.La pratica di utilizzare falsi errori 404 come mezzo per nascondere la censura \u00e8 stata segnalata anche in Thailandia e Tunisia. In Tunisia, dove la censura era severa prima della rivoluzione del 2011, le persone si sono rese conto della natura dei falsi errori 404 e hanno creato un personaggio immaginario chiamato \" Ammar 404 \" che rappresenta \"il censore invisibile\". \nCodici di errore dello stato secondario di Microsoft Internet Server 404.\nIl software del server web sviluppato da Microsoft, Internet Information Services (IIS), restituisce una serie di codici di stato secondario con le sue 404 risposte. I codici di stato secondario assumono la forma di numeri decimali aggiunti al codice di stato 404. I codici di stato secondario non sono ufficialmente riconosciuti da IANA e non vengono restituiti da server non Microsoft.\nCodici di stato secondario.\nI server IIS 7.0, IIS 7.5 e IIS 8.0 di Microsoft definiscono i seguenti codici di stato secondario HTTP per indicare una causa pi\u00f9 specifica di un errore 404:\nPagine di errore personalizzate.\nI server Web possono in genere essere configurati per visualizzare una pagina di errore 404 personalizzata, inclusa una descrizione pi\u00f9 naturale, il marchio del sito padre e talvolta una mappa del sito, un modulo di ricerca o un widget di 404 pagine. \nLa frase a livello di protocollo, che \u00e8 nascosta all'utente, \u00e8 raramente personalizzata. Internet Explorer, tuttavia, non visualizzava le pagine personalizzate a meno che non siano pi\u00f9 grandi di 512 byte, scegliendo invece di visualizzare una pagina di errore \"semplice\". Un altro problema \u00e8 che se la pagina non fornisce una favicon ed esiste una pagina 404 personalizzata separata, traffico aggiuntivo e tempi di caricamento pi\u00f9 lunghi verranno generati su ogni visualizzazione di pagina. \nMolte organizzazioni utilizzano le pagine di errore 404 come un'opportunit\u00e0 per iniettare umorismo in quello che altrimenti potrebbe essere un sito Web serio. Ad esempio, Metro UK mostra un orso polare su uno skateboard e l'agenzia di sviluppo web Left Logic ha un semplice programma di disegno.Durante la campagna elettorale britannica del 2015 , i principali partiti politici hanno utilizzato le loro 404 pagine per prendere di mira gli oppositori politici o mostrare le politiche pertinenti ai potenziali sostenitori.\nMentre molti siti Web inviano informazioni aggiuntive in un messaggio di errore 404, ad esempio un collegamento alla home page di un sito Web o una casella di ricerca, alcuni tentano anche di trovare la pagina Web corretta desiderata dall'utente. A tale scopo, sono disponibili estensioni per alcuni sistemi di gestione dei contenuti (CMS). \nIniziative benefiche.\nNotFound.org (in collaborazione con Telefono Azzurro, Missing Children Europe, Famous e Amazon), raccogliendo le segnalazioni di bambini scomparsi nell'Unione Europea, ha lanciato un'iniziativa per la personalizzazione e l'uso a scopo solidale della pagina di errore 404. Installando un'applicazione, tramite l'integrazione di un iframe nella pagina errore 404, mostra un banner con la foto e la descrizione di un bambino scomparso. \nMonitoraggio degli errori 404.\nEsistono numerosi strumenti che scansionano un sito Web per trovare pagine che restituiscono codici di stato 404. Questi strumenti possono essere utili per trovare collegamenti che esistono all'interno di un particolare sito web. Il limite di questi strumenti \u00e8 che trovano solo collegamenti all'interno di un particolare sito Web e ignorano i 404 derivanti da collegamenti su altri siti Web. Di conseguenza, questi strumenti perdono l'83% dei 404 sui siti web.Un modo per aggirare questo problema \u00e8 trovare errori 404 analizzando i collegamenti esterni. \nUno dei modi pi\u00f9 efficaci per scoprire gli errori 404 \u00e8 utilizzare Google Search Console, Google Analytics o il software di scansione.\nUn altro metodo comune \u00e8 il monitoraggio del traffico verso 404 pagine utilizzando l'analisi dei file di registro.Questo pu\u00f2 essere utile per capire di pi\u00f9 su ci\u00f2 che gli utenti 404s hanno raggiunto sul sito. Un altro metodo per monitorare il traffico verso le pagine 404 \u00e8 l'utilizzo di strumenti di monitoraggio del traffico basati su JavaScript. "}
{"id": "1542937", "revid": "28026", "url": "https://it.wikipedia.org/wiki?curid=1542937", "title": "Acciaierie Falk", "text": ""}
{"id": "1542939", "revid": "84184", "url": "https://it.wikipedia.org/wiki?curid=1542939", "title": "Palermo (disambigua)", "text": "Palermo pu\u00f2 riferirsi a:"}
{"id": "1542940", "revid": "1342115", "url": "https://it.wikipedia.org/wiki?curid=1542940", "title": "Salerno (disambigua)", "text": ""}
{"id": "1542947", "revid": "729019", "url": "https://it.wikipedia.org/wiki?curid=1542947", "title": "Dermatite erpetiforme di Duhring", "text": "La dermatite erpetiforme di Duhring \u00e8 una malattia bollosa caratterizzata dalla comparsa di vescico-bolle e che colpisce in prevalenza i maschi in et\u00e0 giovanile. \u00c8 inserita nella categoria dei pemfigoidi (dermatosi bollosa autoimmune), categoria dalla quale si vorrebbe eliminare per via dell'accertata correlazione con la malattia celiaca; tale correlazione, infatti, spinge a mettere in dubbio la patogenesi autoimmune della malattia, comune ai pemfigoidi, e a considerarla invece come l'espressione cutanea di un'intolleranza alimentare. \nL'aggettivo \"erpetiforme\" \u00e8 stato dato in passato per l'aspetto delle vescicole e per la loro disposizione, che ricordano le manifestazioni tipiche dell'infezione herpetica, e non per una correlazione eziologica con herpes simplex.\nStoria.\nDeve il suo nome a Louis Adolphus Duhring, il dermatologo statunitense che per primo la descrisse nel 1884.\nEpidemiologia.\n\u00c8 una patologia diffusa in tutto il mondo ma maggiormente in Europa settentrionale e rara nelle popolazioni africane ed asiatiche. In Svezia ha una prevalenza di 1-39 casi ogni 100.000 abitanti e un'incidenza di 0,4-2,6 casi ogni 100.000 abitanti. Insorge tipicamente attorno ai 40 anni ma pu\u00f2 esordire nell'infanzia cos\u00ec come in et\u00e0 matura. \u00c8 pi\u00f9 comune nei maschi con un rapporto maschi/femmine di 1,5-2:1.\nSi associa, oltre alla celiachia, alla tiroidite di Hashimoto, diabete mellito di tipo I, malattia di Addison, lupus eritematoso sistemico, sindrome di Sj\u00f6gren, sarcoidosi e vitiligine.\nPatogenesi.\nLa dermatite erpetiforme \u00e8 determinata da una risposta autoimmune mediata da IgA alla transglutaminasi epidermica 3 (TG3), una proteina coinvolta nel mantenimento dello strato corneo. Si pensa che la TG3 venga rilasciata dai cheratinociti nel derma papillare dove si lega alle IgA circolanti. Le IgA anti-TG3 si depositano quindi all'apice delle papille dermiche attivando il sistema del complemento che a sua volta determinerebbe chemiotassi dei neutrofili con conseguente rilascio di metalloproteasi, distacco dermo-epidermico a livello della lamina lucida e sviluppo di vescicole subepidermiche.\n\u00c8 stata riscontrata una correlazione con HLA-B8DRw3 o -DQw2 del complesso maggiore di istocompatibilit\u00e0, ci\u00f2 potrebbe avvalorare sia la probabile impronta genetica della malattia, sia la stretta correlazione con l'enteropatia da glutine, nella quale sono spesso presenti gli aplotipi DQ2 e DQ8 del sistema HLA. Parenti di primo grado di pazienti affetti da dermatite erpetiforme hanno una probabilit\u00e0 significativamente pi\u00f9 elevata di sviluppare la patologia.\nIl fattore di rischio ambientale pi\u00f9 importante \u00e8 l'assunzione di alimenti contenenti glutine in quanto la gliadina viene trasformata dalle transglutaminasi tissutali in forme pi\u00f9 immunogene in grado di legarsi ad HLA-DQ2. Un altro importante fattore di rischio \u00e8 l'assunzione di iodio che pu\u00f2 rappresentare un fattore scatenante e aggravante il quadro clinico. Il fumo sembra essere un fattore protettivo.\nIstologia.\nSi riscontra una raccolta di neutrofili all'apice delle papille dermiche con piccolo distacco dermo-epidermico (papulo-vescicole) e la comparsa di eosinofili dopo 2-3 giorni dallo sviluppo delle lesioni.\nClinica.\nIl quadro clinico \u00e8 caratterizzato da chiazze eritematose e/o orticarioidi simmetriche, spesso figurate, sulle quali insorgono vescicolo-papule raggruppate alla periferia delle chiazze orticarioidi (da qui la definizione di \"erpetiforme\"). Il prurito \u00e8 cos\u00ec intenso che il grattamento porta alla rottura delle bolle con conseguenti erosioni, croste emorragiche e guariscono senza lasciare cicatrici. Raramente lesioni integre giungono all'attenzione del medico. Le vescico-bolle si localizzano caratteristicamente al cuoio capelluto, gomiti, glutei e ginocchia bench\u00e9 possano svilupparsi anche in altri distretti corporei. Si possono presentare lesioni purpuriche puntate ai palmi delle mani e alle piante dei piedi. Al quadro cutaneo si possono accompagnare segni e sintomi tipici della malattia celiaca come anemia, calo ponderale, diarrea, gonfiore addominale, meteorismo, osteoporosi sino, nei casi pi\u00f9 gravi, ad acloridria, att atrofia gastrica, neuropatia e atassia. Nei bambini si pu\u00f2 verificare un ritardo di crescita con bassa statura. Pu\u00f2 presentarsi anche una stomatite erosiva. La comparsa del quadro cutaneo pu\u00f2 per\u00f2 verificarsi in presenza di un'enteropatia silente e tende a peggiorare in seguito a diete ricche di glutine.\nLa complicanza pi\u00f9 grave \u00e8 lo sviluppo di un linfoma a cellule T dell'intestino tenue.\nDiagnosi.\nLa diagnosi \u00e8 basata sulle caratteristiche cliniche, sulla ricerca di anticorpi anti-transglutaminasi tipici della celiachia e viene confermata con una biopsia cutanea perilesionale delle lesioni e l'immunofluorescenza diretta. Con quest'ultimo esame si possono evidenziare depositi di IgA e C3 con pattern fibrillare (negli asiatici) o granulare (nei caucasici) a livello delle papille dermiche, caratteristiche di questa patologia.\nPossono aiutare nella diagnosi gli anticorpi circolanti:\nTerapia.\nLa terapia consiste nel fare eseguire alla persona affetta una dieta equilibrata e priva di glutine (che fra l'altro previene anche la comparsa di linfomi).\nSe tale trattamento risulta in qualche modo insufficiente, si somministra dapsone (50-100 mg/die) o eventualmente sulfapiridina (dose orale iniziale di 2-4 g/die, dose di mantenimento di 1-2 g/die), che \u00e8 meno efficace del dapsone ma rappresenta comunque una valida alternativa. Il dapsone infatti genera una repentina scomparsa dei sintomi, ma con effetti collaterali quali l'anemia, il vomito e inappetenza. L'anemia emolitica e la metemoglobinemia sono i pi\u00f9 frequenti effetti collaterali riscontrabili, ragion per cui, nei soggetti in trattamento con dapsone o sulfapiridina va costantemente monitorato l'emocromo."}
{"id": "1542948", "revid": "729019", "url": "https://it.wikipedia.org/wiki?curid=1542948", "title": "Epidermolisi bollosa acquisita", "text": "L'epidermolisi bollosa acquisita \u00e8 una malattia immuno-bollosa caratterizzata dalla comparsa di bolle subepidermiche.\nEpidemiologia.\nEsiste sia la forma infiammatoria che cronica, nella seconda quando le bolle scompaiono e cicatrici compaiono al loro posto.\nPatogenesi.\nLe cause sono riportate ad un deposito irregolare e granulare di IgG.\nDiagnosi.\nAltre malattie vengono sovente diagnosticate, come colite ulcerosa e malattia di Crohn.\nTerapia.\nTale malattia resiste alle normali terapie:"}
{"id": "1542950", "revid": "886229", "url": "https://it.wikipedia.org/wiki?curid=1542950", "title": "Distrofia delle venti dita", "text": " \nLa distrofia delle venti unghie (o delle venti dita) \u00e8 una condizione in cui tutte le unghie del corpo (da qui il nome \u201cventi unghie\u201d) risultano colpite da trachionichia, un'alterazione patologica della lamina ungueale che appare ruvida, opaca, fragile e solcata da striature longitudinali. Tale anomalia si manifesta solitamente nell'infanzia.\nEziologia.\nLe cause della distrofia delle venti unghie non sono note. La forma \u00e8 considerata idiopatica. La trachionichia pu\u00f2 essere invece secondaria a diverse patologie."}
{"id": "1542967", "revid": "1546219", "url": "https://it.wikipedia.org/wiki?curid=1542967", "title": "Calciatore dell'anno (Lettonia)", "text": "Calciatore lettone dell'anno (Latvijas gada lab\u0101kais futbolists) \u00e8 un premio calcistico assegnato a partire dal 1992 dalla Federazione calcistica della Lettonia al miglior giocatore lettone dell'anno solare."}
{"id": "1542968", "revid": "1652635", "url": "https://it.wikipedia.org/wiki?curid=1542968", "title": "Calciatore dell'anno (PFA)", "text": "Il Giocatore dell'anno della PFA (ing. PFA Players' Player of the Year) \u00e8 un premio calcistico assegnato ai giocatori che militano nella \"Premier League\" inglese.\nA differenza del Football Writers' Association Footballer of the Year, il premio viene assegnato come risultato dalle votazioni degli altri giocatori."}
{"id": "1542974", "revid": "287204", "url": "https://it.wikipedia.org/wiki?curid=1542974", "title": "Caprivi", "text": ""}
{"id": "1542976", "revid": "306856", "url": "https://it.wikipedia.org/wiki?curid=1542976", "title": "Capanne di Marcarolo", "text": "Capanne di Marcarolo (\"Cabanne de Marcaieu\" in ligure, comunemente \"Cabanne\") \u00e8 oggi una frazione del comune di Bosio, in provincia di Alessandria, si trova a quasi 20\u00a0km a sud del paese e d\u00e0 nome al Parco naturale delle Capanne di Marcarolo.\nLa frazione si trova tra la valle Stura e la valle del Gorzente, a soli 11\u00a0km da Campo Ligure (GE) e a 20\u00a0km da Campomorone (GE) ed \u00e8 il centro abitato del Piemonte pi\u00f9 vicino al mare, trovandosi solo ad una decina di chilometri in linea d'aria dal Mar Ligure. \nStoria.\nLa frazione, sin dai tempi pi\u00f9 antichi sede di scambi commerciali fra i liguri e le popolazioni dell'oltregiogo, \u00e8 stata uno dei possedimenti degli Spinola, anche se non faceva parte dei Feudi imperiali ma apparteneva direttamente alla Repubblica di Genova, di cui segu\u00ec le sorti fino al 1815, quando venne annessa al Regno di Sardegna ed infine, nel 1859, incorportata nella provincia di Alessandria.\nIl territorio fu luogo di scontro tra partigiani e nazifascisti e tra il 7 e l'11 aprile del 1944 nell'ex abbazia della Benedicta, poco distante dalle Capanne di Marcarolo, ebbe luogo la strage della Benedicta.\nPopolazione.\nNella frazione vive met\u00e0 della popolazione residente all'interno del Parco Regionale delle Capanne di Marcarolo.\nFino agli anni '70 esisteva una scuola, ora i pochi bambini frequentano la scuola di Campo Ligure (GE).\nI capannesi sempre per le cure mediche e per l'istruzione si recano a Campo Ligure o Ovada.\nMonumenti e luoghi d'interesse.\nNella frazione si trova la chiesa di Santa Croce, nota dal 1221, anche se l'attuale costruzione risale alla met\u00e0 del Seicento.\nLa chiesa dipende dal vicariato di Campomorone (GE) dell'Arcidiocesi di Genova e fa quindi parte della regione ecclesiastica Liguria.\nNei pressi della frazione si trova anche la cappella dell'Assunta.\nEconomia.\nL'economia del luogo si \u00e8 sempre basata sul castagno e sulla produzione del legname, utilizzato prevalentemente dalla Repubblica di Genova per la costruzione delle sue navi.\nL'economia di Capanne di Marcarolo si \u00e8 sempre rivolta alla valle Stura, prevalentemente verso Campo Ligure e verso Genova dove sono emigrati molto capannesi.\nLa lontananza dal resto del Piemonte, dal quale oggi dipende solo dal punto di vista amministrativo e i profondi e indissolubili legami etnici, storici, linguistici, economici, affettivi, ed ecclesiastici con la Liguria fanno s\u00ec che i capannesi si considerino liguri a pieno titolo, tanto che tra gli abitanti per indicare chi proviene dalle zone a nord della provincia di Alessandria (Casale Monferrato, Tortona, Alessandria) usano dire che \"viene dal Piemonte\"."}
{"id": "1542980", "revid": "307923", "url": "https://it.wikipedia.org/wiki?curid=1542980", "title": "Erongo", "text": ""}
{"id": "1542982", "revid": "106908", "url": "https://it.wikipedia.org/wiki?curid=1542982", "title": "Karas", "text": ""}
{"id": "1542983", "revid": "14691", "url": "https://it.wikipedia.org/wiki?curid=1542983", "title": "Kunene", "text": ""}
{"id": "1542986", "revid": "14691", "url": "https://it.wikipedia.org/wiki?curid=1542986", "title": "Kunene (fiume)", "text": ""}
{"id": "1542988", "revid": "14691", "url": "https://it.wikipedia.org/wiki?curid=1542988", "title": "Ohangwena", "text": ""}
{"id": "1542989", "revid": "309289", "url": "https://it.wikipedia.org/wiki?curid=1542989", "title": "Ujandina", "text": "La Ujandina (; in lingua sacha: \u0423\u0439\u0430\u0430\u043d\u0434\u044c\u044b) \u00e8 un fiume della Russia siberiana orientale affluente di sinistra della Indigirka. Scorre nell'Ust'-Janskij ulus e nell'Abyjskij ulus della Repubblica Autonoma della Sacha-Jacuzia. \nNasce da bassi rilievi a sud del vasto bassopiano della Jana e dell'Indigirka dall'unione dei due rami sorgentiferi Baky e Irgi\u010djan e corre con direzione dapprima occidentale e successivamente, dopo aver descritto un'ampia ansa, orientale; sfocia nella Indigirka alcune decine di chilometri a valle dell'abitato di Dru\u017eina. Fra i principali affluenti sono Chatynnach, Cha\u010dim\u010der da sinistra e Buor-Jurjach da destra.\nIl fiume scorre in una zona pressoch\u00e9 disabitata, a causa del clima molto duro; gela in superficie per la maggior parte dell'anno (primi di ottobre - fine maggio/primi di giugno)"}
{"id": "1542990", "revid": "599013", "url": "https://it.wikipedia.org/wiki?curid=1542990", "title": "Kavango", "text": ""}
{"id": "1542991", "revid": "6058", "url": "https://it.wikipedia.org/wiki?curid=1542991", "title": "Antonio Imbasciati", "text": "Biografia.\n\u00c8 Professore Emerito dell'Universit\u00e0 degli Studi di Brescia ed \u00e8 membro ordinario e didatta della SPI, Societ\u00e0 Psicoanalitica Italiana, nonch\u00e9 dell'altra nota sigla psicoanalitica, l'IPA - International Psychoanalytical Association. Affianca all'attivit\u00e0 didattica quella di ricerca.\n\u00c8 autore o coautore di oltre 380 pubblicazioni, di cui 70 volumi. Le tematiche principali riguardano le origini e il funzionamento della mente (il protomentale), la sessuologia, le psicoterapie, la formazione dei medici e di tutti gli altri operatori della salute."}
{"id": "1542996", "revid": "699147", "url": "https://it.wikipedia.org/wiki?curid=1542996", "title": "Selennjach", "text": "Il Selennjach (; in lingua sacha: \u0421\u0438\u043b\u044d\u044d\u043d\u043d\u044d\u044d\u0445) \u00e8 un fiume della Siberia Orientale, affluente di sinistra dell'Indigirka. Scorre nell'Ust'-Janskij ulus della Sacha (Jacuzia), in Russia. \nNasce alle pendici sud-occidentali dei monti Irgi\u010dinskij dove ha inizio la depressione della Moma e del Selennjach e corre con direzione dapprima sudorientale, costeggiando le estreme propaggini nordoccidentali dei Monti \u010cerskij (tra cui la catena dei Monti Chadaran'ja); circa verso la met\u00e0 del suo percorso compie una svolta assumendo direzione est-nord-est fino a sfociare nell'Indigirka a 755\u00a0km dalla foce. La lunghezza del fiume \u00e8 di 796\u00a0km, l'area del suo bacino \u00e8 di 30\u00a0800\u00a0km\u00b2. Il bacino ha circa 3\u00a0500 laghi per una superficie totale di 537\u00a0km\u00b2.\nIl fiume scorre in una zona pressoch\u00e9 disabitata a causa del clima molto duro; il congelamento dura da inizio ottobre a fine maggio."}
{"id": "1542997", "revid": "80339", "url": "https://it.wikipedia.org/wiki?curid=1542997", "title": "Uyandina", "text": ""}
{"id": "1542998", "revid": "80339", "url": "https://it.wikipedia.org/wiki?curid=1542998", "title": "Selennyakh", "text": ""}
{"id": "1542999", "revid": "80339", "url": "https://it.wikipedia.org/wiki?curid=1542999", "title": "Selennjakh", "text": ""}
{"id": "1543000", "revid": "80339", "url": "https://it.wikipedia.org/wiki?curid=1543000", "title": "Selennjah", "text": ""}
{"id": "1543005", "revid": "309289", "url": "https://it.wikipedia.org/wiki?curid=1543005", "title": "Bassopiano della Kolyma", "text": "Il Bassopiano della Kolyma (in russo \u041a\u043e\u043b\u044b\u043c\u0441\u043a\u0430\u044f \u043d\u0438\u0437\u043c\u0435\u043d\u043d\u043e\u0441\u0442\u044c, \"Kolymskaja nizmennost'\") \u00e8 una vasta area pianeggiante estesa nell'estremo nordest della Repubblica Autonoma della Sacha-Jacuzia, nella Russia siberiana ordorientale.\n\u00c8 approssimativamente delimitata ad ovest dal fiume Indigirka, ad est dal fiume Kolyma, a sudest dall'altopiano degli Jukagiri, a sudovest dai monti dell'Alazeja; si apre a settentrione con una lunghissima fascia costiera piatta sul mare della Siberia Orientale.\n\u00c8 una zona piatta (quota media di circa 100\u00a0m s.l.m.), molto ricca di laghi e con grossi problemi di drenaggio superficiale delle acque che causa, nella stagione estiva, estesi impaludamenti, la cui formazione viene facilitata dal permafrost che interessa lintera zona a causa dell\u2019estrema rigidit\u00e0 climatica. Sono compresi nel bassopiano i bacini di parecchi fiumi tributari del Mare della Siberia Orientale, i maggiori dei quali sono Alazeja, Bol'\u0161oj Chomus-Jurjach, Konkovaja, Sundrun, Malaja e Bol'\u0161aja Kuropato\u010d'ja e Bol\u0161aja \u010cuko\u010dja.\nL'intera pianura \u00e8 pochissimo popolata; i centri maggiori, di importanza esclusivamente locale, sono Srednekolymsk, \u010cerskij e Ambar\u010dik, tutti situati sul fiume Kolyma."}
{"id": "1543010", "revid": "14691", "url": "https://it.wikipedia.org/wiki?curid=1543010", "title": "Omaheke", "text": ""}
{"id": "1543011", "revid": "1782831", "url": "https://it.wikipedia.org/wiki?curid=1543011", "title": "Malina", "text": ""}
{"id": "1543012", "revid": "14691", "url": "https://it.wikipedia.org/wiki?curid=1543012", "title": "Omusati", "text": ""}
{"id": "1543013", "revid": "28592", "url": "https://it.wikipedia.org/wiki?curid=1543013", "title": "Sottomarini nucleari", "text": ""}
{"id": "1543014", "revid": "14691", "url": "https://it.wikipedia.org/wiki?curid=1543014", "title": "Oshana", "text": "Oshana pu\u00f2 riferirsi a diverse cose:"}
{"id": "1543016", "revid": "14691", "url": "https://it.wikipedia.org/wiki?curid=1543016", "title": "Oshikoto", "text": ""}
{"id": "1543018", "revid": "14691", "url": "https://it.wikipedia.org/wiki?curid=1543018", "title": "Otjozondjupa", "text": ""}
{"id": "1543020", "revid": "14691", "url": "https://it.wikipedia.org/wiki?curid=1543020", "title": "Hardap", "text": ""}
{"id": "1543022", "revid": "14691", "url": "https://it.wikipedia.org/wiki?curid=1543022", "title": "Khomas", "text": ""}
{"id": "1543028", "revid": "119998356", "url": "https://it.wikipedia.org/wiki?curid=1543028", "title": "Regioni della Namibia", "text": "Le regioni della Namibia sono la suddivisione territoriale di primo livello del Paese e sono pari a 14.\nEvoluzione storica.\nNel 2013 la regione di Kavango (fino al 1998: \"regione di Okavango\") \u00e8 stata soppressa e, contestualmente, sono state istituite le regioni del Kavango Orientale e del Kavango Occidentale. Inoltre, la regione di Caprivi ha assunto la denominazione di regione dello Zambesi."}
{"id": "1543030", "revid": "287204", "url": "https://it.wikipedia.org/wiki?curid=1543030", "title": "Altopiano Syverma", "text": "LAltopiano Syverma (, \"Plato Syverma\") \u00e8 una vasta zona rilevata nella Russia, compresa nel territorio del Kraj di Krasnojarsk nella Siberia centro-orientale. Costituisce una parte dell'immenso sistema di alteterre conosciuto come Altopiano della Siberia Centrale; \u00e8 limitato a sud dal fiume Tunguska Inferiore (che lo separa dall'Altopiano della Tunguska), a nord dall'Altopiano Putorana e a nordest dall'Altopiano del Viljuj.\n\u00c8 un'area prevalentemente tabulare, con quote medie intorno a qualche centinaio di metri, incisa da valli fluviali longitudinali grossolanamente parallele e piuttosto strette, drenate dai fiumi Ko\u010de\u010dum, Temben\u010di, Vivi e Tuton\u010dana. \nIl clima \u00e8 molto rigido: il villaggio di Tura, ai suoi margini meridionali lungo la Tunguska Inferiore, vede temperature medie che vanno dai -36 \u00b0C di gennaio ai 16 \u00b0C di luglio, con precipitazioni mai molto elevate.\nCome risultato, l'intera zona \u00e8 interessata dal permafrost, il suolo gelato, che comincia a ridotta profondit\u00e0 e raggiunge spessori che possono anche superare i 1.000 metri. La copertura vegetale prevalente nella zona \u00e8 perci\u00f2 la taiga, la foresta boreale di conifere; dati i lineamenti climatici, per\u00f2, si tratta di una foresta piuttosto povera a causa dei suoli gelati, che cresce molto lentamente e si rinnova con difficolt\u00e0.\nSempre la estrema rigidit\u00e0 climatica \u00e8 all'origine dello scarsissimo popolamento dell'intera zona; mancano centri urbani di rilievo, e quei pochi sono per la maggior parte situati lungo il fiume Tunguska Inferiore."}
{"id": "1543032", "revid": "287204", "url": "https://it.wikipedia.org/wiki?curid=1543032", "title": "Tasso Fragoso", "text": "Tasso Fragoso \u00e8 un comune del Brasile nello Stato del Maranh\u00e3o, parte della mesoregione del Sul Maranhense e della microregione di Gerais de Balsas."}
{"id": "1543035", "revid": "110157", "url": "https://it.wikipedia.org/wiki?curid=1543035", "title": "Timbiras", "text": "Timbiras \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Cod\u00f3."}
{"id": "1543037", "revid": "767487", "url": "https://it.wikipedia.org/wiki?curid=1543037", "title": "Timon (Maranh\u00e3o)", "text": "Timon \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Caxias.\nTimon \u00e8 la terza citt\u00e0 del Maranh\u00e3o; posta al confine con lo Stato del Piau\u00ed, \u00e8 parte della grande area metropolitana della capitale di questo, Teresina."}
{"id": "1543038", "revid": "78273", "url": "https://it.wikipedia.org/wiki?curid=1543038", "title": "Amundsen-Scott South Pole Station", "text": ""}
{"id": "1543040", "revid": "287204", "url": "https://it.wikipedia.org/wiki?curid=1543040", "title": "Trizidela do Vale", "text": "Trizidela do Vale \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1543041", "revid": "287204", "url": "https://it.wikipedia.org/wiki?curid=1543041", "title": "Tufil\u00e2ndia", "text": "Tufil\u00e2ndia \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1543043", "revid": "287204", "url": "https://it.wikipedia.org/wiki?curid=1543043", "title": "Tuntum", "text": "Tuntum \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione di Alto Mearim e Graja\u00fa."}
{"id": "1543044", "revid": "298229", "url": "https://it.wikipedia.org/wiki?curid=1543044", "title": "Claudio Costa", "text": ""}
{"id": "1543046", "revid": "287204", "url": "https://it.wikipedia.org/wiki?curid=1543046", "title": "Turia\u00e7u", "text": "Turia\u00e7u \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Gurupi."}
{"id": "1543049", "revid": "287204", "url": "https://it.wikipedia.org/wiki?curid=1543049", "title": "Turil\u00e2ndia", "text": "Turil\u00e2ndia \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Gurupi."}
{"id": "1543050", "revid": "46291", "url": "https://it.wikipedia.org/wiki?curid=1543050", "title": "Specie di Stachys", "text": "Elenco delle specie di \"Stachys\":"}
{"id": "1543051", "revid": "110157", "url": "https://it.wikipedia.org/wiki?curid=1543051", "title": "Tut\u00f3ia", "text": "Tut\u00f3ia \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione del Len\u00e7ois Maranhenses."}
{"id": "1543053", "revid": "767487", "url": "https://it.wikipedia.org/wiki?curid=1543053", "title": "Vargem Grande", "text": "Vargem Grande \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione di Itapecuru Mirim."}
{"id": "1543054", "revid": "287204", "url": "https://it.wikipedia.org/wiki?curid=1543054", "title": "Viana (Maranh\u00e3o)", "text": "Viana \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1543055", "revid": "287204", "url": "https://it.wikipedia.org/wiki?curid=1543055", "title": "Calcoene", "text": ""}
{"id": "1543056", "revid": "287204", "url": "https://it.wikipedia.org/wiki?curid=1543056", "title": "Mazagao", "text": ""}
{"id": "1543057", "revid": "287204", "url": "https://it.wikipedia.org/wiki?curid=1543057", "title": "Pracuuba", "text": ""}
{"id": "1543058", "revid": "287204", "url": "https://it.wikipedia.org/wiki?curid=1543058", "title": "Vitoria do Jari", "text": ""}
{"id": "1543059", "revid": "287204", "url": "https://it.wikipedia.org/wiki?curid=1543059", "title": "Acrelandia", "text": ""}
{"id": "1543060", "revid": "287204", "url": "https://it.wikipedia.org/wiki?curid=1543060", "title": "Brasileia", "text": ""}
{"id": "1543062", "revid": "287204", "url": "https://it.wikipedia.org/wiki?curid=1543062", "title": "Vila Nova dos Mart\u00edrios", "text": "Vila Nova dos Mart\u00edrios \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Imperatriz."}
{"id": "1543065", "revid": "287204", "url": "https://it.wikipedia.org/wiki?curid=1543065", "title": "Vitorino Freire", "text": "Vitorino Freire \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1543068", "revid": "110157", "url": "https://it.wikipedia.org/wiki?curid=1543068", "title": "Vit\u00f3ria do Mearim", "text": "Vit\u00f3ria do Mearim \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1543070", "revid": "1305887", "url": "https://it.wikipedia.org/wiki?curid=1543070", "title": "Maico 2010", "text": "Android Announcer Maico 2010 (\u30a2\u30f3\u30c9\u30ed\u30a4\u30c9\u30fb\u30a2\u30ca MAICO 2010, \"Android Ana Maico 2010\") \u00e8 un anime del 1998, che fa parte dell'\"Anime Complex\", tre serie di breve durata (insieme a \"Neoranga - L'arcana divinit\u00e0 del mare del sud\" e \"Oh, mia dea!\"), trasmesse insieme come se si trattasse di una sola.\nTrama.\nPer aumentare gli indici d'ascolto di un canale radio, si decide di assumere Maico, una speaker androide, per condurre un nuovo programma denominato appunto \"Maico 2010\". Ma Maico oltre ad essere una bravissima speaker, ha anche l'aspetto di una stupenda ragazza, il che provoca non pochi problemi con i suoi colleghi. Ma la bella Maico, dotata anche di un circuito che le fa provare emozioni come un essere umano, sembra avere occhi solo per Matsuo Densuke."}
{"id": "1543073", "revid": "1442080", "url": "https://it.wikipedia.org/wiki?curid=1543073", "title": "Stachys", "text": "Betonica (nome scientifico Stachys ) \u00e8 un genere di piante Spermatofite Dicotiledoni appartenenti alla famiglia delle Lamiaceae dall'aspetto di piccole erbacee perenni o annuali.\nEtimologia.\nIl nome del genere deriva dal greco e significa \"simile alla spiga di grano\" in riferimento alla particolare forma dell'infiorescenza di questi fiori. I nomi comuni (Betonica o Vettonica) potrebbero derivare (secondo Plinio) dalla trib\u00f9 dei Vettoni (di origine Iberica).\nIl nome scientifico \u00e8 stato definito da Linneo (1707 \u2013 1778) nella pubblicazione \"Species Plantarum - 2: 580.\" del 1753\nDescrizione.\nLe specie di questo genere non sono molto alte (al massimo 1 metro) ed hanno un portamento tipicamente erbaceo sia annuo che perenne. La forma biologica prevalente \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Ma sono presenti anche altre forme biologiche come terofite scapose (T scap), ossia annuali e anche camefite fruticose (Ch frut), ossia piante perenni e legnose con un aspetto arbustivo. L'indumento in genere \u00e8 formato da peli semplici (raramente sono ramificati) oppure alcune specie sono glabre.\nRadici.\nLe radici sono normalmente tuberose ma in altri casi sono un prodotto secondario da rizoma. Il rizoma pu\u00f2 avere un portamento pi\u00f9 o meno obliquo.\nFusto.\nIl fusto pu\u00f2 essere prostrato o eretto, semplice o ramoso (raramente), in genere gracile, ma comunque normalmente non pi\u00f9 alto di mezzo metro. In alcuni casi pu\u00f2 raggiungere il metro (\"Stachys thirkei\" o \"Stachys palustris\"). La sezione del fusto \u00e8 quadrata (o tetragona) a causa della presenza di fasci di collenchima posti nei quattro vertici.\nFoglie.\nLe foglie sono disposte in modo opposte con forme ovate (o subcuoriformi) e intere. Quelle basali sono sempre picciolate; mentre le cauline sono spesso sessili. A volte quelle basali formano una rosetta sterile (senza fusti fioriferi) e in genere sono persistenti.\nInfiorescenza.\nL'infiorescenza \u00e8 portata in vari verticilli di tipo tirsoide (o racemo spiciforme) disposti in posizione ascellare e sovrapposti lungo il fusto. Ogni verticillo \u00e8 composto da alcuni fiori disposti circolarmente (glomeruli verticillati) e poggianti su due brattee (o foglie bratteali) a forma lanceolata. Le brattee del verticillo seguente sono disposte in modo alternato. Le brattee sono oblunghe a volte pelose e a volte crenate.\nFiori.\nI fiori sono ermafroditi, zigomorfi (il calice \u00e8 attinomorfo), tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (calice e corolla sono formati da cinque elementi).\nFrutti.\nIl frutto \u00e8 una nucula acheniforme (schizocarpo); pi\u00f9 precisamente \u00e8 una drupa (ossia una noce) con quattro semi (uno per ovulo derivato dai due carpelli divisi a met\u00e0). Questo frutto nel caso delle Lamiaceae viene chiamato \u201cclausa\u201d. Le quattro (o a volte tre) parti in cui si divide il frutto principale, sono ancora dei frutti (parziali) ma monospermici (un solo seme) e privi di endosperma. La forma \u00e8 da obovoide a oblunga arrotondata all'apice.\nDistribuzione e habitat.\nLa distribuzione del genere copre tutto il mondo (Europa, Asia, Africa e America del Nord). Gli habitat preferiti sono i prati e pascoli incolti. Il limite dei boschi e zone rocciose per le specie di alta montagna.\nDelle 23 specie spontanee della flora italiana solo 12 vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. Il genere \"Stachys\" comprende pi\u00f9 di 300 specie con una distribuzione cosmopolita (ad eccezione dell'Australia e Nuova Zelanda), due dozzine delle quali vivono spontaneamente in Italia. Nell'ambito della famiglia il genere Stachys \u00e8 descritto all'interno della trib\u00f9 Stachydeae (sottofamiglia Lamioideae ). Nelle classificazioni meno recenti la famiglia Lamiaceae viene chiamata Labiatae.\nFilogenesi.\nIl genere Stachys \u00e8 il gruppo pi\u00f9 numeroso della trib\u00f9 di appartenenza (Stachydeae). La trib\u00f9 in base alle ultime analisi di tipo filogenetico risulta divisa in due grandi cladi ben supportati (clade A e clade B): le diverse specie del genere di questa voce si trovano distribuite in entrambi i cladi per cui il cosmopolita \"Stachys\" risulta un gruppo innaturale e non omogeneo. Al suo interno sono nidificati diversi gruppi (\"Sideritis\", \"Prasium \", \"Phlomidoschema\" e altri ancora).\nIl cladogramma a lato, tratto dallo studio citato e semplificato, dimostra la struttura interna del genere con alcune sue specie.\nSpecie spontanee italiane.\nPer meglio comprendere ed individuare le varie specie del genere (solamente per le specie spontanee della flora italiana) l'elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nBiologia.\nAlcune specie del genere \"Stachys\" sono utilizzate come cibo dalla larve di alcuni lepidotteri Coleophora (Auricella - Lineolea - Wockeella).\nUsi.\nFarmacia.\nAnticamente la betonica era considerata un'erba medicinale pronta a guarire moltissime malattie.\nCucina.\nMolte piante del genere sono coltivate per i tuberi eduli. \"Stachys affinis (o S. sieboldii)\": \u00e8 la specie pi\u00f9 importante dal punto di vista alimentare (chiamato anche \u201ccarciofo cinese\u201d). Produce dei tuberi eduli. \u00c8 originaria dell'estremo oriente: Cina e Giappone (ma secondo altri dall'Egitto). La sua introduzione in Europa risale a met\u00e0 del XIX secolo ed \u00e8 molto ricercata per la preparazione di squisiti piatti. Anche \"Stachys palustris\" produce tuberetti mangerecci.\nLa stachys \u00e8 una pianta mellifera e si pu\u00f2 ottenere un miele, ma purtroppo non \u00e8 molto abbondante e la produzione \u00e8 scarsa.\nGiardinaggio.\nLe specie ornamentali sono coltivate oltre che per il fiore anche per la bellezza delle foglie. Specie coltivate (non spontanee in Italia) sono \"Stachys byzantina\" (\"syn. S.lanata\") ricercata per le sue foglie bianche e lanose, adatta quindi per bordure di aiuole; oppure \"Stachys grandiflora\" (alta oltre 30\u00a0cm) con grandi infiorescenze dal bel colore viola."}
{"id": "1543085", "revid": "121539251", "url": "https://it.wikipedia.org/wiki?curid=1543085", "title": "Piazza del Palazzo (San Pietroburgo)", "text": "La piazza del Palazzo () \u00e8 una delle piazze principali di San Pietroburgo, delimitata a nord dagli edifici dell'Ermitage, a sud dal Palazzo dello Stato Maggiore, a ovest dall'inizio della Prospettiva Nevskij e dal complesso dell'Ammiragliato.\nProgettato in stile Impero dall'architetto italiano Carlo Rossi, che fece abbattere un intero isolato di case per farvi spazio, il palazzo dello Stato Maggiore chiude la piazza a semicerchio. Le due ali del palazzo sono collegate al centro da un doppio arco trionfale sormontato da un'allegoria in bronzo della Vittoria sulla sua quadriga. Attraverso l'arco si accede alla Bol\u0161aja Morskaja Ulica.\nAl centro della piazza si erge la Colonna di Alessandro, dedicata allo zar Alessandro I (1801-1825) in onore della sua vittoria contro Napoleone (1804-1814; 1815).\nPrima della Rivoluzione, la piazza era lo scenario di sontuose parate militari spesso guidate dallo stesso zar a cavallo. Nel gennaio 1905 fu teatro della cosiddetta domenica di sangue, quando le truppe della Guardia Imperiale aprirono il fuoco su un gruppo di dimostranti disarmati che si stava dirigendo al Palazzo d'Inverno per presentare una supplica allo zar Nicola II (1894-1917).\nIl 7 novembre 1917 i bolscevichi sostenitori di Lenin attuarono il colpo di Stato che complet\u00f2 la Rivoluzione russa attaccando dalla piazza i ministri che si erano rifugiati nel Palazzo d'Inverno.\nOggi nella piazza si tengono importanti riunioni politiche ma anche eventi, spettacoli e concerti di musica rock. Il 9 maggio di ogni anno, ha, altres\u00ec, luogo, la seconda parata militare pi\u00f9 importante dello Stato (la prima ha chiaramente luogo a Mosca) ovvero quella indetta per celebrare il cosiddetto Den' Pobedy ossia il giorno della vittoria sovietica nella seconda guerra mondiale.\nStoria del nome.\nIl luogo era noto dal 1736 con il nome di \"Prato dell'Ammiragliato\", il cui territorio comprendeva anche i Giardini di Alessandro. Il nome attuale venne dato alla Piazza dal 1766, per via del Palazzo d'Inverno che vi si affaccia. Nell'ottobre 1918 venne cambi\u00f2 il nome in Piazza Uristskij, in memoria di un organizzatore della presa del Palazzo d'Inverno. Il 13 gennaio 1944 la piazza \u00e8 tornata a chiamarsi con il nome attuale.\nStoria.\nFino al Settecento zona militare, cambi\u00f2 la sua funzione nel 1721, con Pietro I il Grande, che ne fece parco di delizie per varie feste, banchetti e giostre di cavalieri. Nella seconda met\u00e0 del secolo, su progetto di Carlo Rinaldi, venne innalzato un anfiteatro ligneo per ammirare meglio gli spettacoli ed i caroselli. Intanto, su progetto del Rastrelli, venne innalzato il Palazzo d'Inverno (1754-1762), e nel 1784 venne realizzato l'emiciclo monumentale e l'arco trionfale di Carlo Rossi. Nel 1834 venne inaugurata la Colonna di Alessandro (il progetto \u00e8 di August de Montferrand, mentre la statua dell'angelo sulla sommit\u00e0 \u00e8 di Boris Orlovsky), dedicata, come l'arco di trionfo, alle vittorie russe contro Napoleone Bonaparte. Nell'Ottocento la piazza era luogo di parate militari, mentre nel 1917 \u00e8 stata fulcro della Rivoluzione d'ottobre. Durante il periodo sovietico la piazza venne utilizzata per le manifestazioni di regime (con spettacoli teatrali su larga scala come \"L'azione della terza Internazionale\", \"La presa del Palazzo d'Inverno\", \"Per il mondo comunista\"). Gli edifici sulla piazza vennero dipinti di rosso, ma vennero riportati ai colori originari nel 1940. Il 20 luglio 1924 si tenne la manifestazione degli scacchi viventi, con i soldati dell'Armata Rossa (bianchi) e della Marina (neri). Nel 1977 venne realizzata la pavimentazione attuale seguendo l'aspetto originario. Il 20 agosto 1991 si svolse nella piazza una manifestazione di protesta contro il Comitato Statale per lo Stato di Emergenza.\nCon la ristrutturazione della piazza del 2001 sono stati ritrovati resti di edifici settecenteschi precedenti, mentre nel 2006 venne restaurata la Colonna di Alessandro. Nel novembre 2007 venne realizzata una pista di pattinaggio temporanea nella piazza, che, mira di molte critiche, venne chiusa nel marzo 2008. Oggi la piazza, pedonalizzata, \u00e8 luogo di concerti, manifestazioni e parate."}
{"id": "1543086", "revid": "47516968", "url": "https://it.wikipedia.org/wiki?curid=1543086", "title": "Free To View", "text": ""}
{"id": "1543087", "revid": "19580", "url": "https://it.wikipedia.org/wiki?curid=1543087", "title": "Otto Kuusinen", "text": ""}
{"id": "1543093", "revid": "842", "url": "https://it.wikipedia.org/wiki?curid=1543093", "title": "GPL 3", "text": ""}
{"id": "1543098", "revid": "960795", "url": "https://it.wikipedia.org/wiki?curid=1543098", "title": "Nade\u017eda Konstantinovna Krupskaja", "text": "Biografia.\nNacque a San Pietroburgo da una famiglia della piccola nobilt\u00e0 impoverita. Il padre, Konstantin Ignat'evi\u010d \u041arupskij (1838-1883), laureato in legge all'Accademia militare, aveva fatto parte del Comitato degli ufficiali russi in Polonia, un'organizzazione democratica anti-zarista che sostenne l'insurrezione polacca del 1863. Compromessa la carriera militare, s'impieg\u00f2 come revisore dei conti e la sua casa fu frequentata da nichilisti e populisti. Per dieci anni fu indagato dalla magistratura, venendo prosciolto alla vigilia della morte. Dai racconti del padre e della madre, Elizaveta Vasil'evna Tistrova (1843-1915), governante in casa di proprietari terrieri, Nade\u017eda impar\u00f2 da piccola a simpatizzare per i rivoluzionari e a disprezzare tanto l'autocrazia quanto l'alta nobilt\u00e0 e i possidenti.\nConclusi gli studi ginnasiali, Nade\u017eda Krupskaja frequent\u00f2 nel 1889 i Corsi femminili superiori dell'Universit\u00e0, studiando pedagogia. Lasciati gli studi nel 1890, fece parte di un circolo socialdemocratico clandestino e lavor\u00f2 come supplente in un collegio, diede lezioni private e insegn\u00f2 nella scuola serale domenicale del quartiere pietroburghese di Smolensk, frequentata da 600 allievi, tutti lavoratori della capitale. Come scrive, \u00abla scuola domenicale offriva allora ottime possibilit\u00e0 per studiare esaurientemente la vita, le condizioni di lavoro, lo stato d'animo delle masse operaie\u00bb. Gli operai avevano molta fiducia nelle maestre e il governo vigilava affinch\u00e9 nelle scuole non penetrasse la propaganda rivoluzionaria e cos\u00ec \u00aberano rare le classi senza spie\u00bb infiltrate dalla polizia.\nAltre insegnanti della scuola domenicale erano attive rivoluzionarie. Tra le altre, vi erano Lidija Knipovi\u010d (1856-1920), gi\u00e0 affiliata alla Narodnaja Volja, Praskov'ja Kudelli (1859-1944) e Aleksandra Kalmykova (1849-1926), che fu maestra di Struve, possedeva una libreria e finanzi\u00f2 pubblicazioni socialiste.\nNel circolo socialdemocratico frequentato dalla Krupskaja, la preparazione teorica era piuttosto scarsa, anche a causa dell'impossibilit\u00e0 di procurarsi un'adeguata letteratura marxista. Perci\u00f2 un particolare interesse procur\u00f2, nel 1893, la lettura di un quaderno intitolato \"A proposito della cosiddetta questione dei mercati\", che conteneva al proposito le opinioni di Herman Krasin (1871-1947) - un marxista di Pietroburgo, fratello di Leonid - affiancate da quelle di Vladimir Ul'janov, un giovane appena arrivato nella capitale dalla regione del Volga: \u00abil nuovo venuto poneva la questione in modo del tutto concreto; la collegava con gli interessi delle masse, e tutto il suo modo di argomentare rivelava il vero marxista\u00bb.\nL'incontro con Lenin e l'esilio.\nIl primo incontro di Lenin con la Krupskaja e altri membri del gruppo avvenne nel febbraio del 1894, in una riunione il cui carattere illegale fu mascherato sotto la veste di un pranzo di carnevale. In breve tempo Lenin divenne tra i pi\u00f9 attivi e influenti marxisti di Pietroburgo: in autunno lesse nel circolo il suo scritto \"Che cosa sono \"Gli amici del popolo\" e come lottano contro i socialdemocratici\", che fece una profonda impressione e fu stampato in ciclostile. Dal successivo inverno Lenin e Nade\u017eda si frequentarono abitualmente e nel 1895 furono tra i promotori dell'organizzazione socialdemocratica Unione di lotta per l'emancipazione della classe operaia.\nL'organizzazione era molto attiva nel lavoro di propaganda illegale tra gli operai. In casa della Krupskaja si tenne, il 20 dicembre 1895, la riunione di preparazione del primo numero del giornale del gruppo, la \"Rabo\u010dee Delo\" (La causa operaia), che per\u00f2 non pot\u00e9 vedere la luce perch\u00e9 nella notte Lenin e altri compagni del gruppo furono arrestati. Nell'agosto del 1896, fu la volta di Nade\u017eda Krupskaja: fu rimessa in libert\u00e0, in attesa del processo, dopo il tragico episodio del suicidio in carcere di Marija Vetrova (1870-1897). In questo periodo la Krupskaja, evitando la sorveglianza dalla polizia, continu\u00f2 a tenere i contatti con i pochi superstiti del gruppo.\nTra i socialdemocratici, frequent\u00f2 a volte Struve, che allora faceva parte del \u00abmarxismo legale\u00bb e non era costretto alla clandestinit\u00e0. Struve non le piaceva, perch\u00e9 \u00abassolutamente inadatto a lavorare in un'organizzazione, per giunta illegale\u00bb, e perch\u00e9 possedeva solo una cultura letteraria e non aveva \u00abinteresse per il movimento reale della vita\u00bb. Nemmeno il noto economista Tugan-Baranovskij era da lei apprezzato. La Krupskaja conosceva gi\u00e0 la moglie Lidija, \u00abpi\u00f9 intelligente di suo marito\u00bb, che era stata sua compagna di scuola. Tugan-Baranovskij la sorprese quando, invitato a dare un sostegno in denaro per uno sciopero, pur aderendo alla richiesta, osserv\u00f2 che gli era \u00abincomprensibile dover appoggiare gli scioperi: lo sciopero non \u00e8 un mezzo abbastanza efficace nella lotta contro i padroni\u00bb.\nCondannata alla deportazione per tre anni nel governatorato di Ufa, nella Russia europea, chiese di essere inviata in Siberia, nel villaggio di \u0160u\u0161enskoe, nel distretto di Minusinsk, dove gi\u00e0 era stato deportato Lenin, che la Krupskaja present\u00f2 come suo fidanzato. Vi giunse, accompagnata dalla madre, nel maggio del 1898, nei giorni in cui il suo compagno dell'\"Unione di lotta\", Rad\u010denko, partecipava a Minsk al congresso di fondazione del Partito socialdemocratico.\nPur essendo vietata ogni attivit\u00e0 illegale, la vita dell'esiliato poteva essere piuttosto libera, a condizione che disponesse di possibilit\u00e0 economiche. Un esiliato viveva, eventualmente con la famiglia, pagando l'affitto in una casa privata e poteva ottenere il permesso di muoversi nel territorio del distretto, incontrare altri deportati, tenere una corrispondenza, leggere. A \u0160u\u0161enskoe, Lenin e Nade\u017eda Krupskaja, che si sposarono il 10 luglio 1898, frequentavano la famiglia del deportato socialista polacco Jan Prominski e un operaio delle officine Putilov, il finlandese Engberg. La domenica Lenin riceveva in casa i contadini del distretto che avevano bisogno di consigli giuridici.\nA \u0160u\u0161enskoe, Lenin scrisse \"Lo sviluppo del capitalismo in Russia\", e la Krupskaja \"La donna lavoratrice\". Insieme tradussero un'opera di Sidney e Beatrice Webb, \"Industrial Democracy\" e l'opuscolo di Karl Kautsky contro il revisionismo di Eduard Bernstein, \"Bernstein und das sozialdemokratische Programm\". Due volte la settimana nel villaggio veniva distribuita la posta. Ricevevano lettere da Anna Ul'janova, la sorella di Vladimir, da Struve e da sua moglie Nina, da Martov, deportato a Turuchansk, da Potresov, esiliato a Orlov. Dalle pi\u00f9 vicine Minusinsk, Jermakovskoe e Tes' giungevano le lettere di altri esiliati socialdemocratici: Kr\u017ei\u017eanovskij e la moglie Zinajda, Starkov, Lepe\u0161inskij e la moglie Ol'ga, Sil'vin, Vaneev, Lengnik, Baramzin, Kurnatovskij.\nLenin e la Krupskaja incontrarono a Jermakovskoe gli altri esiliati socialisti della regione per prendere posizione contro il \"Credo\", uno scritto dalla Kuskova fatto conoscere a Lenin dalla sorella Anna, nel quale si formulavano le tesi tipiche dell'economicismo russo. Si sosteneva che i socialdemocratici dovevano \u00abdare sostegno alla lotta economica del proletariato e partecipare all'attivit\u00e0 di opposizione liberale\u00bb, trasformando l'aspirazione a conquistare il potere politico in quella di \u00abriformare la societ\u00e0 odierna in senso democratico\u00bb, ma senza impegnarsi contro lo zarismo, perch\u00e9 \u00abla rivendicazione dei diritti politici da parte degli operai non ha nulla in comune con l'abbattimento dell'autocrazia\u00bb. La \"Protesta dei socialdemocratici russi\" contro il \"Credo\" della Kuskova fu scritta da Lenin e firmata dalla Krupskaja e da altri quindici esiliati della regione di Minusinsk.\nFin dalla sua prima giovinezza, la Krupskaja aveva sofferto della malattia di Graves, allora incurabile, e il periodo trascorso in prigione, unito agli anni d'esilio, altro non fecero che esacerbare ulteriormente la patologia, causa anche della sua impossibilit\u00e0 di divenire madre. \nIl 29 gennaio 1900 Lenin fin\u00ec di scontare la pena e part\u00ec per stabilirsi a Pskov. Nade\u017eda Krupskaja, con sua madre e due altri deportati liberati, Starkov e Olga Sil'vina, lo accompagn\u00f2 fino a Ufa, nuova residenza obbligata di Nade\u017eda, che doveva ancora scontare un anno di esilio. A Ufa viveva in libert\u00e0 l'anziana populista Marija \u010cetvergova, che vi possedeva una libreria, e un gruppo di deportati socialdemocratici, tra i quali Krochmal, Aptekman, Aleksandr Kvjatkovskij (1878-1926), figlio dell'omonimo leader di Narodnaja volja, e l'operaio Jakutov, che sar\u00e0 molto attivo nella rivoluzione del 1905 e finir\u00e0 impiccato dalla reazione zarista. Con questi e altri esiliati in diverse regioni mantenne contatti illegali, e ricevette una visita del marito prima che questi, il 16 luglio, partisse per l'estero.\nFinalmente, alla fine del febbraio 1901, venne il giorno della sua liberazione. And\u00f2 a Mosca a trovare la suocera, che allora viveva sola, essendo la figlia Marija in carcere e l'altra figlia Anna all'estero con Vladimir. Accompagn\u00f2 poi la madre a Pietroburgo e part\u00ec per Praga, convinta che vi si trovasse Lenin. Questi era in realt\u00e0 a Monaco e da Praga, per confondere la sorveglianza della polizia politica russa, le faceva pervenire la corrispondenza tramite un operaio ceco. In primavera la Krupskaja raggiunse Monaco. In tutto il periodo prerivoluzionario e durante i lunghi anni dell'emigrazione (dal 1901 al 1905 in Germania, Inghilterra e Svizzera, e dal 1907 al 1917 in Svizzera, Francia, Polonia e di nuovo in Svizzera), la Krupskaja non fu solo la moglie di Lenin, ma un'attiva, motivata e preziosa collaboratrice della causa rivoluzionaria e, negli anni 1905/1907, rivest\u00ec il ruolo di segretaria del Comitato Centrale del Partito socialdemocratico. Nello stesso 1917, collabor\u00f2 alla rivista quindicinale \u00ab \u017dizn' rabotnicy \u00bb (La vita della lavoratrice), fondata da Inessa Armand, rivoluzionaria che aveva iniziato, dal 1909, a Parigi, un'intensa relazione con Lenin, legame comunque noto alla stessa Krupskaja.\nTeoria e pratica pedagogica: 1917-1939.\nIn questi anni, assieme a figure come Lenin e Luna\u010darskij, partecipa come pedagogista alla realizzazione di una nuova scuola, cercando di rendere attuale la riflessione di Marx sull'esigenza di un \"uomo nuovo\" sviluppato \"onnilateralmente\" attraverso l'abitudine al lavoro collettivo e una preparazione politecnica, prendendo le distanze dalla \"scuola del lavoro\" di Georg Kerschensteiner. Questa scuola (trudovaja \u0161kola) introdotta dalla riforma del 1918, viene definita di \"cultura generale e politecnica\" e si propone di integrare lavoro intellettuale e lavoro manuale (produttivo). Secondo alcuni studiosi, questo progetto ebbe difficolt\u00e0 nell'integrazione con il lavoro intellettuale sistematico e non direttamente finalizzato alla produzione, artigianale o su scala industriale, che avrebbe portato alla realizzazione pratica degli ideali marxisti. \nL'ulteriore riforma scolastica del 1923 introduce infatti importanti modifiche, in particolare ridefinisce gli scopi della scuola, individuandoli non pi\u00f9 nell\u2019autoformazione della personalit\u00e0, ma nella formazione del comunista e del lavoratore. La Krupskaja diresse, presiedendo il GUS, il Soviet scientifico di Stato interno al Ministero dell'Istruzione (Narcompros), sia la redazione del Nuovo Statuto della Scuola Unica di Lavoro, sia i Nuovi Programmi di insegnamento. La formazione dell'\"uomo collettivo\" non poteva considerarsi l\u2019esito scontato dell\u2019autosviluppo, non poteva nascere dalla spontaneit\u00e0, ma richiedeva un sistematico intervento di tipo pedagogico. La nuova metodologia, chiamata \u201cmetodo dei complessi\u201d, si riagganciava alla pedagogia scientifica e in particolare era influenzata dalle idee di Ovide Decroly. L\u2019intero sistema educativo, dalla scuola elementare all\u2019universit\u00e0, si articolava per complessi di idee, progressivamente sempre pi\u00f9 ricchi di specificazioni, il cui filo conduttore per\u00f2 rimaneva sempre la prospettiva marxista.\nPer tutto il periodo dell'edificazione socialista, e in particolare dopo la morte di Lenin nel 1924, cerc\u00f2 di stimolare la formazione politecnica, l'educazione sociale e la pedagogia del collettivo, nonch\u00e9 di rendere concreta l'aspirazione della Pedagogia di Lev Tolstoj di una scuola statale pubblica e popolare e di metodi didattici improntati alla libert\u00e0, creativit\u00e0 e autonomia, da Krupskaja considerati fondamentali per la formazione di una disciplina cosciente, come quelli praticati gi\u00e0 a Jasnaja Poljana ma, soprattutto, nello stesso periodo, dalle esperienze pedagogiche di Anton Semenovy\u010d Makarenko.\nIl suo sforzo di pedagogista fu volto a indirizzare e rafforzare le strutture giovanili come l'Organizzazione dei pionieri di tutta l'Unione, che raggruppava bambini dai 9 ai 14 anni e il Komsomol, l'Unione comunista leninista della giovent\u00f9 pansovietica, nell'intento di attualizzare nel concreto il leninismo attraverso metodologie pedagogiche finalizzate al primato della politecnicizzazione. La Krupskaja teorizzava il superamento della separazione tra teoria e prassi, scienza, tecnica e cultura, propria, a suo parere, delle pedagogie praticate nel mondo capitalista borghese, funzionali alla divisione in classi della societ\u00e0.\nUna Risoluzione del Partito Comunista del 4 luglio 1936, escluse le ore di lavoro dal piano didattico delle scuole, spostando il rapporto a favore dello studio e dell\u2019istruzione non direttamente indirizzata alla professionalizzazione, rendendo cos\u00ec pi\u00f9 equilibrato l\u2019intero sistema scolastico. La cosiddetta \u201cpedologia\u201d, termine con cui si intendeva la psicologia sperimentale applicata alle metodologie didattiche attiviste, fu dichiarata una \u201cpseudoscienza\u201d, ed anche la Krupskaja, aperta, seppur criticamente, ai contributi della pedagogia attivistica, prese le distanze da essa, continuando a sviluppare l\u2019idea del politecnicismo. L'\"uomo collettivo\", sviluppato \"onnilateralmente\", doveva divenire l'\"uomo nuovo\" dell'epoca della societ\u00e0 comunista.\nNegli anni 1937-38, la Krupskaja redasse anche lo Statuto del giardino d'infanzia, approvato dal Commissariato del popolo per l'istruzione, in cui sottolineava la necessit\u00e0, anche per l'attivit\u00e0 prescolastica, dell'educazione sociale, \"perch\u00e9 il gioco e tutte le altre attivit\u00e0 sviluppino [nei bambini] il senso del collettivismo, li abituino ad agire in modo organizzato, a rispettare le regole interne.\""}
{"id": "1543100", "revid": "28592", "url": "https://it.wikipedia.org/wiki?curid=1543100", "title": "Nade\u017eda Krupskaja", "text": ""}
{"id": "1543103", "revid": "116944", "url": "https://it.wikipedia.org/wiki?curid=1543103", "title": "Lipica", "text": ""}
{"id": "1543105", "revid": "287204", "url": "https://it.wikipedia.org/wiki?curid=1543105", "title": "Epitaciolandia", "text": ""}
{"id": "1543107", "revid": "287204", "url": "https://it.wikipedia.org/wiki?curid=1543107", "title": "Jordao", "text": ""}
{"id": "1543108", "revid": "287204", "url": "https://it.wikipedia.org/wiki?curid=1543108", "title": "Mancio Lima", "text": ""}
{"id": "1543109", "revid": "287204", "url": "https://it.wikipedia.org/wiki?curid=1543109", "title": "Placido de Castro", "text": ""}
{"id": "1543113", "revid": "1305772", "url": "https://it.wikipedia.org/wiki?curid=1543113", "title": "Micropolis", "text": "Micropolis \u00e8 la versione open source del gioco \"SimCity\". Nel gennaio del 2008 Electronic Arts proprietaria dei diritti sul videogioco ha reso disponibili i sorgenti sotto licenza GPL 3. \"Micropolis\" \u00e8 basato sulla versione per sistemi Unix basati su interfaccia grafica X11 Tcl/Tk adattata da Don Hopkins per i sistemi OLPC. L'interfaccia grafica \u00e8 stata rimpiazzata con una versione sviluppata in Python, mentre il modulo principale, che si occupa di portare avanti la simulazione, \u00e8 stato ristrutturato e riscritto in C++. Il nome di questo progetto \u00e8 tuttavia \"Micropolis\", e non \"SimCity\" (anche se \"Micropolis\" \u00e8 il nome del prototipo del SimCity originale), dato che Electronic Arts intende mantenere il possesso esclusivo del marchio \"SimCity\"."}
{"id": "1543115", "revid": "117683", "url": "https://it.wikipedia.org/wiki?curid=1543115", "title": "Passarella di Sopra", "text": ""}
{"id": "1543116", "revid": "287204", "url": "https://it.wikipedia.org/wiki?curid=1543116", "title": "Barra de Sao Miguel", "text": ""}
{"id": "1543117", "revid": "287204", "url": "https://it.wikipedia.org/wiki?curid=1543117", "title": "Belem (Alagoas)", "text": ""}
{"id": "1543122", "revid": "1656773", "url": "https://it.wikipedia.org/wiki?curid=1543122", "title": "Bel\u00e9m (disambigua)", "text": ""}
{"id": "1543126", "revid": "339392", "url": "https://it.wikipedia.org/wiki?curid=1543126", "title": "Music On SKY", "text": ""}
{"id": "1543127", "revid": "544909", "url": "https://it.wikipedia.org/wiki?curid=1543127", "title": "Capela", "text": ""}
{"id": "1543128", "revid": "287204", "url": "https://it.wikipedia.org/wiki?curid=1543128", "title": "Cha Preta", "text": ""}
{"id": "1543129", "revid": "599013", "url": "https://it.wikipedia.org/wiki?curid=1543129", "title": "Coit\u00e9 do Noia", "text": ""}
{"id": "1543130", "revid": "287204", "url": "https://it.wikipedia.org/wiki?curid=1543130", "title": "Colonia Leopoldina", "text": ""}
{"id": "1543131", "revid": "15431", "url": "https://it.wikipedia.org/wiki?curid=1543131", "title": "Grimselpass", "text": ""}
{"id": "1543133", "revid": "287204", "url": "https://it.wikipedia.org/wiki?curid=1543133", "title": "Craibas", "text": ""}
{"id": "1543134", "revid": "325918", "url": "https://it.wikipedia.org/wiki?curid=1543134", "title": "Diritti naturali", "text": ""}
{"id": "1543135", "revid": "287204", "url": "https://it.wikipedia.org/wiki?curid=1543135", "title": "Jacuipe", "text": ""}
{"id": "1543143", "revid": "287204", "url": "https://it.wikipedia.org/wiki?curid=1543143", "title": "Minador do Negrao", "text": ""}
{"id": "1543145", "revid": "287204", "url": "https://it.wikipedia.org/wiki?curid=1543145", "title": "Monteiropolis", "text": ""}
{"id": "1543147", "revid": "287204", "url": "https://it.wikipedia.org/wiki?curid=1543147", "title": "Olho d'Agua Grande", "text": ""}
{"id": "1543150", "revid": "287204", "url": "https://it.wikipedia.org/wiki?curid=1543150", "title": "Olho d'Agua das Flores", "text": ""}
{"id": "1543151", "revid": "287204", "url": "https://it.wikipedia.org/wiki?curid=1543151", "title": "Olho d'Agua do Casado", "text": ""}
{"id": "1543152", "revid": "287204", "url": "https://it.wikipedia.org/wiki?curid=1543152", "title": "Olivenca (Alagoas)", "text": ""}
{"id": "1543158", "revid": "767487", "url": "https://it.wikipedia.org/wiki?curid=1543158", "title": "Street Drum Corps", "text": "Gli Street Drum Corps sono un gruppo fondato nel 2004 da Bobby Alt, (S.T.U.N., Faculty X), Adam Alt (Circus Minor) e Frank Zummo (theSTART, Sum 41).\nLa particolarit\u00e0 di questo gruppo consiste nel fatto che gli strumenti utilizzati per produrre musica sono insoliti: si va, infatti, da batterie acustiche e \"hand drum\" a oggetti come secchi, attrezzi da cucina, bidoni di alluminio riciclato per l'immondizia, contenitori per la pioggia e strumenti tipici delle bande musicali.\nNelle loro performance dal vivo sono stati spesso accompagnati da membri dei Thirty Seconds to Mars, Stomp, No Doubt, Bad Religion, Good Charlotte, Atreyu, Strung Out, Alexisonfire e molti altri.\nNel marzo 2006 sono apparsi nello spettacolo televisivo Late Night with Conan O'Brien.\nSempre nel 2006 hanno fatto parte anche del Taste of Chaos, apparendo sul palco durante l'esibizione dei Deftones. Durante l'anno partecipano da sostenitore al \"Welcome to the Universe Tour\" dei Thirty Seconds to Mars.\nNel 2007 hanno partecipato al Warped Tour girando anche un documentario sulla loro esperienza in merito.\nDurante il Projekt Revolution 2008 hanno collaborato con i Linkin Park a quattro canzoni: \"One Step Closer\", \"No More Sorrow\", \"Bleed It Out\" e \"What I've Done\"."}
{"id": "1543165", "revid": "174925", "url": "https://it.wikipedia.org/wiki?curid=1543165", "title": "Cato Maior de senectude", "text": ""}
{"id": "1543167", "revid": "287204", "url": "https://it.wikipedia.org/wiki?curid=1543167", "title": "Palmeira dos Indios", "text": ""}
{"id": "1543172", "revid": "287204", "url": "https://it.wikipedia.org/wiki?curid=1543172", "title": "Piacabucu", "text": ""}
{"id": "1543184", "revid": "6923", "url": "https://it.wikipedia.org/wiki?curid=1543184", "title": "Volfango Guglielmo del Palatinato-Neuburg", "text": "Biografia.\nI suoi genitori furono il conte palatino Filippo Luigi del Palatinato-Neuburg e Anna di J\u00fclich-Kleve-Berg, figlia del duca Guglielmo di J\u00fclich-Kleve-Berg. Fu il vincitore della guerra di successione per i ducati di J\u00fclich e di Cleves (1609-1614) e divenne quindi il primo reggente effettivo del Palatinato-Neuburg e duca di J\u00fclich e di Berg. Nel 1615, venne nominato Cavaliere dell'ordine del Toson d'oro. Poich\u00e9 si era convertito al cattolicesimo e pratic\u00f2 una politica di stretta neutralit\u00e0 durante la Guerra dei trent'anni, i suoi domini scamparono alle distruzioni provocate dal conflitto.\nSpost\u00f2 la sua residenza a D\u00fcsseldorf nel 1636.\nDiscendenza.\nWolfgang Guglielmo si spos\u00f2 tre volte.\nNel 1613 con Maddalena di Baviera, dalla quale ebbe:\nNel 1631 con Caterina Carlotta del Palatinato-Zweibr\u00fccken, dalla quale ebbe:\nNel 1651 con la contessa Maria Francesca di F\u00fcrstenberg-Heiligenberg, dalla quale non ebbe eredi."}
{"id": "1543186", "revid": "57342", "url": "https://it.wikipedia.org/wiki?curid=1543186", "title": "Micaela Ramazzotti", "text": "Ha recitato nei film \"Zora la vampira\", \"Tutta la vita davanti\", \"La prima cosa bella\", \"Posti in piedi in paradiso\", \"Anni felici\", \"Il nome del figlio\", \"La pazza gioia\", \"Gli anni pi\u00f9 belli\" e nella serie televisiva \"Un matrimonio\". Nel corso della sua carriera di attrice di cinema ha ottenuto vari premi, tra cui 1 David di Donatello, 4 Nastri d'argento e 2 Ciak d'oro.\nBiografia.\nGli esordi.\nTredicenne, dopo aver mandato una foto a un giornale, viene contattata e comincia la sua carriera con i fotoromanzi di cui era appassionata. Compare cos\u00ec assiduamente sui fotoromanzi della rivista per adolescenti \"Cio\u00e8\" a met\u00e0 degli anni novanta. Studia dizione per passare ancora giovanissima al cinema, facendo a diciassette anni la comparsa ne \"La via degli angeli\" di Pupi Avati, oltre ad altre importanti produzioni del piccolo schermo.\nEsordisce al cinema da protagonista ne \"La prima volta\" di Massimo Martella, prodotto da Fiorenzo Senese insieme con Antonio e Pupi Avati. Il suo primo ruolo significativo tuttavia \u00e8 Zora, nell'esordio cinematografico dei Manetti Bros: \"Zora la vampira\", divertente commedia horror cult girata nel 1999, con Carlo Verdone che \u00e8 anche produttore del film, uscita nel 2000 per la distribuzione di Cecchi Gori.\nNel 2000 fece \"Vacanze di Natale 2000\" ed \u00e8 di nuovo protagonista in \"Commedia sexy\" di Claudio Bigagli, con Ricky Tognazzi, Alessandro Benvenuti ed Elena Sofia Ricci. Inoltre nel 2004 gira un videoclip con Max Pezzali dal titolo \"Il mondo insieme a te\". A ventisette anni si trasferisce a Londra dove lavora come cameriera, torna in Italia per partecipare a un provino e viene scelta per il ruolo di Veronica, giovane amante del personaggio interpretato da Luca Zingaretti in \"Non prendere impegni stasera\" di Gianluca Maria Tavarelli, per il quale riceve il premio \"Wella Cinema Donna\" come attrice rivelazione al 63\u00aa Mostra internazionale d'arte cinematografica di Venezia.\n2008-10: il successo.\nGrazie al film di Tavarelli, presentato al Festival di Venezia, viene notata da Carlo Virz\u00ec che la segnala al fratello, il regista Paolo Virz\u00ec, per il ruolo di Sonia nel film in produzione: \"Tutta la vita davanti\", liberamente ispirato al libro \"Il mondo deve sapere\" di Michela Murgia, per il quale ottiene la parte dopo un provino. Sul set del film, in cui la Ramazzotti interpreta il ruolo di una giovane madre svampita, una \u00abMarilyn Monroe di borgata\u00bb e in cui apparir\u00e0 in una celebre scena di nudo completo, nasce la relazione fra lei e il regista Paolo Virz\u00ec.\nIl film esce nel marzo del 2008 con ottimi riscontri di pubblico e critica. \u00c8 un successo personale della Ramazzotti, la cui performance \u00e8 definita \u00abdi struggente intensit\u00e0\u00bb da MyMovies e che riceve pure una candidatura ai Ciak d'oro alla migliore attrice non protagonista. Sempre nel 2008 \u00e8 coprotagonista della miniserie TV \"L'ultimo padrino\", regia di Marco Risi e della serie TV \"Crimini bianchi\", regia di Alberto Ferrari. Nel giugno dello stesso anno posa nuda per il settimanale \"Max\".\nPartecipa al film \"Questione di cuore\", di Francesca Archibugi, dove interpreta il ruolo della protagonista Rossana, \u00abuna donna tosta e combattiva, che difende il suo mondo e la sua famiglia\u00bb; un ruolo positivo che la Ramazzotti ha particolarmente gradito, sottraendola all'essere associata a Sonia del film di Virz\u00ec, con il quale nel frattempo si sposa il 17 gennaio 2009.\nNel 2009 viene candidata la prima volta al David di Donatello per la migliore attrice non protagonista per l'interpretazione di Sonia nel film \"Tutta la vita davanti\". Nel giugno dello stesso anno, per \"Questione di cuore\" dell'Archibugi viene candidata per la prima volta al Globo d'oro alla miglior attrice e vince il Ciak d'oro per la migliore attrice non protagonista.\nNel gennaio 2010 esce nelle sale cinematografiche \"La prima cosa bella\" in cui \u00e8 nuovamente diretta da Paolo Virz\u00ec. Il film \u00e8 un successo di pubblico e critica. Micaela Ramazzotti interpreta il ruolo di Anna, la giovane madre ingenua e di buon cuore del protagonista della pellicola, impersonata negli anni della maturit\u00e0 da Stefania Sandrelli. L'interpretazione conquista il consenso di pubblico e critica e le vale la vittoria del David di Donatello per la migliore attrice protagonista e del Nastro d'argento alla migliore attrice protagonista in condivisione con la stessa Sandrelli.\n2011-presente.\nNel 2011 viene presentato al Festival internazionale del film di Roma, la commedia \"Il cuore grande delle ragazze\" film con la regia di Pupi Avati, dove la Ramazzotti interpreta Francesca. Il film \u00e8 accolto in maniera tiepida sia dal pubblico sia dalla critica: soprattutto quest'ultima lo considera un film minore del regista. I giudizi sull'interpretazione di Micaela Ramazzotti sono per\u00f2 positivi: \u00abperfetta\u00bb scrive Maurizio Acerbi de \"Il Giornale\", mentre Marzia Gandolfi su MyMovies definisce \u00absprecata\u00bb l'interpretazione della Ramazzotti, rispetto all'insieme del film.\nNel marzo 2012 esce la commedia \"Posti in piedi in paradiso\" di Carlo Verdone, dove Micaela interpreta la sbadata e romantica cardiologa Gloria, ruolo che Verdone ha scritto su misura per lei. Il film \u00e8 un buon successo di pubblico e critica. Grazie all'interpretazione comica di questo film, Micaela riceve la terza candidatura ai David di Donatello come migliore attrice protagonista. Il 30 giugno dello stesso anno viene premiata con il secondo Nastro d'argento come migliore attrice protagonista per le commedie di Avati e di Verdone.\nPartecipa anche al film indipendente \"Bellas mariposas\", presentato nella sezione Orizzonti alla 69\u00aa Mostra internazionale d'arte cinematografica di Venezia, nel piccolo ruolo della Coga Aleni, una specie di maga che riesce a leggere il futuro delle persone.\nL'anno seguente partecipa come protagonista in \"Anni felici\" film vagamente autobiografico di Daniele Luchetti, in cui interpreta il ruolo di Serena. Il film \u00e8 accolto tiepidamente, ma la recitazione viene molto apprezzata dalla critica, in particolare \"Il Giornale\" la definisce: \u00abStraordinaria e intensa\u00bb, una performance che \u00abraggiunge l'apice della sua carriera\u00bb. Grazie a questa interpretazione di madre, che la stessa attrice descrive come \u00abcomplessa, contraddittoria, matta e responsabile [...]. Una donna tormentata che vive l'amore come un gioco infantile\u00bb riceve la seconda candidatura al Globo d'oro nel 2014.\nNel 2014 \u00e8 la protagonista della miniserie televisiva \"Un matrimonio\" con la regia di Pupi Avati. La trama narra la vita di due giovani bolognesi e delle loro famiglie, interpretati dall'attrice e da Flavio Parenti. La miniserie ha ottimi ascolti e la Ramazzotti vince il premio Flaiano per la migliore attrice televisiva 2014.\nA maggio 2014 esce nelle sale il film d'esordio di Sebastiano Riso, \"Pi\u00f9 buio di mezzanotte\", biopic sulla transessuale Fuxia. Micaela Ramazzotti interpreta la madre del giovane protagonista, destinata alla cecit\u00e0. Per questo ruolo in cui recita in catanese, viene candidata al Nastro d'argento alla migliore attrice non protagonista.\nA gennaio 2015 esce \"Il nome del figlio\" con la regia di Francesca Archibugi, ispirato alla \"pi\u00e8ce\" teatrale \"Le Pr\u00e9nom\", nel quale recita il ruolo di Simona Pontecorvo, una scrittrice di un best seller a sfondo erotico, moglie del personaggio interpretato da Alessandro Gassmann. \u00abBravissima e straricca di sfumature\u00bb scrive di lei Maurizio Porro della sua prova recitativa. Per questa interpretazione vince il Nastro d'argento alla migliore attrice non protagonista e viene candidata nella stessa categoria ai David di Donatello 2015 e ai Ciak d'oro 2015 e al Globo d'oro alla miglior attrice ai Globi d'oro 2015. Nel film compare anche la scena del parto di Simona Pontecorvo, in realt\u00e0 quello vero di Micaela Ramazzotti per la nascita di Anna Virz\u00ec, secondogenita dell'attrice e del regista, filmato in diretta da Francesca Archibugi. Nel mese di marzo \u00e8 protagonista del film \"Ho ucciso Napoleone\", storia di una single in carriera sull'orlo di una crisi di nervi, che dopo essere stata licenziata perch\u00e9 incinta del suo capo, pianifica una vendetta.\nNel 2016 \u00e8 protagonista del film \"La pazza gioia\", che riscuote notevole successo.\nNel 2017 interpreta il ruolo di Maria nel film \"Una famiglia\", diretto dal regista Sebastiano Riso, in concorso per il Leone d'oro alla 74\u00aa edizione del Festival del Cinema di Venezia.\nNel 2020 esce nelle sale con \"Gli anni pi\u00f9 belli\" di Gabriele Muccino in cui interpreta Gemma.\nIl 3 giugno 2021 esce nei cinema di tutta Italia il film drammatico \"Maledetta Primavera\", con Giampaolo Morelli, per la regia di Elisa Amoruso.\nVita privata.\nMicaela Ramazzotti si \u00e8 sposata a Livorno il 17 gennaio 2009 con il regista Paolo Virz\u00ec, conosciuto durante la lavorazione del film \"Tutta la vita davanti\". Il 1\u00ba marzo 2010 \u00e8 nato il figlio Jacopo e il 15 aprile 2013 la figlia Anna, il cui parto \u00e8 stato ripreso nel film \"Il nome del figlio\". I due si sono ufficialmente separati nel novembre 2018, alla soglia dei dieci anni di matrimonio. Nel febbraio 2019 viene annunciata la loro riappacificazione."}
{"id": "1543189", "revid": "466539", "url": "https://it.wikipedia.org/wiki?curid=1543189", "title": "Stadio olimpico Llu\u00eds Companys", "text": "Lo Stadio Olimpico Llu\u00eds Companys (catalano Estadi Ol\u00edmpic Llu\u00eds Companys, castigliano Estadio Ol\u00edmpico Llu\u00eds Companys) \u00e8 per grandezza il secondo impianto sportivo di Barcellona, dopo lo stadio Camp Nou del . Situato sulla collina del Montju\u00efc, viene spesso chiamato semplicemente stadio de Montju\u00efc ed \u00e8 stato fino al luglio del 2009 l'impianto del Reial Club Deportiu Espanyol de Barcelona, conosciuto anche semplicemente come Espanyol, una delle due squadre professionistiche del capoluogo catalano.\nStoria.\nLa sua costruzione risale al lontano 1927 e deve il progetto alla candidatura di Barcellona come citt\u00e0 ospite dei Giochi della IX Olimpiade del 1928. La manifestazione fu poi assegnata alla citt\u00e0 di Amsterdam, ma lo stadio venne comunque inaugurato il 20 maggio 1929 in occasione dell'Esposizione Universale di Barcellona. Quel giorno, il primo evento ospitato fu un incontro di rugby che oppose le nazionali di Spagna (ma formata solo da giocatori di Barcellona) e Italia, al suo esordio internazionale, con la vittoria della squadra di casa per 9-0.\nTutto l'impianto ha uno stile molto caratteristico, con facciate esterne dall'impronta urbana e dettagli decorativi che richiamano quasi lo stile rinascimentale francese: archi a tutto sesto, colonne con volute, logge, porticati, ordini di finestre e addirittura statue di cavalli rampanti all'inizio degli spalti. Originariamente lo stadio poteva contenere 20.000 spettatori tutti a sedere, disposti attorno alla pista d'atletica, su un solo ordine di gradinate continuo ma spigoloso agli angoli, a formare quasi le linee di un rettangolo dai lati arcuati.\nNel 1986 Barcellona ottenne l'organizzazione dei Giochi della XXV Olimpiade e per questo tra il 1989 e il 1992 lo stadio venne ristrutturato e la capienza dell'impianto aumentata a 56.000 posti a sedere, mantenendo per\u00f2 inalterati stile e struttura. Il concorso per l'ampliamento dello stadio venne vinto ex aequo dallo studio Gregotti Associati International e dal gruppo di architetti formato da Correa, Mil\u00e0, Margarit e Buixad\u00e8, i quali riuscirono con un progetto ben studiato a rispettare l'impronta originaria dello stadio pur apportando modifiche importanti. Il disegno di rinnovamento previde l'abbassamento del campo da gioco di 12 metri e la realizzazione di un nuovo anello di gradinate situato sotto all'altro e diverso per forma e inclinazione: perfettamente ellittico e a sezione parabolica.\nI due anelli di gradinate che vediamo ancora oggi sono completamente indipendenti l'uno dall'altro, risultando quello originario come sovrapposto a quello nuovo.\nLo stadio mantiene cos\u00ec un profilo piacevole e unitario pur lasciando facilmente distinguere la struttura originaria degli anni Venti. Accorgimenti degni di nota sono stati presi anche all'interno delle strutture, con la realizzazione di fori circolari nelle mura di sostegno sia per far passare la luce sia per creare ancor di pi\u00f9 un senso di apertura tra le vecchie e le nuove costruzioni. L'unica novit\u00e0 dovuta al restauro che si pu\u00f2 ammirare dall'esterno \u00e8 la grande copertura metallica composta da travi longitudinali bianche lunghe 65 metri che si erge sospesa sulla tribuna principale.\nEventi importanti.\nHa ospitato i II Giochi del Mediterraneo nel 1955, la Coppa del mondo di atletica leggera 1989 e soprattutto la XXV Olimpiade nel 1992. Nel luglio 2010 vi si sono svolti i 20\u00b0 Campionati europei di atletica leggera e i Campionati del mondo juniores di atletica leggera 2012.\nCalcio.\nHa ospitato numerosi incontri amichevoli della Nazionale di calcio della Spagna. Lo stadio \u00e8 stata la sede anche di finali di Coppa del Re e Supercopa de Espa\u00f1a.\n\u00c8 stata la sede della fase finale del Campionato europeo di calcio Under-21 1996, ospitando le quattro partite del torneo vinto dall'Italia ai rigori contro i padroni di casa della Spagna.\nQui sono state giocate anche le partite della Nazionale di calcio di Andorra.\nFootball Americano.\nDal 1991 al 2002 ospit\u00f2 gli incontri casalinghi dei Barcelona Dragons e nel 1993 e 1994 vi si giocarono due edizioni dell'American bowl, incontro amichevole fra due squadre della NFL. Nel 1997 vi si gioc\u00f2 inoltre il World Bowl, finale della WLAF.\nRugby.\nLo stadio ha ospitato alcuni incontri di rugby union e rugby league: oltre al primo incontro della Nazionale di rugby spagnola nel 1929, nel 2002 lo stadio ha ospitato la finale della Coppa del mondo di rugby femminile tra e vinto dalle Black Ferns. Ha ospitato alcune partite del Perpignan, sia nel Top14 e soprattutto il 9 aprile 2011 ha ospitato il quarto di finale di Heineken Cup 2010-2011 Perpignan-Tolone, match vinto dai francesi 29-25 davanti a 55.000 spettatori.\nHa ospitato la prima storica partita di rugby league in Spagna: il 20 giugno 2009 si sono sfidati i Dragons Catalans di Perpignano contro i Warrington Wolves valevole per il massimo campionato europeo Super League."}
{"id": "1543190", "revid": "31886", "url": "https://it.wikipedia.org/wiki?curid=1543190", "title": "Williams FW12C", "text": "La Williams FW12C, \u00e8 la monoposto con la quale il team Williams F1 corse nel campionato mondiale di Formula Uno 1989.\nQuesta vettura non fu capace di aggiudicarsi il campionato, ma ebbe il merito di riportare la Williams a livelli di competitivit\u00e0 pi\u00f9 elevati, facendo dimenticare la deludente stagione dell'anno prima. Questo malgrado la FW12C fosse l'evoluzione della Williams FW12 che gareggi\u00f2 nel 1988.\nLa FW12C \u00e8 stata inoltre la prima Williams con motore Renault, grazie al quale la squadra inglese lotter\u00e0 per il mondiale dal 1991 al 1997, vincendo 4 titoli piloti e 5 costruttori.\nNuovo motore, auto vecchia.\nLa FW12C non era molto diversa dalla FW12 da cui derivava, dato che quest'ultima possedeva una configurazione aerodinamica abbastanza valida.\nNel 1988 la Williams era stata privata dei motori turbo dalla Honda, malgrado un contratto valido per tutto il 1988. Scaduto questo contratto con la Honda, che al termine del 1987 aveva lasciato la Williams e pagato i motori Judd, derivati da un progetto Honda del 1980, per rispettare il contratto.\nPer il nuovo campionato la Williams trov\u00f2 un accordo con la Renault, la quale aveva gi\u00e0 partecipato al Campionato mondiale di Formula 1 come pioniera dei motori turbo prima con vetture proprie e poi come fornitrice dei propulsori ad altre squadre, tra il 1976 e il 1986, quando l'azienda francese decise di ritirarsi con il profilarsi all'orizzonte del ritorno dei motori aspirati e con problemi di bilancio, superati i quali si convinse a tornare nel mondo delle corse con una nuova tecnologia e nel 1989 fece esordire sulle Williams un nuovo potente ed affidabile motore V10.\nIl motore Renault a pari cilindrata del Judd V8 era ovviamente pi\u00f9 lungo. Per questo motivo la FW12 venne modificata nel telaio e nelle dimensioni delle prese d'aria, in modo da migliorare lo smaltimento termico.\nLa configurazione V10 adottata dalla Renault e dalla Honda sar\u00e0 adottata da tutte le altre squadre e successivamente imposta dalla FIA dal 2001 al 2005. Per il resto la vettura era praticamente identica alla FW12, dato che il cambio era il solito Hewland trasversale a 6 marce e le sospensioni quelle dell'anno prima.\nVicecampione del Mondo.\nLa FW12C, guidata da Riccardo Patrese e Thierry Boutsen, consent\u00ec alla squadra di risollevarsi dopo un anno di totale crisi; tuttavia non prese parte a tutte le gare del campionato, in quanto nel Gran Premio del Portogallo venne sostituita dalla Williams FW13, che per\u00f2 non si rivel\u00f2 ancora particolarmente affidabile.\nPerci\u00f2, nella gara seguente, Patrese guid\u00f2 la FW12C mentre Boutsen la FW13: la FW12 venne definitivamente rimpiazzata dalla FW13 solamente nelle ultime due gare in Giappone e Australia.\nLe prestazioni della vettura si rivelarono sufficientemente buone da permettere alla Williams di diventare vicecampione del Mondo costruttori, dietro solo alla McLaren che vinse la maggior parte delle gare, mentre Patrese ottenne il terzo posto nel mondiale piloti, alle spalle di Alain Prost e Ayrton Senna, i due alfieri della McLaren-Honda. I passi avanti vennero fatti anche in qualifica, infatti Patrese ottenne una pole position, e le due vetture si qualificavano spesso tra la seconda e quarta posizione. \nBoutsen si piazz\u00f2 invece quinto, ma a differenza del compagno vinse anche dei gran premi (in Canada con la FW12C e in Australia con la FW13).\nNonostante la ritrovata competitivit\u00e0 la Williams pecc\u00f2 in affidabilit\u00e0, subendo numerosi ritiri anche se in minore misura rispetto al 1988: senza questi inconvenienti la scuderia britannica avrebbe potuto incrementare i suoi punti, ma difficilmente avrebbe potuto lottare contro le McLaren, che dimostrarono un'ampia superiorit\u00e0 sul resto dello schieramento.\nScheda tecnica Williams FW12C.\nTrasmissione\nAutotelaio\nDimensioni e peso"}
{"id": "1543194", "revid": "1573940", "url": "https://it.wikipedia.org/wiki?curid=1543194", "title": "Forpus coelestis", "text": "Il pappagallino del Pacifico (Forpus coelestis ) \u00e8 un uccello della famiglia degli Psittacidi.\nDescrizione.\nSul verde della colorazione base, mantello della femmina, il maschio inserisce remiganti e groppone azzurri e una linea azzurra dietro l'occhio, che \u00e8 scuro; becco e zampe sono di colore grigio rosato. Taglia attorno ai 12\u00a0cm.\nDistribuzione.\nVive tra Ecuador e Per\u00f9 ed \u00e8 comune; molto amato e allevato in cattivit\u00e0.\nBiologia.\nBoscaglie secche e foreste secondarie costituiscono il suo habitat; vive in gruppetti familiari che si radunano in stormi. Solo nel periodo riproduttivo, che va da gennaio a maggio, le coppie si isolano; la femmina depone normalmente in un tronco cavo ma a volte anche sotto tetti o in nidi abbandonati da altri uccelli. Se la stagione \u00e8 favorevole pu\u00f2 portare a compimento anche due nidiate. La femmina depone 4-6 uova, a intervalli di 2 giorni, che vengono incubate per 17 giorni e i piccoli lasciano il nido a circa 5 settimane."}
{"id": "1543197", "revid": "287204", "url": "https://it.wikipedia.org/wiki?curid=1543197", "title": "Porto Real do Colegio", "text": ""}
{"id": "1543198", "revid": "287204", "url": "https://it.wikipedia.org/wiki?curid=1543198", "title": "Poco das Trincheiras", "text": ""}
{"id": "1543200", "revid": "287204", "url": "https://it.wikipedia.org/wiki?curid=1543200", "title": "Pao de Acucar (Alagoas)", "text": ""}
{"id": "1543202", "revid": "141783", "url": "https://it.wikipedia.org/wiki?curid=1543202", "title": "Parrocchetto del Pacifico", "text": ""}
{"id": "1543204", "revid": "287204", "url": "https://it.wikipedia.org/wiki?curid=1543204", "title": "Sao Bras", "text": ""}
{"id": "1543206", "revid": "599013", "url": "https://it.wikipedia.org/wiki?curid=1543206", "title": "Sao Jos\u00e9 da Laje", "text": ""}
{"id": "1543207", "revid": "599013", "url": "https://it.wikipedia.org/wiki?curid=1543207", "title": "Sao Jos\u00e9 da Tapera", "text": ""}
{"id": "1543208", "revid": "128346", "url": "https://it.wikipedia.org/wiki?curid=1543208", "title": "Pizza classica", "text": ""}
{"id": "1543210", "revid": "287204", "url": "https://it.wikipedia.org/wiki?curid=1543210", "title": "Sao Luis do Quitunde", "text": ""}
{"id": "1543211", "revid": "287204", "url": "https://it.wikipedia.org/wiki?curid=1543211", "title": "Sao Miguel dos Campos", "text": ""}
{"id": "1543212", "revid": "287204", "url": "https://it.wikipedia.org/wiki?curid=1543212", "title": "Sao Miguel dos Milagres", "text": ""}
{"id": "1543214", "revid": "33751", "url": "https://it.wikipedia.org/wiki?curid=1543214", "title": "GelreDome", "text": "Il Gelredome \u00e8 uno stadio di calcio situato ad Arnhem, nei Paesi Bassi. Ha una capienza di 21.248 posti, che sale a 25.000 per le partite internazionali, e ospita le partite casalinghe del Vitesse Arnhem.\n\u00c8 stato il primo stadio al mondo a dotarsi di un terreno di gioco scorrevole: il manto erboso scivola esternamente allo stadio e svela una pavimentazione che permette lo svolgimento di eventi e concerti, senza danneggiare il prato.\nStoria.\nL'idea del terreno di gioco scorrevole si deve al presidente del Vitesse, Karel Aalbers, che ottenne l'approvazione del progetto nel 1996. Lo stadio fu edificato di l\u00ec a poco per rimpiazzare il Nieuw Monnikenhuize e apr\u00ec i battenti il 25 marzo 1998 con la partita di Eredivisie tra e , vinta dai padroni di casa per 4-1. Nel 1998-1999, stagione successiva all'inaugurazione dell'impianto, la capienza dell'impianto fu portata a 20.000 spettatori, contro gli 8.000 che in precedenza poteva accogliere lo stadio. Il primo match internazionale disputato allo stadio fu l'amichevole tra Paesi Bassi e Camerun, finita 0-0. \nDurante il campionato europeo del 2000 lo stadio ospit\u00f2 tre partite, tra cui, l'11 giugno, la gara d'esordio dell'Italia contro la Turchia, vinta per 2-1 dagli azzurri.\nAltri utilizzi.\nAl Gelredome si svolgono concerti ed eventi sportivi di vario genere, tra cui gare di kickboxing e di tennis (Coppa Davis). In questo stadio si sono esibiti in concerto tra gli altri Iron Maiden, AC/DC, Janet Jackson, Madonna, Sting, Diana Ross, Britney Spears, Anastacia, Coldplay, Bon Jovi, Rihanna, Lady Gaga, Shakira, Justin Bieber, Celine Dion, Rolling Stones, Imagine Dragons e Justin Timberlake.\nOgni novembre si tiene al Gelredome il Qlimax, un festival musicale in cui si suona musica hardstyle e techno hardcore. Durante la serata si alternano in consolle alcuni dei dj pi\u00f9 famosi al mondo, di fronte anche a pi\u00f9 di 27.000 persone. La richiesta di biglietti per l'evento \u00e8 talmente elevata che solitamente l'avvenimento registra il tutto esaurito in poche ore. Si tratta di una delle \"discoteche all'aperto\" pi\u00f9 amate e conosciute fra i ragazzi europei e non solo."}
{"id": "1543220", "revid": "287204", "url": "https://it.wikipedia.org/wiki?curid=1543220", "title": "Teotonio Vilela", "text": ""}
{"id": "1543224", "revid": "287204", "url": "https://it.wikipedia.org/wiki?curid=1543224", "title": "Uniao dos Palmares", "text": ""}
{"id": "1543225", "revid": "1343317", "url": "https://it.wikipedia.org/wiki?curid=1543225", "title": "Agata (patata)", "text": "LAgata \u00e8 una variet\u00e0 di patata.\n\u00c8 stata prodotta da Sval\u00f6f Weibull nel 1976 in Olanda.\nLa \"cultivar\" Agata \u00e8 una variet\u00e0 precoce utilizzata nell'alto Viterbese perch\u00e9 \u00e8 particolarmente idonea per la produzione della patata novella\nIn Campania \u00e8 utilizzata per i cicli di coltivazione normali \nViene coltivata su terreni argillosi a medio impasto.\nCaratteristiche del tubero.\nI tuberi sono con buccia liscia e polpa di colore giallo chiaro.\nUtilizzi.\nLa patata Agata, ricca di amido, \u00e8 particolarmente indicata per purea, gnocchi e dolci."}
{"id": "1543226", "revid": "155613", "url": "https://it.wikipedia.org/wiki?curid=1543226", "title": "Pisa Centrale", "text": ""}
{"id": "1543227", "revid": "287204", "url": "https://it.wikipedia.org/wiki?curid=1543227", "title": "Agua Branca", "text": ""}
{"id": "1543236", "revid": "84184", "url": "https://it.wikipedia.org/wiki?curid=1543236", "title": "Palatinato-Neuburg", "text": "Il Palatinato-Neuburg fu uno stato del Sacro Romano Impero, fondato nel 1505 e retto da un ramo cadetto del Casato di Wittelsbach del Palatinato Elettorale. La sua capitale era Neuburg an der Donau. La sua area era di circa 2.750 km\u00b2, con una popolazione di circa 100.000 abitanti.\nStoria.\nIl Ducato del Palatinato-Neuburg venne creato nel 1505 come risultato della guerra di successione di Landshut ed esistette sino al 1799 o il 1808. Dopo la cosiddetta \"K\u00f6lner Spruch\" (Verdetto di Colonia) il ducato venne derivato dai territori a Nord del Danubio e venne costituito per Ottone Enrico e per Filippo, figlio del Vescovo Roberto di Frisinga. Durante la loro minore et\u00e0, dapprima il loro nonno, Filippo, govern\u00f2 il Ducato sino alla sua morte nel 1508, e quindi Federico II. \nNel 1557 Ottone Enrico cedette il suo ducato (il cosiddetto \"Nuovo Palatinato\") a Volfango del Palatinato-Zweibr\u00fccken. Il figlio maggiore di Volfango, Filippo Luigi, fond\u00f2 nel 1569 la \"Linea maggiore del Palatinato-Zweibr\u00fccken-Neuburg\", dalla quale si originer\u00e0 la linea del Palatinato-Sulzbach nel 1614. Il Palatinato-Neuburg ader\u00ec all'Unione protestante nel 1608. Nel 1685 la linea del Palatinato-Simmern si estinse e la dignit\u00e0 elettorale ed il grosso del Palatinato passarono in eredit\u00e0 alla linea del Palatinato-Neuburg.\nIl Ducato del Palatinato-Neuburg venne abolito nel 1808. Nella partizione della Baviera del 1837 il Palatinato-Neuburg venne unito alla Svevia ma divenne parte dell'Alta Baviera solo negli anni settanta del XX secolo.\nDuchi Palatini di Neuburg.\nCon la morte dell'Elettore Carlo Filippo nel 1742 tutti i suoi territori, incluso il Palatinato-Neuburg, passarono al Palatinato-Sulzbach, un'altra linea cadetta dei Wittelsbach palatini. Il successore fu quindi:"}
{"id": "1543238", "revid": "1889177", "url": "https://it.wikipedia.org/wiki?curid=1543238", "title": "Cimitero delle vittime del Vajont", "text": "Il cimitero delle vittime del Vajont \u00e8 monumento nazionale dal 2003. Si trova in localit\u00e0 San Martino, presso Fortogna, in comune di Longarone. \u00c8 stato realizzato subito dopo il disastro del Vajont, nel 1963, e ultimato definitivamente negli anni ottanta. Il cimitero \u00e8 stato luogo di alcune riprese del film \"Vajont\" del 2001 di Renzo Martinelli.\nStoria.\nLe fasi di realizzazione hanno il via durante la ricostruzione urbanistica di Longarone a seguito del disastro del Vajont del 9 ottobre 1963. La costruzione \u00e8 stata terminata soltanto nel 1972 a seguito di contrasti tra il genio civile e il comune di Longarone. Il cimitero ospitava le salme di 1.464 vittime del disastro, di cui solo 700 con il nome. Il cimitero \u00e8 stato completamente ristrutturato nel 2003, con la discussa rimozione delle lapidi originarie. Attualmente presenta 1.910 cippi bianchi con tutti i nomi delle vittime della tragedia, a prescindere o meno dall'effettivo ritrovamento e della giusta corrispondenza nome-salma."}
{"id": "1543240", "revid": "30610", "url": "https://it.wikipedia.org/wiki?curid=1543240", "title": "Stadio Ge\u014drgios Karaiskak\u012bs", "text": "Lo stadio Ge\u014drgios Karaiskak\u012bs (in greco: \u03a3\u03c4\u03ac\u03b4\u03b9\u03bf \u0393\u03b5\u03ce\u03c1\u03b3\u03b9\u03bf\u03c2 \u039a\u03b1\u03c1\u03b1\u03ca\u03c3\u03ba\u03ac\u03ba\u03b7\u03c2) \u00e8 lo stadio del Pireo, ed \u00e8 il secondo stadio della capitale della Grecia. Ospita le partite casalinghe dell'. \u00c8 classificato come uno degli stadi a 4 stelle UEFA.\nSituato nella zona Faliro, un quartiere del Pireo, prende il nome da Georgios Karaiskakis, eroe nazionale della guerra d'indipendenza greca.\nEssendo uno degli stadi pi\u00f9 importanti del paese, ha ospitato gli europei di atletica del 1969 e nel 1971 la finale di Coppa delle Coppe 1970-1971 tra Chelsea e .\nHa inoltre ospitato alcune partite di calcio dei Giochi della XXVIII Olimpiade.\nStoria.\nLo stadio fu costruito nel 1895 come velodromo per ospitare gli eventi di ciclismo per le olimpiadi estive del 1896. Il suo nome originario era Neo Phaliron Velodrome. L'Olympiakos cominci\u00f2 ad usare questo stadio sin dalla sua fondazione nel 1925. Nel 1964 lo stadio fu rinnovato, prendendo l'attuale nome e la forma che aveva fino al 2003, cio\u00e8 con la pista di atletica intorno al terreno di gioco. \nLa storia dello Karaiskakis e dell'Olympiakos \u00e8 stata segnata dalla peggior tragedia dello sport greco, conosciuta come \"disastro dello Stadio Karaiskak\u012bs\". L'8 febbraio 1981 l'Olympiakos ospit\u00f2 l', gara finita per 6-0 ed evento senza precedenti, perch\u00e9 l'Olympiakos mai si era imposto con uno scarto cos\u00ec grande su un'altra squadra ospitata al Pireo. Durante gli ultimi minuti di gioco centinaia di tifosi dell'Olympiakos si precipitarono verso il Gate 7, l'uscita principale, per festeggiare con i giocatori, ma le porte erano chiuse e i tornelli rimasero quasi tutti bloccati, impedendo l'uscita delle persone. Mentre la gente continuava a scendere dalle tribune, incapace di vedere cosa stesse succedendo, il Gate 7 divent\u00f2 una trappola mortale: furono schiacciate tantissime persone, decine di tifosi furono gravemente feriti e 21 giovani morirono per soffocamento.\nNel 1984 l'Olympiakos abbandon\u00f2 il Karaiskakis temporaneamente per andare a giocare nell'appena costruito Stadio Olimpico di Atene. Dopo cinque anni nello stadio olimpico la squadra torn\u00f2 a giocare al Karaiskakis, dove rimase fino al 1997, per poi tornare allo stadio olimpico. Nel 2002 lo stadio Olimpico fu chiuso per i lavori di rinnovo per le Olimpiadi estive di Atene del 2004 e quindi la squadra dovette trasferirsi allo Stadio Georgios Kamaras a Rizoupoli, stadio di casa dell'Apollon Smirne. L'Olympiakos rimase in questo stadio per due anni.\nLo stadio Karaiskakis, oramai in rovina, fu affidato all'Olympiakos. Il club ebbe l'obbligo di ricostruirlo e di rimuovere la pista di atletica, lasciando soltanto il campo di calcio. Questo fu richiesto perch\u00e9 lo stadio doveva ospitare le partite di calcio delle olimpiadi. In cambio l'Olympiakos ottenne il diritto all'uso esclusivo dello stadio fino al 2052, coprendo tutti i costi di manutenzione e pagando il 15% delle entrate, allo Stato. Il vecchio stadio fu demolito nella primavera del 2003 e fu ricostruito nel tempo record di 14 mesi. Fu completato il 30 giugno 2004, per un costo totale di 60 milioni di euro. \nOggi il Karaiskakis \u00e8 uno degli stadi pi\u00f9 moderni d'Europa. Ospita anche il museo dell'Olympiakos e numerosi servizi."}
{"id": "1543242", "revid": "260676", "url": "https://it.wikipedia.org/wiki?curid=1543242", "title": "Oktoberfestbier", "text": ""}
{"id": "1543243", "revid": "287204", "url": "https://it.wikipedia.org/wiki?curid=1543243", "title": "Marzen", "text": ""}
{"id": "1543245", "revid": "125589917", "url": "https://it.wikipedia.org/wiki?curid=1543245", "title": "Pizza napoletana", "text": "La pizza napoletana, dalla pasta morbida e sottile, ma dai bordi alti, \u00e8 la versione della pizza tonda preparata nella citt\u00e0 di Napoli. Dal 5 febbraio 2010 \u00e8 ufficialmente riconosciuta come Specialit\u00e0 tradizionale garantita (STG) dell'Unione europea e nel 2017 l\"'arte del pizzaiuolo napoletano\", di cui la pizza napoletana \u00e8 prodotto tangibile, \u00e8 stata dichiarata dall'UNESCO come patrimonio immateriale dell'umanit\u00e0.\nOrigini.\nL'espressione \"pizza napoletana\", data la sua importanza nella storia o nel territorio, viene usata in alcune regioni come sinonimo per pizza tonda. Le prime notizie riguardo alla pizza napoletana vengono fatte risalire al periodo che va dal 1715 al 1725. Vincenzo Corrado alla met\u00e0 del Settecento scrisse un pregevole trattato sulle abitudini alimentari della citt\u00e0 di Napoli, in cui osserv\u00f2 come fosse costume del popolo condire la pizza e i maccheroni con il pomodoro. L'associazione di questi prodotti e le sue osservazioni diedero di fatto inizio alla fama gastronomica della citt\u00e0 di Napoli e attribuirono al Corrado un ruolo importante nella storia della gastronomia.\nQuelle stesse osservazioni costituiscono la data di nascita della pizza napoletana, un sottile disco di pasta condito con pomodoro. Le prime pizzerie comparvero a Napoli nel corso del XVIII secolo, e si diffusero poi ovunque nel mondo.\nRicette.\nLa peculiarit\u00e0 della pizza napoletana \u00e8 dovuta soprattutto alla sua pasta che deve essere prodotta con un impasto simile a quello per pane - ossia di farina di grano tenero '00' e completamente privo di grassi - morbido ed elastico, lungamente lievitato per sviluppare molta anidride carbonica, steso a mano in forma di disco senza toccare i bordi che formeranno in cottura un tipico \"cornicione\" di 1 o 2\u00a0cm con alveolatura interna, mentre la pasta al centro sar\u00e0 alta circa 2.5\u00a0mm. Un veloce passaggio in un forno molto caldo deve lasciarla scioglievole, soffice e ben cotta.\nNella pi\u00f9 stretta tradizione della cucina napoletana sono previste solo due varianti per quanto riguarda il condimento:\nAlcuni ritengono che il pomodoro debba essere di tipo San Marzano.\nAltri condimenti.\nRicordando che i puristi di questo piatto considerano solo due tipi di pizza tradizionale, la Margherita e la marinara, sono comunque diffusi numerosi altri tipi di condimento che prevedono l'aggiunta di diversi ingredienti sopra la pizza.\nNon \u00e8 possibile elencare le innumerevoli variet\u00e0 di pizze che sono state via via inventate e, dal momento che ogni pizzeria agisce a propria discrezione, \u00e8 molto difficile individuare standard sempre validi. Si riportano comunque alcune tra le altre varianti di pizza napoletana pi\u00f9 comuni nella tradizione italiana.\nNegli ultimi anni a Napoli si sono diffuse, fino a raggiungere capillarmente praticamente ogni pizzeria, la pizza bianca con panna, mozzarella, prosciutto e mais, da molti chiamata \"mimosa\", e la pizza bianca con panna, mozzarella, prosciutto e funghi, detta anche \"chef\".\nCottura.\nSecondo il disciplinare per la definizione di standard internazionali per l'ottenimento del marchio \"Pizza Napoletana\" la cottura deve avvenire in forno a legna a circa 485 \u00b0C per non pi\u00f9 60-90 secondi.\nStrumenti tipici per la pizza napoletana.\nPer versare l'olio, i pizzaioli tradizionali utilizzano l\"'agliara\", un contenitore in rame, internamente stagnato, con il becco lungo e stretto, in modo da far fuoriuscire un filo d'olio sottile e continuo.\nPer infornare e governare la pizza in forno si utilizzano due pale a manico lungo: una pi\u00f9 larga, di forma quadrata, dove la pizza viene stesa cruda e con la quale la pizza viene infornata, ritirandola con un rapido colpo di braccio. Questa pala era tradizionalmente in legno, ma per motivi igienici \u00e8 stata recentemente sostituita da una versione in alluminio. Un'altra pala pi\u00f9 piccola, tonda e di ferro, usata per far ruotare la pizza nel forno in modo da farla cuocere uniformemente su tutti i lati.\nLeggi e riconoscimenti.\nLa lavorazione e gli ingredienti della \"verace pizza napoletana artigianale\" sono definiti nella norma UNI 10791:98 e sono stati predisposti dall'Associazione Verace Pizza Napoletana che dal 1984 promuove la conoscenza della verace pizza napoletana artigianale ed \u00e8 la promotrice della norma UNI 10791:98 e del disciplinare della Pizza Napoletana S.T.G. prodotta secondo la tradizione napoletana.\nNel 2004 \u00e8 incominciato l'iter per far ottenere alla pizza napoletana il marchio di qualit\u00e0 \"Specialit\u00e0 tradizionale garantita\" (STG). Per potersi fregiare di tale marchio, la pizza deve essere preparata con ingredienti e metodiche codificate. In particolare, l'unica operazione che pu\u00f2 essere effettuata a macchina \u00e8 la preparazione dell'impasto. Il taglio in panetti e la manipolazione della pasta per ottenere il disco devono essere fatti a mano.\nIl 14 febbraio 2008 la norma \u00e8 stata pubblicata sulla G.U.CE e, non essendoci state opposizioni nei successivi sei mesi, dal 5 febbraio 2010 la pizza napoletana \u00e8 ufficialmente riconosciuta come Specialit\u00e0 tradizionale garantita della Comunit\u00e0 Europea.\nNel 2017 l\"'arte del pizzaiuolo napoletano\" (e di conseguenza la pizza napoletana come prodotto diretto di questa forma d'arte) diventa patrimonio dell'umanit\u00e0. Il 12\u00b0 \"Comitato per la Salvaguardia del Patrimonio Culturale Immateriale\" dell'Unesco, riunito in sessione sull'isola di Jeju, ha valutato positivamente la candidatura italiana sancendo l'ambito riconoscimento.\nLa pizza \"a portafoglio\".\nUn modo tradizionale di consumare la pizza a Napoli \u00e8 quello di acquistare versioni \"mignon\" per consumarle in strada. In questo caso, la pizza viene piegata, insieme con un foglio di carta per alimenti, in quattro. Questo modo di piegare la pizza viene detto, appunto, \"a portafoglio\" o \"a libretto\". Questo modo tradizionale di mangiare la pizza \u00e8 stato reso famoso da Bill Clinton, il presidente degli Stati Uniti d'America, che, in occasione della riunione del G7 a Napoli, si fece fotografare mentre consumava la pizza \"a portafoglio\" in via dei Tribunali."}
{"id": "1543250", "revid": "767487", "url": "https://it.wikipedia.org/wiki?curid=1543250", "title": "Gardenia il giustiziere della mala", "text": "Gardenia il giustiziere della mala \u00e8 un film poliziesco del 1979 diretto da Domenico Paolella.\nTrama.\nNella citt\u00e0 di Roma vive Gardenia, un rispettato esponente della criminalit\u00e0 organizzata romana che mostra una certa umanit\u00e0 nel gestire i suoi affari. Gestisce un ristorante e una casa da gioco clandestina, e ha una donna di nome Regina.\nContattato da Don Salluzzo, un boss mafioso, rifiuta categoricamente di entrare nel giro della droga e di smerciarla nel suo ristorante.\nA causa del suo rifiuto entra in contrasto con Salluzzo che cerca pi\u00f9 volte di eliminarlo, ma con l'aiuto di alcuni amici di infanzia riesce alla fine a spuntarla.\nDistribuzione.\nDistribuito nei cinema italiani il 5 maggio 1979, il film ha incassato circa 108 milioni di lire dell'epoca."}
{"id": "1543257", "revid": "767487", "url": "https://it.wikipedia.org/wiki?curid=1543257", "title": "Juglone", "text": "Lo juglone \u00e8 un composto organico aromatico con formula molecolare C10H6O3.\nDistribuzione.\nLo juglone si trova in natura nella foglia, radice e corteccia di alberi della famiglia delle Juglandaceae, in particolare nella \"Juglans nigra\". Lo juglone \u00e8 un composto allelopatico, ovvero \u00e8 sintetizzato da una specie botanica e influenza lo sviluppo di altre specie. In questo caso, lo juglone \u00e8 tossico e impedisce la crescita delle altre specie botaniche con cui viene in contatto. I coltivatori sanno quanto sia difficile far crescere piante in prossimit\u00e0 di alberi di \"Juglans regia\". Lo juglone esercita i suoi effetti attraverso certi enzimi che inibiscono l'attivit\u00e0 enzimatica delle altre specie. \u00c8 pertanto occasionalmente utilizzato come erbicida.\nPropriet\u00e0.\nPer la sua tendenza a creare colorazioni arancio-marroni, lo juglone \u00e8 spesso usato come colorante nell'industria cosmetica, ad esempio nella tintura per capelli. \u00c8 noto nell'industria alimentare come \"C.I. Natural Brown 7\" o \"C.I. 75500\". Tradizionalmente, lo juglone \u00e8 stato usato come colorante per tessuti, lana in particolare.\nAltri nomi sono \"iuglone\", \"nucina\", \"regianina\", \"estratto di noce\", \"yuglone\", \"NCI 2323\" e \"olio rosso BS\".\n\u00c8 un isomero del lawsone."}
{"id": "1543260", "revid": "1343317", "url": "https://it.wikipedia.org/wiki?curid=1543260", "title": "Alba (patata)", "text": "L'Alba \u00e8 una variet\u00e0 di patata.\nLa \"cultivar\" Alba, \u00e8 una variet\u00e0 ricca di \"sostanza secca\", utilizzata in terreni particolarmente difficili e in altura.\n\u00c8 una delle variet\u00e0 utilizzate per ottenere la patata di Rotzo e la patata dorata dei terreni rossi del Gu\u00e0.\nCaratteristiche.\nI tuberi sono con buccia gialla e liscia e polpa di colore bianco o giallo chiaro viene spesso utilizzata per insalate e arrosti."}
{"id": "1543265", "revid": "1573940", "url": "https://it.wikipedia.org/wiki?curid=1543265", "title": "Polycera quadrilineata", "text": "Polycera quadrilineata () \u00e8 un mollusco nudibranchio della famiglia Polyceridae.\nDescrizione.\nCorpo di colore bianco perla traslucido, con caratteristiche quattro linee gialle lungo il corpo, tratteggiate. Rinofori dello stesso colore del corpo alla base, poi gialli, lamellari. Ciuffo branchiale dello stesso colore del corpo alla base, poi giallo. Caratteristici i quattro tentacoli che partono dal bordo frontale del mantello. Fino a 4 centimetri.\nBiologia.\nSi nutre di briozoi dei generi \"Bowerbankia\" (\"Bowerbankia gracilis\"), \"Bugula\" (\"Bugula avicularia\", \"Bugula neritina\"), \"Cellaria\" (\"Cellaria fistulosa\", \"Cellaria sinuosa\"), \"Electra\" (\"Electra pilosa\", \"Electra posidoniae\"), \"Membranipora\" (\"Membranipora membranacea\") e delle specie \"Alcyonidium polyoum\", \"Callopora dumerili\", \"Celleporella hyalina\", \"Chorizopora brongniarti\", \"Flustrellidra hispida\", \"Microporella ciliata\", \"Schizoporella unicornis\", \"Tegella unicornis\".\nDistribuzione e habitat.\nOceano Atlantico orientale, dall'Islanda e Groenlandia fino a Gibilterra; Mar Mediterraneo, dalla Spagna alla Turchia."}
{"id": "1543275", "revid": "767487", "url": "https://it.wikipedia.org/wiki?curid=1543275", "title": "Caterina di Russia (film)", "text": "Caterina di Russia \u00e8 un film del 1963 diretto da Umberto Lenzi.\nTrama.\nLe vicende romanzate di Caterina II di Russia, moglie di Pietro III di Russia; insieme ad un generale dell'impero riesce a deporre il marito e prendere il potere."}
{"id": "1543277", "revid": "29244", "url": "https://it.wikipedia.org/wiki?curid=1543277", "title": "Doris cornuta", "text": ""}
{"id": "1543278", "revid": "29244", "url": "https://it.wikipedia.org/wiki?curid=1543278", "title": "Doris flava", "text": ""}
{"id": "1543279", "revid": "29244", "url": "https://it.wikipedia.org/wiki?curid=1543279", "title": "Doris ornata", "text": ""}
{"id": "1543280", "revid": "729019", "url": "https://it.wikipedia.org/wiki?curid=1543280", "title": "Mickey Mousing", "text": "Con l'espressione Mickey Mousing si indica una tecnica di composizione musicale ottenuta sincronizzando le azioni sullo schermo con gli effetti sonori e la musica di accompagnamento, che segue punto per punto l'azione visibile sullo schermo.\nIl sistema prende il nome dal personaggio di Topolino, Mickey Mouse. Questa tecnica, giunta ai suoi albori presso Walt Disney, era peraltro ricca di suoni onomatopeici che favorivano un effetto umoristico.\nIn seguito, la tecnica si \u00e8 estesa a numerosi generi cinematografici."}
{"id": "1543281", "revid": "287204", "url": "https://it.wikipedia.org/wiki?curid=1543281", "title": "Ansa di Henle", "text": "Lansa di Henle (dal nome del fisiologo tedesco Friedrich Gustav Jakob Henle) o ansa del nefrone \u00e8 un elemento anatomico dalla caratteristica disposizione a U, interposto tra il tubulo prossimale e il tubulo distale con i quali compone il tubulo renale. L'ansa si divide in una porzione discendente sottile e una porzione ascendente spessa. La porzione discendente \u00e8 deputata al riassorbimento di acqua ed \u00e8, quindi, permeabile all'acqua. La porzione ascendente \u00e8 impermeabile all'acqua e deputata al riassorbimento di soluti. Nella porzione ascendente \u00e8 presente sulle cellule tubulari un simporto Na+/K+/2Cl- che sfruttando il gradiente creato all'interno della cellula dalla Na+/K+ ATP-asi trasporta gli ioni dapprima all'interno della cellula e successivamente nell'interstizio. Ci\u00f2 determina un aumento dell'osmolarit\u00e0 interstiziale che comporta un riassorbimento di acqua dal tratto discendente (permeabile) ma non dal tratto ascendente (impermeabile). L'ansa di Henle nei nefroni juxtamidollari riceve un liquido isosmotico dal tubulo contorto prossimale e nel tratto discendente crea un gradiente osmotico determinato dal riassorbimento di acqua non seguito da soluti tale da determinare un liquido iperosmotico nel tratto di congiunzione tra discendente e ascendente. Successivamente il riassorbimento di soluti nel tratto ascendente non seguito da acqua porter\u00e0 il liquido che giunge nel tubulo contorto distale ad essere addirittura iposmotico. Questo meccanismo \u00e8 detto moltiplicatore controcorrente. L'ormone ADH determina un aumento di urea all'interno dell'interstizio a causa di una permeabilit\u00e0 maggiore del dotto collettore a questa sostanza. Ci\u00f2 determina un aumento dell'osmolarit\u00e0 interstiziale tale da determinare un ulteriore riassorbimento di acqua dal tratto discendente. Ci\u00f2 produrr\u00e0 urine pi\u00f9 concentrate. Questo meccanismo \u00e8 alla base del meccanismo di concentrazione delle urine."}
{"id": "1543288", "revid": "13440467", "url": "https://it.wikipedia.org/wiki?curid=1543288", "title": "Televisione on demand", "text": ""}
{"id": "1543289", "revid": "363629", "url": "https://it.wikipedia.org/wiki?curid=1543289", "title": "TV on demand", "text": ""}
{"id": "1543291", "revid": "1442080", "url": "https://it.wikipedia.org/wiki?curid=1543291", "title": "Fulvio Nesti", "text": "Carriera.\nFulvio Nesti nasce a Lastra a Signa, in provincia di Firenze, e gioca le sue prime partite si campi di calcio del suo paese, mettendosi in mostra, soprattutto durante gli anni della guerra, per la sua determinazione nel gioco e il suo vigore fisico in un'Italia in cui i giovani della sua generazione rischiano il richiamo alle armi. Milita nelle Signe fino al 1942.\nSubito dopo la guerra trova la possibilit\u00e0 di giocare prima nella Fiorentina, senza per\u00f2 mai debuttare in prima squadra, poi nel 1946 viene ceduto in Serie B nella Scafatese dove gioca due campionati.\nNotato dal presidente della SPAL, Paolo Mazza, viene acquistato dalla squadra ferrarese. A Ferrara ritrova, l'anno successivo, l'ex compagno di squadra a Scafati De Vito e nel 1948 inizia il primo dei suoi quattro campionati in biancoazzurro.\nNesti arriva alla SPAL proprio nell'anno in cui ha appena spiccato il volo per la Fiorentina il suo compaesano Egisto Pandolfini (anzi Nesti, il cui cartellino \u00e8 ancora dei toscani, \u00e8 parte della contropartita che i viola offrono a Mazza per Pandolfini) e anche per Fulvio vi \u00e8 la speranza di poter trovare nella SPAL il trampolino di lancio per una sfolgorante carriera al pari di tanti giovani che in quegli anni vengono lanciati dal Mago di campagna.\nL'opportunit\u00e0 per\u00f2 arriva al termine del suo quarto campionato alla SPAL, ovvero nel 1952, dopo che al termine del suo primo campionato di Serie A - l'esordio del toscano avviene il 9 settembre 1951, prima partita in serie A della SPAL, contro la e con il risultato di 1 a 1 - quando Mazza decide di privarsi del forte mediano di interdizione - capace di correre per tutti i 90 minuti di gioco - cedendo alle richieste dei grandi club che hanno aperto un'asta per avere Nesti.\nLa concorrenza viene vinta dall'Inter che inserisce nella propria rosa - accanto a Ghezzi, Lorenzi, Nyers e Skoglund, il ventisettenne Nesti. La partenza \u00e8 folgorate perch\u00e9 nei primi due campionati in neroazzurro Nesti colleziona 58 gare segnando 3 reti. Oltre a ci\u00f2 la soddisfazione pi\u00f9 grande: l'Inter di Alfredo Foni conquista due scudetti consecutivi e per Nesti si apre anche la porta della Nazionale.\nNesti resta a Milano 5 campionati, in tempo per giocare nel 1957/58 assieme al suo compaesano Pandolfini nel frattempo approdato all'Inter, oltre ad esordire in Nazionale il 26 aprile 1953 a Praga in una partita che vede gli azzurri sconfitti per 2 a 0 dalla Cecoslovacchia. La sua avventura in azzurro si concluder\u00e0 l'anno successivo ai Mondiali di calcio di Svizzera il 23 giugno 1954 dove, nella disastrosa partita persa per 4 a 1 contro gli elvetici\nsegner\u00e0 l'unica rete azzurra.\nA 32 anni per Nesti giunge il momento di ridimensionare le proprie ambizioni calcistiche e, dopo 158 partite e 6 goal in Serie A oltre a 2 partite in coppe europee con l'Inter, scende di nuovo nella serie cadetta con il . Dopo due campionati di Serie B ed uno di Serie C, a 35 anni Nesti chiude con il calcio."}
{"id": "1543292", "revid": "365417", "url": "https://it.wikipedia.org/wiki?curid=1543292", "title": "Deasonika", "text": "I Deasonika sono stati un gruppo musicale alternative rock italiano.\nStoria.\nI Deasonika, nato artisticamente nel 2001, vede le la sua prima luce a cavallo tra il 1994 e il 1995. Inizialmente il nome della band era Bad Season e suonavano principalmente cover rock e hard rock. La formazione iniziale, ideata dal manager Davide Ippolito, era composta dai due fondatori, il chitarrista Massimo Pistori, e il cantante Massimiliano Zanotti, a cui si aggiunse il bassista Alessandro Mondelli. Successivamente si un\u00ec alla band il batterista Stefano Facchi e il chitarrista ritmico Raffaele Vendittis.\nIl nome della band nacque da una idea di Pistori, il quale trov\u00f2, modificando il nome di un negozio di Hi-Fi car sotto casa sua, \"Idea Suono\", il futuro nome della band \"Deasonika\". Furono girati due videoclip \"Tu volerai\" e \"Io l'ho visto\". Dopo l'abbandono di Vendittis, entr\u00f2 nel gruppo Francesco Tumminelli come chitarrista ritmico. Il gruppo nasce ufficialmente nel 2001 con l'autoproduzione dell'album \"L'uomo del secolo\" grazie all'incontro con il produttore Marco Trentacoste, che nel 2002 entra a sua volta nel gruppo nella veste di chitarrista e tastierista. Successivamente firmano per l'etichetta Edel Music.\nNel settembre 2004 esce il secondo album, \"Piccoli dettagli al buio\", preceduto dall'EP \"Il giorno della mia sana follia\". Nel 2006 partecipano al Festival di Sanremo nella categoria \"giovani\" con \"Non dimentico pi\u00f9\". Nello stesso mese esce la raccolta \"Deasonika\" contenente, oltre all'ultimo singolo, anche canzoni degli album precedenti, interamente riarrangiate e risuonate in versione elettro-acustica (sempre prodotti e mixati da Marco Trentacoste).\nDegna di nota \u00e8 la partecipazione di Jaz Coleman, mente dei Killing Joke, nel rifacimento di \"00:16\", che per l'occasione si trasforma in \"Betrayal\" grazie al testo inedito scritto da Coleman appositamente per il duetto con il cantante Max Zanotti.\nDel 2008 \u00e8 l'album \"Tredicipose\" che esce nei negozi accompagnato dal DVD del mediometraggio di Simone Covini \"Dovunque adesso\", musicato dalla stessa band. Il cd \u00e8 l'ultima collaborazione effettuata da Marco Trentacoste in qualit\u00e0 di membro della band; nell'organico entra in pianta stabile il tastierista Gionata Bettini. Segue un mini tour di presentazione dell'album, con date all\"Alcatraz\" di Milano, all\"Alpheus\" di Roma e a \"Le Piccole Iene\" di Romagnano Sesia, durante il quale la band offre gratuitamente ai primi 100 partecipanti delle varie serate una copia del nuovo cd denominata \"Live limited edition\".\nIl 10 gennaio 2010 con un comunicato stampa ufficiale apparso sulla loro pagina facebook e myspace, i Deasonika annunciano un periodo di pausa.\nIl 22 novembre del 2011 il cantante e chitarrista della band Max Zanotti pubblica \"L'illusione\", il suo primo album solista, su etichetta Carosello Records.\nTerminata l'esperienza solista Max Zanotti, insieme a Stefano Facchi danno vita ad una nuova band di alternative rock con venature e richiami agli anni Settanta: il progetto prende il nome di Casablanca a cui prendono parte anche Giovanni Pinizzotto e Filippo Dall'Inferno. La band pubblica il primo album omonimo (2015, Pagani edizioni) ed il secondo \"Pace, violenza o costume\" (2018, Vrec Music Label/Audioglobe)\nAd Ottobre 2019 Max Zanotti annuncia il suo ritorno solista con il nuovo album \"A un passo\" in uscita il 22 novembre su etichetta Vrec Music Label/Audioglobe ed anticipato dal singolo \"Love is Blind\"."}
{"id": "1543294", "revid": "339392", "url": "https://it.wikipedia.org/wiki?curid=1543294", "title": "Diocesi di Kamyanets-Podilskyi", "text": ""}
{"id": "1543295", "revid": "287204", "url": "https://it.wikipedia.org/wiki?curid=1543295", "title": "Unione Calcio Sampdoria 2002-2003", "text": "Questa pagina raccoglie le informazioni sulle competizioni ufficiali disputate dall'Unione Calcio Sampdoria nella stagione 2002-2003.\nStagione.\nNel 2002 la presidenza della societ\u00e0 viene rilevata da Riccardo Garrone, imprenditore genovese: in panchina siede invece Walter Novellino.\nClassificandosi seconda nel campionato cadetto, la Sampdoria fa ritorno in Serie A dopo quattro anni passati tra i cadetti.\nIn Coppa Italia esce negli ottavi di finale."}
{"id": "1543296", "revid": "287204", "url": "https://it.wikipedia.org/wiki?curid=1543296", "title": "Louden Up Now", "text": "Louden Up Now \u00e8 un album del gruppo dance punk statunitense !!! del 2004.\nTracce.\nCD Bonus.\n\u00c8 stata pubblicata in alcuni Paesi una versione speciale che comprende 4 tracce aggiuntive in un secondo cd."}
{"id": "1543297", "revid": "110157", "url": "https://it.wikipedia.org/wiki?curid=1543297", "title": "Division I 1967-1968", "text": "La Division I 1967-1968 \u00e8 stata la 65\u00aa edizione della massima serie del campionato belga di calcio disputata tra il settembre 1967 e il maggio 1968 e conclusa con la vittoria del , al suo quattordicesimo titolo e quinto consecutivo.\nCapocannoniere del torneo furono Roger Claessen () e Paul Van Himst (), con 20 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2.\nLe societ\u00e0 ammesse alle coppe europee furono sei: la squadra campione si qualific\u00f2 alla Coppa dei Campioni 1968-1969, la vincitrice della coppa nazionale alla Coppa delle Coppe 1968-1969 e altri quattro club vennero iscritti alla Coppa delle Fiere 1968-1969."}
{"id": "1543302", "revid": "125689410", "url": "https://it.wikipedia.org/wiki?curid=1543302", "title": "5 cm al secondo", "text": ", anche noto come 5\u00a0cm per second, \u00e8 un film d'animazione del 2007 diretto da Makoto Shinkai.\nIl film, di produzione giapponese, in Italia \u00e8 stato presentato durante il Future Film Festival 2008 e ha vinto il Lancia Platinum Grand Prize, ovvero il premio per il miglior lungometraggio d'animazione o con effetti speciali, \u00abper la capacit\u00e0 di coniugare poesia, arte e perizia tecnica, disegno animato e nuove tecnologie, una storia emozionante e profonda ad una maestria esemplare di regia, dove ogni elemento strutturale del film, dalla sceneggiatura fino al montaggio, ci comunica grande professionalit\u00e0 e forte ispirazione\u00bb. Successivamente \u00e8 stato pubblicato in DVD dalla francese Kaz\u00e9 anche in italiano. Un adattamento manga di Seike Yukiko, acquistato in Italia dalla Star Comics, \u00e8 stato serializzato sulla rivista \"Afternoon\" di K\u014ddansha tra il 2010 e il 2011. La light-novel \u00e8 stata invece pubblicata dalla J-Pop, per l'etichetta Romanzi.\nIl titolo, come si evince da uno dei dialoghi del lungometraggio, si riferisce alla velocit\u00e0 con cui i petali di ciliegio cadono al suolo. Anche questo film analizza il tema privilegiato di Makoto Shinkai: la distanza, spaziale e temporale, che separa le persone. Il film \u00e8 stato distribuito per la prima volta nei cinema italiani il 13, 14 e 15 maggio 2019 da Nexo Digital.\nTrama.\nIl lungometraggio, sentimentale e dai toni intensi, si suddivide in tre episodi incentrati su tre momenti diversi della vita dei due personaggi principali. In generale viene quindi affrontata la loro storia di amicizia e l'evolversi di questa in un sentimento pi\u00f9 forte che viene sconfitto dalla lontananza che separa i due personaggi fino all'et\u00e0 adulta.\nDistribuzione.\nIl film \u00e8 stato distribuito nei cinema giapponesi a partire dal 3 marzo 2007.\nIn Italia il film \u00e8 stato distribuito da Kaz\u00e9 nel 2010 sotto forma di DVD con il titolo \"5 cm per second\". Nei giorni 13, 14 e 15 maggio 2019 \u00e8 stato distribuito anche al cinema da parte di Dynit e Nexo Digital, reintitolato \"5 cm al secondo\"."}
{"id": "1543307", "revid": "110157", "url": "https://it.wikipedia.org/wiki?curid=1543307", "title": "Division I 1966-1967", "text": "La Division I 1966-1967 \u00e8 stata la 64\u00aa edizione della massima serie del campionato belga di calcio disputata tra il settembre 1966 e il maggio 1967 e conclusa con la vittoria del R.S.C. Anderlecht, al suo tredicesimo titolo e quarto consecutivo.\nCapocannoniere del torneo fu Jan Mulder (), con 20 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1967-1968, la vincitrice della coppa nazionale alla Coppa delle Coppe 1967-1968 e altri tre club vennero iscritti alla Coppa delle Fiere 1967-1968."}
{"id": "1543308", "revid": "116944", "url": "https://it.wikipedia.org/wiki?curid=1543308", "title": "Vito Nicola Nunziante", "text": ""}
{"id": "1543311", "revid": "110157", "url": "https://it.wikipedia.org/wiki?curid=1543311", "title": "Provincia di Figuig", "text": "La provincia di Figuig \u00e8 una delle province del Marocco, parte della Regione Orientale.\nGeografia antropica.\nSuddivisioni amministrative.\nLa provincia di Figuig conta 2 municipalit\u00e0 e 10 comuni:"}
{"id": "1543318", "revid": "287204", "url": "https://it.wikipedia.org/wiki?curid=1543318", "title": "Antonio Bartolomeo Bruni", "text": "Studio ed esordio.\nStudi\u00f2 a Torino con Gaetano Pugnani e forse a Novara con Speziani (secondo F\u00e9tis). Recatosi a Parigi, esord\u00ec nel 1780 al \"Concert Spirituel\" dove fece rappresentare nel 1786 \"Corradino\", \"Celestina\", \"Le mariage de J.J. Rousseau\", \"Le major Palmer\" e altre fino al 1802. Membro dell'orchestra della \"Commedie italienne\" e collaboratore con altri al \"Journal de violon\", nel 1789 fu chiamato da Giovanni Battista Viotti a succedere a Niccol\u00f2 Mestrino come direttore d'orchestra del Theatre de Monsieur, ma tenne l'incarico solo per pochi giorni per dedicarsi interamente alla composizione. Sotto il regime del Terrore ebbe l'incarico di catalogare gli strumenti posseduti dagli emigrati, mentre sotto l'Impero fu nominato primo violino dell'imperatrice Giuseppina.\nBibliografia.\nDaniele Trucco, \"Bartolomeo Bruni, Storia di un musicista rivoluzionario\", in \u00abCuneo Provincia Granda\u00bb, Anno LI, n. 1, 2003, pp. 57-59."}
{"id": "1543320", "revid": "287204", "url": "https://it.wikipedia.org/wiki?curid=1543320", "title": "Figuig", "text": "Figuig (in berbero: \u2d49\u2d3c\u2d62\u2d62\u2d3b\u2d62, \"Ifyyey\"; ) \u00e8 una citt\u00e0 del Marocco, nella provincia di Figuig, nella regione Orientale.\nLa citt\u00e0 \u00e8 anche conosciuta come Fik\u012bk o Figig.\nVi si applica una tecnica costruttiva edile che utilizza il Karnaf, parte legnosa delle foglie di palma."}
{"id": "1543321", "revid": "153409", "url": "https://it.wikipedia.org/wiki?curid=1543321", "title": "Santa Maria Sich\u00e9", "text": ""}
{"id": "1543327", "revid": "2110845", "url": "https://it.wikipedia.org/wiki?curid=1543327", "title": "Edoardo Garzena", "text": "Biografia.\nCarriera nei dilettanti.\nPartecipa ai Giochi della VII Olimpiade di Anversa del 1920 conquistando la medaglia di bronzo nei pesi piuma, dopo spareggio con lo statunitense Jack Zivic, fratello del pi\u00f9 noto Fritzie Zivic, uno dei pi\u00f9 grandi pesi welter di ogni tempo. Con lui sul podio sono presenti due francesi: Jean Gachet, medaglia d'argento, e Paul Fritsch, medaglia d'oro.\nCarriera nei professionisti.\nPassa al professionismo dopo l'Olimpiade. Dopo un primo tentativo andato a vuoto contro Romolo Parboni, il 14 giugno 1924 conquista il titolo italiano dei pesi leggeri battendo ai punti Edoardo Piacentini, sul ring di Milano. Lo difende vittoriosamente battendo Dario Della Valle, Pietro Davoli, Oreste Moglia e Pietro Bianchi. Lo perde a Milano il 19 giugno 1926 dai pugni di Mario Farabullini, per knock-out tecnico alla tredicesima ripresa.\nCombatter\u00e0 per altri tre anni, per poi abbandonare la carriera agonistica.\nL'insegnamento.\nVerso la fine degli anni venti Garzena inizia la sua attivit\u00e0 di insegnante presso alcune palestre. Nell'Accademia Gallaratese \u00e8 accolto con entusiasmo non solo per le sue ottime doti tecniche ma anche per la rettitudine, la forza del carattere e la personalit\u00e0. \nNel 1946 crea a Torino una propria societ\u00e0 con il nome di APT \u2013 Accademia Pugilistica Torinese. Nel 1953 a Garzena vengono concessi dei locali presso lo Stadio Comunale di Torino. Presso di lui si forma una vera e propria scuola di \u201cmaestri\u201d quali Saverio Taverna che nel 1963 fonda il Boxing Club Torino. Tra costoro anche Angelo Carlucci. Nel 1971 Garzena lascia la direzione dell'APT al maestro Saverio Taverna che la unificher\u00e0 sotto il nome del Boxing Club Torino e la gestir\u00e0 fino al 2001, anno della sua prematura scomparsa. Il Boxing Club passer\u00e0 sotto la direzione di Angelo Carlucci. Tra i pionieri della professione di personal trainer, Garzena ha esperienze presso importanti famiglie torinesi compresa la famiglia Agnelli. Resta attivo fino agli ultimi anni di vita conclusasi nel 1982 all'et\u00e0 di 82 anni.\n\u00c8 sepolto nel Cimitero monumentale di Torino."}
{"id": "1543328", "revid": "1604512", "url": "https://it.wikipedia.org/wiki?curid=1543328", "title": "Bouarfa", "text": "Bouarfa (; in berbero: \u2d31\u2d53\u2d44\u2d30\u2d54\u2d3c\u2d30) \u00e8 una citt\u00e0 del Marocco, nella provincia di Figuig, nella regione Orientale.\nLa citt\u00e0 \u00e8 anche conosciuta come Bou 'rfa o B\u016b'arfah."}
{"id": "1543329", "revid": "767487", "url": "https://it.wikipedia.org/wiki?curid=1543329", "title": "Fenomenal e il tesoro di Tutankamen", "text": "Fenomenal e il tesoro di Tutankamen \u00e8 un film poliziesco del 1968, diretto da Ruggero Deodato.\nTrama.\n\"Fenomenal\" \u00e8 un ladro geniale che riesce a compiere imprese incredibili, tra queste ruba due volte la maschera di Tutankhamon in barba alla polizia che non riesce mai a catturarlo. Alla fine il ladro viene smascherato.\nProduzione.\n\"Fenomenal e il tesoro di Tutankamen\" \u00e8 stato diretto da Ruggero Deodato sotto lo pseudonimo di Roger Rockfeller. Deodato in seguito dichiar\u00f2 di aver scelto \"\"il nome di un uomo ricco... quindi chi \u00e8 una persona ricca? Rockefeller!\" Vedi, stavo fuori di testa.\" Deodato ha un cameo nel film nella parte di un uomo che cade dalla bicicletta. La pellicola \u00e8 stata prodotta da Nicola Mauro Parenti, che ha anche interpretato il personaggio principale del film, il conte Guy Norton \"Fenomenal\". Parlando della sua recitazione, Deodato lo defin\u00ec \"troppo rigido, un cane di attore; l'ho trattato come una merda sul set, ma poi mi ha chiamato di nuovo per \"Zenabel\".\" Nel cast c'\u00e8 anche la moglie di Parenti, Lucretia Love.\nIl film \u00e8 stato girato tra Roma e Parigi. Durante le riprese all\"'Avenue des Champs-\u00c9lys\u00e9es\", in una panoramica della folla riunita per sentire il presidente francese Charles de Gaulle, appare Rex Harrison.\nDistribuzione.\n\"Fenomenal e il tesoro di Tutankamen\" \u00e8 stato distribuito nei cinema italiani nel 1968.\nRicezione.\nDeodato ha parlato in maniera negativa della pellicola nelle interviste successive, dichiarando nel 2008 che non gliene \"fregava niente del film.\"\nDalle recensioni retrospettive, lo storico di cinema Roberto Curti lo ha descritto come \"una delle voci pi\u00f9 povere e meno degne di nota del supercriminal/superherotrend dei tardi anni sessanta\" con una trama \"cos\u00ec confusa che \u00e8 difficile dire cosa stia succedendo a volte.\" Curti ha osservato che la cosa migliore del film \u00e8 stata la colonna sonora di Bruno Nicolai."}
{"id": "1543330", "revid": "307923", "url": "https://it.wikipedia.org/wiki?curid=1543330", "title": "Praefectus urbis", "text": ""}
{"id": "1543344", "revid": "1516087", "url": "https://it.wikipedia.org/wiki?curid=1543344", "title": "Mecachrome", "text": "La Mecachrome SAS \u00e8 una societ\u00e0 attiva nel mondo dell'aviazione, industria automobilistica, gare motoristiche e ingegneria industriale. Tale societ\u00e0 \u00e8 ricordata dai pi\u00f9 per la partecipazione come costruttore ed elaboratore di motori per auto da Formula 1. Dal 1979 fu attiva collaboratrice della Renault e nel 1998 la Mecachrome fu la fornitrice ufficiale dei motori alle due scuderie che avevano gi\u00e0 impiegato i propulsori francesi, ovvero la Williams campione del mondo in carica, e la Benetton (i cui motori furono rimarchiati Playlife). La conclusione del coinvolgimento dell'azienda in Formula 1 \u00e8 stato annunciato il 18 agosto 2008. Resta per\u00f2 attiva nel Campionato FIA di Formula 2 (gi\u00e0 GP2)."}
{"id": "1543347", "revid": "1305772", "url": "https://it.wikipedia.org/wiki?curid=1543347", "title": "Sarmizegetusa", "text": "A questa voce corrispondono le seguenti localit\u00e0:"}
{"id": "1543349", "revid": "110157", "url": "https://it.wikipedia.org/wiki?curid=1543349", "title": "Takamaka", "text": "Takamaka \u00e8 uno dei 26 distretti delle Seychelles. Con un'estensione di 13,8 km2, il distretto comprende la parte pi\u00f9 meridionale dell'isola di Mah\u00e9 - la pi\u00f9 grande dell'arcipelago africano - e ospita una popolazione complessiva di 2.589 abitanti (). \nIl villaggio di Takamaka \u00e8 il capoluogo di regione. Agricoltura, pesca e turismo sono le attivit\u00e0 economiche prevalenti."}
{"id": "1543351", "revid": "110157", "url": "https://it.wikipedia.org/wiki?curid=1543351", "title": "Microregione di Alto Mearim e Graja\u00fa", "text": "Alto Mearim e Graja\u00fa \u00e8 una microregione dello Stato del Maranh\u00e3o in Brasile, appartenente alla mesoregione di Centro Maranhense.\nComuni.\nComprende 11 comuni:"}
{"id": "1543353", "revid": "6923", "url": "https://it.wikipedia.org/wiki?curid=1543353", "title": "La Digue", "text": "La Digue \u00e8 la quarta pi\u00f9 grande isola abitata delle Seychelles, situata a est dell'isola di Praslin e a ovest di F\u00e9licit\u00e9. Ha una popolazione di circa 2000 abitanti, che vivono in gran parte sulla costa occidentale nei villaggi di La Passe (collegato tramite traghetto a Praslin e Mah\u00e9) e La R\u00e9union. L'isola ha una superficie di 10\u00a0km\u00b2.\nIl nome La Digue era quello di una nave della flotta dell'esploratore francese Marc-Joseph Marion du Fresne che visit\u00f2 le Seychelles nel 1768.\nPopolazione.\nLa popolazione di La Digue \u00e8 soprattutto di origine creola. Il francese viene ampiamente parlato nell'isola.\nAmbiente.\nLa Digue \u00e8 fronteggiata da un'estesa barriera corallina a occidente, in direzione dell'isola di Praislin, che determina la formazione di un'ampia laguna dalle acque basse. Sul lato opposto dell'isola, in corrispondenza della spiaggia di Grand Anse, la barriera \u00e8 invece assente, e la costa \u00e8 battuta direttamente dalle onde oceaniche. La cima principale \u00e8 situata nella parte centrale dell'isola, Belle Vue (Eagle's Nest Mountain), e supera i 300 metri sul livello del mare.\nDal punto di vista geologico, La Digue \u00e8 composta principalmente da formazioni granitiche, l'erosione delle quali da parte degli agenti atmosferici ha dato origine a forme spettacolari, visibili soprattutto ad Anse Source d'Argent e a Grand Anse, che l'hanno resa famosa in tutto il mondo.\nLa vegetazione \u00e8 di tipo prettamente tropicale, con la presenza di formazioni di mangrovie sui tratti di costa meno antropizzati.\nNell'isola \u00e8 presente l'uccello \"Pigliamosche del paradiso delle Seychelles\" (\"Terpsiphone corvina\"), particolare specie di volatile endemico inserito nella lista degli animali in via di estinzione.\nSull'isola, in recinti protetti dal pubblico, sono presenti alcune tartarughe giganti delle Seychelles (\"Aldabrachelys hololissa\"). Tipici dell'isola sono anche i pipistrelli \"testa di volpe\" \"Pteropus seychellensis\", facilmente visibili durante il giorno.\nEconomia.\nOggi l'industria principale dell'isola \u00e8 costituita dal turismo. L'isola \u00e8 nota per le sue spiagge, tra cui Anse Source d'Argent. Un tempo la produzione di copra e vaniglia erano i pilastri dell'economia locale."}
{"id": "1543356", "revid": "110157", "url": "https://it.wikipedia.org/wiki?curid=1543356", "title": "Myth Takes", "text": "Myth Takes \u00e8 un album del gruppo dance punk statunitense !!! del 2007.\nTracce.\n\u00c8 stata anche pubblicata un'altra versione dell'album com un secondo cd comprendente tre remix:"}
{"id": "1543361", "revid": "153409", "url": "https://it.wikipedia.org/wiki?curid=1543361", "title": "Cantone di Santa-Maria-Sich\u00e9", "text": ""}
{"id": "1543366", "revid": "729019", "url": "https://it.wikipedia.org/wiki?curid=1543366", "title": "Vi\u00e7osa", "text": ""}
{"id": "1543367", "revid": "110157", "url": "https://it.wikipedia.org/wiki?curid=1543367", "title": "Microregione di M\u00e9dio Mearim", "text": "M\u00e9dio Mearim \u00e8 una microregione dello Stato del Maranh\u00e3o in Brasile, appartenente alla mesoregione di Centro Maranhense.\nComuni.\nComprende 20 comuni:"}
{"id": "1543368", "revid": "287204", "url": "https://it.wikipedia.org/wiki?curid=1543368", "title": "Vicosa", "text": ""}
{"id": "1543370", "revid": "1305772", "url": "https://it.wikipedia.org/wiki?curid=1543370", "title": "Ruth E. Carter", "text": "\u00c8 stata nominata tre volte al Premio Oscar, per i costumi dei film \"Malcolm X\", diretto da Spike Lee nel 1992 e \"Amistad\", diretto da Steven Spielberg nel 1997 e per \"Black Panther\" nel 2018, vincendo la sua prima statuetta per quest'ultimo. \u00c8 una delle storiche collaboratrici di Spike Lee."}
{"id": "1543371", "revid": "110157", "url": "https://it.wikipedia.org/wiki?curid=1543371", "title": "Microregione di Presidente Dutra", "text": "Presidente Dutra \u00e8 una microregione dello Stato del Maranh\u00e3o in Brasile, appartenente alla mesoregione di Centro Maranhense.\nComuni.\nComprende 11 comuni:"}
{"id": "1543373", "revid": "1522738", "url": "https://it.wikipedia.org/wiki?curid=1543373", "title": "Ucorni", "text": "Gli Ucorni (in inglese e nella nuova traduzione italiana \"Huorn\") sono personaggi di Arda, l'universo immaginario fantasy creato dallo scrittore inglese J.R.R. Tolkien. Sono presenti nella trilogia de \"Il Signore degli Anelli\". Sono alberi antichissimi la cui origine \u00e8 piuttosto oscura.\nMolto probabilmente risalgono ai tempi della grande foresta di Arda.\nPer certi aspetti (come il possesso di una volont\u00e0, la capacit\u00e0 di parola, la possibilit\u00e0 di muoversi ed attaccare...) sono vicini agli Ent, ma contrariamente a questi tendono a condurre un'esistenza molto simile a quella degli alberi \"normali\". Solitamente si ergono immobili nelle profondit\u00e0 delle foreste (come nel caso di Fangorn e della Vecchia Foresta) e tendono a sviluppare una volont\u00e0 misteriosa ed oscura.\nSe colti dall'ira o guidati dagli Ent, possono attaccare oppure muoversi a grande velocit\u00e0 avvolti in inquietanti nebbie ed ombre .\nNe \"Il Signore degli Anelli\" \u00e8 determinante il loro contributo nell'attacco ad Isengard guidato da Barbalbero e nell'uccisione di molti Uruk-hai nella battaglia del Fosso di Helm.\nVecchio Uomo Salice.\nAll'interno del \"corpus\" dello scrittore, il Vecchio Uomo Salice \u00e8 un Ucorno che ostacola il viaggio nella Vecchia Foresta degli hobbit Merry, Pipino, Sam e Frodo. A partire dalla Terza Era, dimora nella Vecchia Foresta, al confine est della Contea, lungo le sponde del Sinuosalice. Con il passare dei secoli ha iniziato a covare dentro di s\u00e9 un sentimento di odio nei confronti di tutto ci\u00f2 che si muove liberamente (e che spesso taglia, brucia, spezza), un odio che ha tinto di nero il suo cuore, che ha reso il suo spirito malevolo.\nTom Bombadil lo descrive come un potente cantore che illudeva con i suoi stratagemmi chiunque gli si pari davanti. Una descrizione pi\u00f9 specifica del personaggio viene data da Bombadil nel capitolo \"Nella casa di Tom Bombadil\":\nQuasi tutta la Vecchia Foresta \u00e8 sotto il suo vigile controllo, sotto l'influenza della sua volont\u00e0. Ha potere sui venti e trae energia dalla terra attraverso le sue profondissime radici. Per mezzo di un potente sortilegio, una melodia incantatrice appena udibile nel delicato fruscio delle foglie al vento, \u00e8 in grado di indurre al sonno le malcapitate vittime, il cui destino \u00e8 quello di scomparire inglobate nel suo tronco.\nL'unico, nella Vecchia Foresta, il cui potere \u00e8 superiore a quello del Vecchio Salice, \u00e8 Tom Bombadil, il quale infatti salva Merry, Pipino, Sam e Frodo dalle grinfie del malvagio albero."}
{"id": "1543374", "revid": "125739362", "url": "https://it.wikipedia.org/wiki?curid=1543374", "title": "Diga di Tarbela", "text": "La diga di Tarbela (Urdu/Pashto:\u062a\u0631\u0628\u06cc\u0644\u0627 \u0628\u0646\u062f) \u00e8 uno sbarramento artificiale situato nella parte nord occidentale del Pakistan, dove il fiume Indo lascia la catena montuosa del Karakorum ed inizia il cammino di pi\u00f9 di 1000\u00a0km verso il suo sbocco nell'oceano Indiano. Lo scopo dell'impianto, la cui diga ha creato un invaso di 11 miliardi di metri cubi \u00e8 quello di produrre energia elettrica ed avere a disposizione grandi quantit\u00e0 di acqua per scopi irrigui.\nCostruzione.\nIl lavoro, iniziato nel maggio 1968 e che sarebbe dovuto terminare nell'aprile 1976 (in realt\u00e0 termin\u00f2 nel 1978), \u00e8 stato eseguito da una joint venture di imprese di tutto il mondo con capofila l'italiana Impregilo Spa. Alla realizzazione dell'impianto hanno lavorato circa 5000 tecnici delle varie imprese (in maggioranza pakistani) e circa 15000 operai indigeni.\nDescrizione del progetto.\nLe opere realizzate sono le seguenti: "}
{"id": "1543377", "revid": "89245644", "url": "https://it.wikipedia.org/wiki?curid=1543377", "title": "Horace de Rilliet", "text": "Horace De Rilliet \u00e8 uno dei tanti viaggiatori che giungono in Calabria nell'Ottocento. \nPer la verit\u00e0 De Rilliet (uno svizzero nato a Unterseen, nei dintorni di Berna, nel 1824) arriva in Calabria al seguito del 13\u00ba Battaglione Cacciatori con l'incarico di chirurgo. La spedizione militare aveva come obiettivo quello di appoggiare un contestuale viaggio del re di Napoli nella regione, accorrendo in suo aiuto qualora si fossero verificate azioni di disturbo nei confronti del sovrano e della sua scorta, precauzione che si rivel\u00f2 eccessiva in quanto non si verificarono incidenti. \nLa passione per la scrittura di De Rilliet consente a noi tutti di godere di un \"reportage\" sulla Calabria. Infatti, a mano a mano che dai confini tra la Basilicata e la Calabria scende con il suo Battaglione all'interno del territorio regionale calabrese, egli appunta le sue osservazioni, i suoi incontri, le sue sensazioni in una specie di diario.\nEcco come Horace De Rilliet descrive l'arrivo a Pizzo: \"(...) Visitammo il castello di Pizzo le cui mura fanno da corona alla rocca che piomba a picco sul mare dove s'infrangono i flutti e sulla quale \u00e8 edificata la citt\u00e0. Ci fecero visitare la camera abitata da Murat. Dalle finestre si gode una delle pi\u00f9 belle viste sulle coste boscose della Calabria, sul mare e sullo Stromboli. Il sole, al tramonto, inonda questa cameretta dei suoi ultimi riflessi... (...)\".\nL'edizione originale manoscritta del volume (contenente anche gli splendidi disegni) \u00e8 stata pubblicata a Ginevra nel 1852.\nE Agostino Formica, nella sua introduzione alla traduzione italiana, chiarisce il viaggio di De Rilliet: \"Questo di Horace De Rilliet si pu\u00f2 considerare un \"viaggio in progressione\" e non solo perch\u00e9 si realizza nel tempo: poca epigrafia, la giusta critica sociale, dissertazioni sul modo di governare e su argomenti di carattere economico, ritratti di artisti, niente oleografia deleteria, soprattutto osservazione e studio dei costumi\"."}
{"id": "1543378", "revid": "110157", "url": "https://it.wikipedia.org/wiki?curid=1543378", "title": "Microregione di Baixo Parna\u00edba Maranhense", "text": "Baixo Parna\u00edba Maranhense \u00e8 una microregione dello Stato del Maranh\u00e3o in Brasile, appartenente alla mesoregione di Leste Maranhense.\nComuni.\nComprende 6 comuni:"}
{"id": "1543379", "revid": "110157", "url": "https://it.wikipedia.org/wiki?curid=1543379", "title": "Microregione di Caxias", "text": "Caxias \u00e8 una microregione dello Stato del Maranh\u00e3o in Brasile, appartenente alla mesoregione di Leste Maranhense.\nComuni.\nComprende 6 comuni:"}
{"id": "1543381", "revid": "110157", "url": "https://it.wikipedia.org/wiki?curid=1543381", "title": "Microregione di Chapadas do Alto Itapecuru", "text": "Chapadas do Alto Itapecuru \u00e8 una microregione dello Stato del Maranh\u00e3o in Brasile, appartenente alla mesoregione di Leste Maranhense.\nComuni.\nComprende 13 comuni:"}
{"id": "1543390", "revid": "110157", "url": "https://it.wikipedia.org/wiki?curid=1543390", "title": "Microregione di Chapadinha", "text": "Chapadinha \u00e8 una microregione dello Stato del Maranh\u00e3o in Brasile, appartenente alla mesoregione di Leste Maranhense.\nComuni.\nComprende 9 comuni:"}
{"id": "1543391", "revid": "729019", "url": "https://it.wikipedia.org/wiki?curid=1543391", "title": "Microregione di Cod\u00f3", "text": "Cod\u00f3 \u00e8 una microregione dello Stato del Maranh\u00e3o in Brasile, appartenente alla mesoregione di Leste Maranhense.\nComuni.\nComprende 6 comuni:"}
{"id": "1543392", "revid": "458502", "url": "https://it.wikipedia.org/wiki?curid=1543392", "title": "Batalha", "text": ""}
{"id": "1543393", "revid": "110157", "url": "https://it.wikipedia.org/wiki?curid=1543393", "title": "Microregione di Coelho Neto", "text": "Coelho Neto \u00e8 una microregione dello Stato del Maranh\u00e3o in Brasile, appartenente alla mesoregione di Leste Maranhense.\nComuni.\nComprende 4 comuni:"}
{"id": "1543395", "revid": "741864", "url": "https://it.wikipedia.org/wiki?curid=1543395", "title": "Vitichindo", "text": "Biografia.\nFu duca dei Sassoni nell'odierna Vestfalia, nemico di Carlo Magno durante le guerre sassoni. Spos\u00f2 Geva di Vestfold (ca. 770-800), figlia del re danese Gormo I e, secondo una tradizione, sorella dei sovrani danesi Ragnar e Sigfrido. Dopo che Carlo Magno ebbe sottomesso nel 777 i Sassoni, Vitichindo si rifugi\u00f2 presso i parenti danesi della moglie. Quando il sovrano franco si rec\u00f2 in Spagna nel 778, Vitichindo torn\u00f2 nella sua terra e diede vita a una rivolta, che sfoci\u00f2 in alcune incursioni nel territorio franco. Solo a fatica i comandanti locali franchi riuscirono a contenerli, dopo molte distruzioni e saccheggi. \nQuando Carlo pensava ormai che la Sassonia fosse stata definitivamente pacificata, nel 782 Vitichindo si mise nuovamente a capo di una ribellione, questa volta ancora pi\u00f9 violenta e clamorosa delle precedenti, durante la quale furono sterminate, presso le montagne del S\u00fcntel, le forze franche a controllo del territorio sassone. Due dei pi\u00f9 stretti collaboratori di Carlo Magno, il camerario Adalgiso e il connestabile Geilone, persero la vita presso il S\u00fcntel e Carlo, fuori di s\u00e9 dalla rabbia, rispose con spietatezza: arrivato con un nuovo esercito in Sassonia, fece velocemente capitolare i Sassoni e, dopo averli fatti prigionieri, decise di decapitarne 4.500 in un solo giorno, nel cosiddetto massacro di Verden. Vitichindo per\u00f2 era riuscito ancora a scamparla, fuggendo nuovamente presso i Danesi.\nLe successive lotte videro coinvolti anche Vendi e Frisoni, e durarono fino a quando Carlo Magno riusc\u00ec a far convertire Vitichindo al Cristianesimo e a farsi battezzare ad Attigny, nelle Ardenne nel 785, con la stragrande maggioranza del suo popolo e non prese pi\u00f9 parte alle successive guerre sassoni. Vitichindo, amico e figlioccio del re franco, divenne un fondatore di chiese, tanto che venne soprannominato Vitichindo \"il Benedetto\", venendo celebrato il 7 gennaio. Mor\u00ec nell'810. Da lui prende il nome il \"Codex Wittekindeus\".\nSecondo la tradizione, venne sepolto in una tomba monumentale nella chiesa di Enger, nei pressi di Herford, che per\u00f2 non risale al IX secolo e si dubita, quindi, che possa esservi veramente sepolto Vitichindo.\nDa lui probabilmente discendono gli Immedingi e forse Lotario I di Stade, a ogni modo \u00e8 tradizionalmente ritenuto il capostipite del casato Wettin.\nLa tradizione storiografica nazionalista del XIX secolo lo ha trasformato in un eroe leggendario della nazione tedesca, avendo combattuto per la libert\u00e0 politico-religiosa del suo popolo.\nMedia.\nLa lotta anti-carolingia di Vitichindo \u00e8 stata liberamente rappresentata, con suggestivi toni \"antifascisti\", in \"Lucifera\", popolare fumetto italiano per adulti degli anni '70 del '900."}
{"id": "1543397", "revid": "287204", "url": "https://it.wikipedia.org/wiki?curid=1543397", "title": "Altopiano dell'Anadyr'", "text": "Laltopiano dell'Anadyr' (in russo \u0410\u043d\u0430\u0434\u044b\u0440\u0441\u043a\u043e\u0435 \u043f\u043b\u043e\u0441\u043a\u043e\u0433\u043e\u0440\u044c\u0435, \"Anadyrskoe ploskogor'e\") \u00e8 una vasta zona di basse montagne dell'estremo nordest russo, situato nel Circondario autonomo della \u010cukotka a cavallo del Circolo Polare Artico che fa parte degli altopiani della Siberia Orientale. Ha una lunghezza di circa 400\u00a0km, una larghezza di circa 130 e culmina a metri di quota nella sua sezione sudorientale.\nSi salda ad ovest con la catena dei Monti dell'Anjuj, ad est con i monti Pekul'nej. Si trova tra le pianure del \u010caun a nord, il Bassopiano dell'Anadyr' a sud-est, i Monti della Kolyma a sud-ovest e il Bassopiano della Kolyma, dove scorre il fiume Kolyma, a ovest. Hanno le loro sorgenti nell'Altopiano dell'Anadyr', tra gli altri, i fiumi Anadyr' e i suoi affluenti Jurumkuveem e Belaja (tributari del mare di Bering), Bol'\u0161oj Anjuj, Malyj Anjuj e \u010caun, tributari del mare della Siberia orientale. Da notare anche il grande lago El'gygytgyn. \u00c8 composto da basalti, andesite, dacite.\nIl clima dell'altopiano \u00e8 molto duro, con inverni molto lunghi e freddi e brevi estati piuttosto fredde; questa rigidit\u00e0 climatica spiega le caratteristiche della vegetazione, dominata dalla tundra artica, e dell'esiguit\u00e0 del popolamento."}
{"id": "1543400", "revid": "110157", "url": "https://it.wikipedia.org/wiki?curid=1543400", "title": "Microregione di Aglomera\u00e7\u00e3o Urbana de S\u00e3o Lu\u00eds", "text": "Aglomera\u00e7\u00e3o Urbana de S\u00e3o Lu\u00eds \u00e8 una microregione dello Stato del Maranh\u00e3o in Brasile, appartenente alla mesoregione di Norte Maranhense.\nComuni.\nComprende 4 comuni:"}
{"id": "1543402", "revid": "1005847", "url": "https://it.wikipedia.org/wiki?curid=1543402", "title": "Microregione di Baixada Maranhense", "text": "Baixada Maranhense \u00e8 una microregione dello Stato del Maranh\u00e3o in Brasile, appartenente alla mesoregione di Norte Maranhense.\nComuni.\nComprende 21 comuni:"}
{"id": "1543404", "revid": "110157", "url": "https://it.wikipedia.org/wiki?curid=1543404", "title": "Microregione di Itapecuru Mirim", "text": "Itapecuru Mirim \u00e8 una microregione dello Stato del Maranh\u00e3o in Brasile, appartenente alla mesoregione di Norte Maranhense.\nComuni.\nComprende 8 comuni:"}
{"id": "1543405", "revid": "44638", "url": "https://it.wikipedia.org/wiki?curid=1543405", "title": "Chiesa di Santa Maria Annunziata (Terracina)", "text": ""}
{"id": "1543407", "revid": "111325", "url": "https://it.wikipedia.org/wiki?curid=1543407", "title": "Microregione di Len\u00e7ois Maranhenses", "text": "Len\u00e7ois Maranhenses \u00e8 una microregione dello Stato del Maranh\u00e3o in Brasile, appartenente alla mesoregione di Norte Maranhense, il cui nome trae origine dal particolare fenomeno dei \"len\u00e7ois\".\nComuni.\nComprende 6 comuni:"}
{"id": "1543411", "revid": "124545926", "url": "https://it.wikipedia.org/wiki?curid=1543411", "title": "Pete Way", "text": "Fond\u00f2 altri progetti come i Fastway con l'ex Mot\u00f6rhead \"Fast\" Eddie Clarke e i Waysted. Partecip\u00f2 come turnista alla band di Ozzy Osbourne nel 1982/83. Inoltre cre\u00f2 un nuovo progetto con il suo vecchio amico (e compagno negli UFO) Michael Schenker chiamato The Plot, oltre a collaborare con il progetto dello stesso Michael Schenker M.S.G..\nPete Way \u00e8 morto nell'agosto del 2020 all'et\u00e0 di 69 anni per le lesioni riportate in un incidente stradale avvenuto due mesi prima."}
{"id": "1543412", "revid": "18397", "url": "https://it.wikipedia.org/wiki?curid=1543412", "title": "La battaglia di Cascina", "text": ""}
{"id": "1543414", "revid": "103977814", "url": "https://it.wikipedia.org/wiki?curid=1543414", "title": "Microregione di Litoral Ocidental Maranhense", "text": "Litoral Ocidental Maranhense \u00e8 una microregione dello Stato del Maranh\u00e3o in Brasile, appartenente alla mesoregione di Norte Maranhense.\nComuni.\nComprende 13 comuni:"}
{"id": "1543415", "revid": "119924588", "url": "https://it.wikipedia.org/wiki?curid=1543415", "title": "Tate St Ives", "text": "La Tate St Ives \u00e8 un museo di St Ives (Cornovaglia), Regno Unito, che espone opere di artisti britannici moderni, tra cui quelli della Scuola di St Ives. \n&lt;br&gt;L'edificio di tre piani, opera di Evans and Shaleff, si trova nel sito di una vecchia fabbrica di gas illuminante a Porthmeor Beach. Fu aperto al pubblico nel 1993, seconda galleria regionale della rete della Tate Gallery, che nella citt\u00e0 gestiva gi\u00e0 il Barbara Hepworth Museum and Sculpture Garden, aperto nel 1980.\nRecentemente \u00e8 stato proposto un ampliamento del museo, per ospitare il grande numero di visitatori che attrae, offrendo migliori spazi di documentazione ed esponendo un maggior numero di opere, ma la comunit\u00e0 locale ha espresso la propria contrariet\u00e0 al progetto.\nLa scuola di St Ives.\nNel 1920 Bernard Leach e Shoji Hamada aprirono un laboratorio ceramico a St Ives, creando un primo collegamento della citt\u00e0 con il mondo artistico del XX secolo.\nNel 1928, con l'incontro tra Alfred Wallis, Ben Nicholson e Christopher Wood inizi\u00f2 lo sviluppo di St Ives come colonia artistica balneare.\nCon lo scoppio nel 1939 della Seconda guerra mondiale, Ben Nicholson, Barbara Hepworth e Naum Gabo si stabilirono a St Ives, creando un avamposto per il movimento di avanguardia astrattista nella Cornovaglia occidentale. Dopo la fine della guerra, emerse una nuova - e naturalmente pi\u00f9 giovane - generazione di artisti. Tra questi sono da ricordare Peter Lanyon, John Wells, Roger Hilton, Bryan Wynter, Patrick Heron, Terry Frost e Wilhelmina Barns-Graham.\nMentre Tate St Ives cerca di preservare la storia dell'arte del ventesimo secolo a St Ives, la galleria espone anche nuovi lavori eseguiti anche da artisti provenienti da lontano. Il programma della residenza per artisti della galleria si propone infatti di sviluppare la pratica professionale di artisti che vivono e lavorano in Cornovaglia."}
{"id": "1543416", "revid": "110157", "url": "https://it.wikipedia.org/wiki?curid=1543416", "title": "Microregione di Ros\u00e1rio", "text": "Ros\u00e1rio \u00e8 una microregione dello Stato del Maranh\u00e3o in Brasile, appartenente alla mesoregione di Norte Maranhense.\nComuni.\nComprende 8 comuni:"}
{"id": "1543417", "revid": "110157", "url": "https://it.wikipedia.org/wiki?curid=1543417", "title": "Microregione di Gurupi", "text": "Gurupi \u00e8 una microregione dello Stato del Maranh\u00e3o in Brasile, appartenente alla mesoregione di Oeste Maranhense.\nComuni.\nComprende 14 comuni:"}
{"id": "1543418", "revid": "110157", "url": "https://it.wikipedia.org/wiki?curid=1543418", "title": "Microregione di Imperatriz", "text": "Imperatriz \u00e8 una microregione dello Stato del Maranh\u00e3o in Brasile, appartenente alla mesoregione di Oeste Maranhense.\nComuni.\nComprende 16 comuni:"}
{"id": "1543419", "revid": "46291", "url": "https://it.wikipedia.org/wiki?curid=1543419", "title": "Cinnamomum aromaticum", "text": "La cassia o cannella cinese (Cinnamomum aromaticum ) \u00e8 un albero aromatico tropicale della famiglia delle Lauracee.\nEtimologia.\nL'epiteto specifico \"cassia\" deriva dal latino \"cass\u012da(m)\" che fa proprio il termine greco \u03ba\u03b1\u03c3\u03af\u03b1 (kas\u00eda), a sua volta derivato dall'ebraico \"q\u0259\u1e63i`\u00e2\".\nDescrizione.\nLa cassia \u00e8 un albero sempreverde molto simile alla cannella (\"Cinnamomum verum\") da cui si differenzia per la maggiore altezza. Le foglie opposte sono ovali e allungate, presentano una punta acuminata, vanno dai 10 ai 18\u00a0cm di lunghezza e dai 4 ai 5\u00a0cm di larghezza. I fiori, bianchi, sono riuniti in infiorescenze. Il frutto \u00e8 una drupa che contiene un seme privo di albume.\nDistribuzione e habitat.\nLa pianta \u00e8 originaria della Cina sud-occidentale. Oggi \u00e8 diffusa e coltivata in molte zone tropicali.\nPropriet\u00e0.\n1\u00a0kg di cannella contiene 3.000\u00a0mg di cumarina, in media fino a 63 volte (in polvere) e 18 volte (nei bastoncini) la quantit\u00e0 di cumarina presente nella cannella di Ceylon. Il consumo di cumarina comporta potenziali danni al fegato. La cumarina contenuta nella cannella \u00e8 quella a pi\u00f9 alto assorbimento e biodisponiblit\u00e0.Alla cannella Cassia sono associate propriet\u00e0 antidiabetiche. In una serie di studi l'MHCP (\"methylhydroxychalcone polymer\") e altri polifenoli, solubili in acqua e quindi assenti nell'olio e negli additivi industriali, presenti nella cannella \"di tipo Cassia\" hanno imitato l'attivit\u00e0 dell'insulina in pazienti affetti da diabete tipo 2 o ad alto rischio per questa malattia, occupandone i recettori cellulari e riducendo la glicemia e la sintesi di glicogeno.\nUsi.\nCome la corteccia di \"Cinnamomum verum\", anche quella di \"Cinnamomum aromaticum\" \u00e8 ricca di oli essenziali, costituiti per la maggior parte da aldeide cinnamica e in piccole quantit\u00e0 di eugenolo, tannini e flavonoidi. Come spezia \u00e8 utilizzata come condimento in gastronomia e trova utilizzo anche in profumeria e nell'aromaterapia."}
{"id": "1543420", "revid": "767487", "url": "https://it.wikipedia.org/wiki?curid=1543420", "title": "Microregione di Pindar\u00e9", "text": "Pindar\u00e9 \u00e8 una microregione dello Stato del Maranh\u00e3o in Brasile, appartenente alla mesoregione di Oeste Maranhense.\nComuni.\nComprende 22 comuni:"}
{"id": "1543421", "revid": "88740", "url": "https://it.wikipedia.org/wiki?curid=1543421", "title": "Penedo", "text": ""}
{"id": "1543425", "revid": "110157", "url": "https://it.wikipedia.org/wiki?curid=1543425", "title": "Microregione di Chapadas das Mangabeiras", "text": "Chapadas das Mangabeiras \u00e8 una microregione dello Stato del Maranh\u00e3o in Brasile, appartenente alla mesoregione di Sul Maranhense.\nComuni.\nComprende 8 comuni:"}
{"id": "1543429", "revid": "767487", "url": "https://it.wikipedia.org/wiki?curid=1543429", "title": "Microregione di Gerais de Balsas", "text": "Gerais de Balsas \u00e8 una microregione dello Stato del Maranh\u00e3o in Brasile, appartenente alla mesoregione di Sul Maranhense.\nComuni.\nComprende 5 comuni:"}
{"id": "1543430", "revid": "110157", "url": "https://it.wikipedia.org/wiki?curid=1543430", "title": "Microregione di Porto Franco", "text": "Porto Franco \u00e8 una microregione dello Stato del Maranh\u00e3o in Brasile, appartenente alla mesoregione di Sul Maranhense.\nComuni.\nComprende 6 comuni:"}
{"id": "1543431", "revid": "484362", "url": "https://it.wikipedia.org/wiki?curid=1543431", "title": "P\u00e3o de A\u00e7\u00facar", "text": ""}
{"id": "1543432", "revid": "599013", "url": "https://it.wikipedia.org/wiki?curid=1543432", "title": "\u00c1gua Branca", "text": ""}
{"id": "1543435", "revid": "122796020", "url": "https://it.wikipedia.org/wiki?curid=1543435", "title": "Mantello dell'Invisibilit\u00e0", "text": ""}
{"id": "1543437", "revid": "287204", "url": "https://it.wikipedia.org/wiki?curid=1543437", "title": "Cantanhede", "text": ""}
{"id": "1543440", "revid": "682087", "url": "https://it.wikipedia.org/wiki?curid=1543440", "title": "Papilla da stasi", "text": ""}
{"id": "1543450", "revid": "111319", "url": "https://it.wikipedia.org/wiki?curid=1543450", "title": "Carolina (Maranh\u00e3o)", "text": ""}
{"id": "1543453", "revid": "128346", "url": "https://it.wikipedia.org/wiki?curid=1543453", "title": "Pizza napoletana verace artigianale", "text": ""}
{"id": "1543460", "revid": "729019", "url": "https://it.wikipedia.org/wiki?curid=1543460", "title": "Aniridia", "text": "Per Aniridia in campo oftalmico (oculistica) si intende l'assenza congenita, completa o quasi, ad entrambi gli occhi dell'iride. La malattia \u00e8 di tipo autosomico dominante o recessiva, ovvero a carattere ereditario.\nSintomatologia.\nLa malattia consiste nell'assenza parziale o totale dell'iride a volte associata a cataratta, glaucoma, ipoplasia foveale.\nL'aniridia \u00e8 una patologia estremamente rara determinata dalla mutazione del gene \"Pax6\", situato nel cromosoma 11, e pu\u00f2 essere ereditaria (da genitori portatori della stessa mutazione) o sporadica (quando si manifesta per la prima volta in un individuo nato da genitori non portatori). La parola \u201caniridia\u201d significa \u201cassenza di iride\u201d ed in effetti \u00e8 questa la caratteristica pi\u00f9 evidente della patologia, che determina fotofobia e abbagliamento. Tuttavia molte altre strutture dell'occhio possono essere interessate da alterazioni pi\u00f9 o meno gravi che provocano l'insorgenza di patologie associate, fra cui: glaucoma (elevata pressione del liquido all'interno del bulbo oculare che, se non controllata, produce danni irreversibili alla retina e al nervo ottico); cataratta; opacit\u00e0 della cornea; sviluppo ridotto della macula (l'area della retina deputata alla visione di dettaglio) e del nervo ottico. Per queste ragioni, le persone affette da aniridia hanno mediamente una capacit\u00e0 visiva situata fra 1 e 2 decimi e devono sottoporsi a frequenti controlli. Inoltre, poich\u00e9 la vista svolge una funzione guida in tutte le aree dello sviluppo dell'individuo (motoria, psichica, cognitiva, affettiva), i bambini affetti da aniridia\u00a0\u2013 come tutti i bambini ipovedenti - hanno bisogno di essere seguiti con particolare attenzione per minimizzare i problemi dovuti alla ridotta capacit\u00e0 visiva.\nLe mutazioni che causano l'aniridia sporadica possono anche coinvolgere la regione WT1 adiacente alla regione AN2 la cui delezione \u00e8 responsabile dell'aniridia, causando un cancro del rene denominato nefroblastoma o tumore di Wilms. Spesso questi pazienti soffrono anche di anomalie urogenitali e ritardo mentale (sindrome WAGR).\nL'aniridia \u00e8 considerata dal Ministero della Salute una Malattia Rara e per questo esente dalle spese sanitarie (codice esenzione RN0110). In genere vengono definite malattie rare quelle patologie gravi, invalidanti e prive di terapie specifiche che presentano una bassa prevalenza in Europa, meno di 5 casi su 10.000 pazienti, esse rappresentano un problema sociale in quanto i pazienti spesso trovano difficolt\u00e0 ad ottenere diagnosi e cure adeguate.\nPer le malattie invalidanti \u00e8 possibile anche chiedere il riconoscimento di invalidit\u00e0 civile, in particolare se il soggetto \u00e8 minore e frequenta una scuola, un asilo o un centro di formazione \u00e8 possibile ottenere l'indennit\u00e0 di frequenza che viene erogata sotto forma di assegno mensile con domanda da presentare alla propria ASL competente.\nEziologia.\nIl gene responsabile per l'aniridia \u00e8 lo stesso gene che \u00e8 responsabile per la crescita dell'occhio, questo aspetto pu\u00f2 comportare complicazioni di tipo oculistico durante la crescita. Il gene si chiama \"Pax6\" del cromosoma 11, p13.\nEsami.\nIn generale \u00e8 necessario procedere con tutti i controlli connessi con i sintomi presenti o eventuali associazioni; particolarmente importante \u00e8 la misura periodica del tono endo-oculare. L'aniridia pu\u00f2 essere a volte associata al tumore di Wilms, quindi si utilizza l'ecografia renale come esame di controllo per questa eventuale associazione. L'aniridia si manifesta anche nella sindrome WAGR che comprende oltre a questa patologia, il tumore di Wilms, malformazioni genitourinarie e ritardo mentale.\nTerapia.\nIl trattamento \u00e8 semplicemente di supporto, l'uso di occhiali scuri o lenti speciali possono diminuire la fotofobia; \u00e8 necessario considerare tutte le precauzioni e gli accorgimenti necessari per minimizzare i problemi derivanti dall'ipovisione.\nPrognosi.\nAttualmente non esistono cure risolutive e l'aniridia \u00e8 un disturbo incurabile, da questo punto di vista la prognosi pu\u00f2 definirsi infausta. Per quello che riguarda le eventuali patologie associate, ognuna di esse pu\u00f2 manifestarsi con modalit\u00e0 e con esiti molto diversi da paziente a paziente.\nAssociazioni.\nL'associazione \"Aniridia Italiana\" \u00e8 nata per riunire le persone affette da questa patologia e per cercare di sviluppare insieme alcuni obiettivi, quali: conoscersi e scambiare informazioni su diagnosi e terapia, aspetti di vita quotidiana, uso di lenti a contatto, occhiali e ausilii ottici, rapporti con la scuola, rapporti con le istituzioni. Promuovere una migliore conoscenza della patologia che permetta di sviluppare terapie efficaci e prassi condivise su tutto il territorio. Collaborare allo sviluppo della ricerca in questo settore, costituendo un gruppo di riferimento per i ricercatori interessati a condurre studi epidemiologici sulla patologia. Coordinarsi con le associazioni straniere omologhe e pi\u00f9 in generale con le associazioni italiane e straniere che si occupano di malattie rare."}
{"id": "1543465", "revid": "307923", "url": "https://it.wikipedia.org/wiki?curid=1543465", "title": "Caxias", "text": ""}
{"id": "1543469", "revid": "123112759", "url": "https://it.wikipedia.org/wiki?curid=1543469", "title": "Il grande Meaulnes", "text": "Il grande Meaulnes (\"Le Grand Meaulnes\"), noto anche col titolo Il grande amico, \u00e8 un romanzo dello scrittore francese Alain-Fournier, pubblicato a puntate nel 1913 sulla \"Nouvelle Revue Fran\u00e7aise\" e quindi in volume presso l'editore Emile-Paul.\nTema e ispirazione.\nScritto alla vigilia della Grande Guerra, nella quale l'autore, Alain-Fournier, trover\u00e0 la morte appena ventisettenne, \"Il grande Meaulnes\" \u00e8 un romanzo sull'adolescenza e sull'amicizia. Il narratore, l'adulto Fran\u00e7ois Seurel, rievoca il suo incontro con Augustin Meaulnes, un incontro che lo precipiter\u00e0 in un mondo di avventure e di sogno, di amore romantico e idealizzato e di bruschi risvegli a contatto con la realt\u00e0. Fran\u00e7ois non \u00e8 infatti il protagonista della storia: il suo ruolo \u00e8 quello di testimone e amico fraterno del personaggio centrale, Meaulnes, il \"grande Meaulnes\".\nL\"'avventura\" in cui Meaulnes si trova coinvolto per qualche giorno nel \"domaine myst\u00e9rieux\", il castello misterioso dove si tiene una strana festa, ha connotazioni fiabesche. Il racconto che il giovane Augustin fa all'amico Fran\u00e7ois sembra sospeso in un mondo dove sonno e veglia, sogno e realt\u00e0 finiscono col confondersi. Quando l'incantesimo svanisce, Meaulnes cercher\u00e0 invano di ritrovare la strada per il castello: l'adolescenza volge al termine, vana \u00e8 la ricerca di uno stato di grazia e di purezza che non potr\u00e0 pi\u00f9 essere raggiunto.\nPi\u00f9 tardi, quando i due amici si separeranno, la realt\u00e0 prender\u00e0 il sopravvento cancellando ogni magia dalla splendida avventura. Quando Fran\u00e7ois rievoca il racconto dell'amico con i suoi compagni del paese, \u00e8 colpito dalla loro visione disincantata:\nQuando Meaulnes parte per Parigi e diventa adulto, la felicit\u00e0 sognata diventa impossibile. Partito alla ricerca di Yvonne, la fanciulla amata d'un amore romantico e puro, intreccia invece una relazione molto pi\u00f9 terrena con Valentine, che rappresenta il personaggio femminile opposto a Yvonne. Valentine \u00e8 la \"femme fatale\" che porta dolore e sofferenza nella vita di Frantz de Galais e di Augustin Meaulnes, Yvonne \u00e8 la donna angelicata che appartiene al mondo dell'adolescenza e della purezza, un personaggio che sembra ispirato dai romanzi cortesi. La concezione dell'amore ne \"Il grande Meaulnes\" si rif\u00e0 infatti chiaramente alla letteratura medievale, e la stessa ricerca del castello misterioso richiama le avventure dei cavalieri alla ricerca del Santo Graal.\nTrama.\nMeaulnes era un ragazzo di 17 anni che si era trasferito con sua madre a Sainte-Agathe, un paese della Francia.\nL\u00ec conobbe Fran\u00e7ois, figlio del maestro della scuola, e and\u00f2 a vivere a casa sua.\nFran\u00e7ois, un giorno ritornando da scuola, vide una donna che stava spiando sua madre attraverso una finestra. Appena entrato in casa, Fran\u00e7ois vide che la madre Millie stava cucendo il cappello che aveva preso alla ferrovia. Millie a un certo punto si ferm\u00f2 di colpo: aveva visto che la donna la stava spiando. La donna entr\u00f2 e raccont\u00f2 che era la madre di Meaulnes. Disse loro che era vedova e che un pomeriggio, dopo la scuola, Meaulnes era andato a fare il bagno con il suo fratellino, in uno stagno malsano. Meaulnes ne usc\u00ec vivo, a differenza del fratellino che mor\u00ec.\nI ragazzi del paesino cominciarono a chiamarlo \"Il Grande Meaulnes\".\nUna mattina, il padre di Fran\u00e7ois diede la notizia che i suoi genitori stavano arrivando e che qualcuno doveva andare a prenderli alla stazione. Vennero scelti Fran\u00e7ois e un suo compagno di banco.\nQuel giorno, subito dopo mangiato, Meaulnes oltrepass\u00f2 le mura che circondavano la scuola e and\u00f2 a prendere il carro con il quale Fran\u00e7ois doveva prendere i suoi nonni.\nI nonni di Fran\u00e7ois arrivarono sani e salvi a casa del figlio, ma non c'era nessuna traccia di Meaulnes. Fran\u00e7ois e i suoi nonni aspettarono tutta la notte, e quando stava per scoccar la mezzanotte, si sent\u00ec un carro che si avvicinava alla loro casa: era un signore che riportava il carro della famiglia, ma di Meaulnes ancora nessuna traccia.\nPassarono tre lunghi giorni a scuola con il banco di Meaulnes vuoto. Di lui non si sapeva niente. Il maestro pensava che si fosse perso durante il tragitto di ritorno. Ma quel giorno si sent\u00ec qualcuno bussare alla porta, e uno dei due ragazzi vicini alla porta la apr\u00ec di scatto ed entr\u00f2 Meaulnes, stanco, sporco e affaticato.\nQualche ora dopo l'inizio delle lezioni, Meaulnes chiese al maestro se poteva riposare un po', dando come spiegazione il fatto che non aveva dormito per tre giorni e per tre notti. Cos\u00ec Meaulnes and\u00f2 a casa a riposare.\nUna mattina Fran\u00e7ois scopr\u00ec che Meaulnes voleva tentare la fuga, ma lo ferm\u00f2 e gli fece promettere che lo avrebbe portato con s\u00e9 nel suo lungo viaggio.\nVoleva andare nel paese misterioso dove conobbe Yvonne de Galais, una ragazza bellissima, e suo fratello Franz de Galais.\nIn una festa, Franz ritorn\u00f2 senza la sua sposa, la quale era fuggita.\nIn seguito scapp\u00f2 anche Franz, e a causa loro la festa si concluse.\nVolle fare questo lungo viaggio soprattutto per rivedere la sua amata Yvonne de Galais.\nDopo tante sere passate in insonnia, Meaulnes era riuscito a completare la mappa che portava al paesino misterioso della festa.\nPer\u00f2, una sera, un gruppo di ragazzi stava assalendo la casa di Fran\u00e7ois e vedendo due ombre che correvano, lui e Meaulnes cominciarono a rincorrerli.\nLi rincorsero tanto finch\u00e9 le due ombre non si trovarono in un vicolo cieco.\nPensavano di averli in pugno, ma in realt\u00e0 era una trappola: si sent\u00ec un fischio e un gruppo di ragazzi sbuc\u00f2 dal nulla e cercarono di bloccare sia Meaulnes sia Fran\u00e7ois. Meaulnes riusc\u00ec a liberarsi, anche se aveva quattro ragazzi che lo assalivano.\nA un certo punto un altro ragazzo sbuc\u00f2 dal buio, e spingendo Meaulnes, lo fece cadere e gli prese la sua mappa alla quale aveva lavorato tanto.\nA scuola per\u00f2 un giorno lo zingaro, che era arrivato nei giorni prima, and\u00f2 in aula a pulire con Meaulnes, e gli ridette la sua mappa, aggiungendo anche alcune modifiche dando come spiegazione il fatto che anche lui era andato nel paesino misterioso.\nUn pomeriggio, un signore diede la notizia che si sarebbe tenuta una piccola festicciola.\nAvevano anche messo su un piccolo circo, dove Meaulnes riconobbe un ragazzo della festa che si era tenuta nel paesino misterioso.\nPoi per\u00f2 Meaulnes scopri che Franz gli aveva mentito e quindi cercarono di andare al Dominio. Dopo poco tempo dalla partenza Meaulnes e Fran\u00e7ois erano stanchi. Cos\u00ec decisero di ritornare a Saint-Agathe.\nNel cammino Meaulnes si chiedeva come Danache avesse potuto rubare i polli e allo stesso tempo cercare la suora per far aiutare il suo amico.\nAlla fine Meaulnes scopr\u00ec che lo zingaro in realt\u00e0 era Franz e quest'ultimo gli diede un indirizzo: dove Yvonne passava le sue vacanze di Pasqua.\nPoi Franz part\u00ec e non rivide pi\u00f9 n\u00e9 Meaulnes n\u00e9 Fran\u00e7ois.\nSuccessivamente anche Meaulnes dovette partire: si trasfer\u00ec a Parigi per finire gli studi, scrivendo delle lettere al suo amico Fran\u00e7ois.\nEgli, purtroppo, ne ricevette solo tre.\nUn giorno Meaulnes torn\u00f2 a Saint-Agathe e si spos\u00f2 con Yvonne.\nDopo alcuni giorni dal matrimonio, Meaulnes part\u00ec di nuovo, verso un'avventura che nessuno conosceva, ma part\u00ec senza sapere che Yvonne era incinta.\nYvonne si faceva aiutare da Fran\u00e7ois. Cos\u00ec dopo 9 mesi Yvonne partor\u00ec, ed ebbe una femminuccia.\nAll'inizio la bambina non stava molto bene, ma poi si riprese. In seguito fu Yvonne a non sentirsi bene, a causa di un'infezione. Dopo aver lottato tra la vita e la morte, Yvonne mor\u00ec.\nFran\u00e7ois, il giorno del funerale, dovette portarla a braccia poich\u00e9 le scale erano troppo strette.\nDecise poi di tenere la bambina, aspettando in giorno in cui Meaulnes fosse tornato.\nIntanto, cercando alcune cose, Fran\u00e7ois trov\u00f2 il diario degli esercizi in classe di Meaulnes, cosa un po' strana dato che bisognava sempre restituirlo al professore.\nFran\u00e7ois lo lesse, ma non vi erano scritti gli esercizi in classe di Meaulnes, bens\u00ec i suoi pensieri.\nIn questo libro parlava di una ragazza di nome Valentine, la sua ragazza nei giorni in cui si era perso.\nAveva scoperto che Valentine era la ex-ragazza di Franz. Fran\u00e7ois cominci\u00f2 a capire cosa fosse successo.\nNel diario lesse anche come trov\u00f2 Valentine, cosa fecero dopo il fidanzamento, e come lui la lasci\u00f2. C'era scritto che Meaulnes, non sopportandola pi\u00f9, l'aveva abbandonata.\nAllora Fran\u00e7ois scopr\u00ec che Meaulnes era partito per ritrovare Valentine, e farla ricongiungere a Franz.\nGiorno dopo giorno, Fran\u00e7ois aspett\u00f2 l'arrivo di Meaulnes: un giorno vide due ombre, Franz e Valentine. In quello stesso giorno vide arrivare anche Meaulnes, il quale era contento.\nAppena venne a sapere che Yvonne era incinta di lui, Meaulnes rimase di stucco.\nPoi entr\u00f2 nella casa di Yvonne, per abbracciare la sua preziosissima figlia.\nInfluenza culturale.\n\"Il grande Meaulnes\" viene ritenuto apripista di un filone che mette a fuoco il passaggio dall'adolescenza all'et\u00e0 adulta. Scrittori come J. D. Salinger e Francis Scott Fitzgerald ne verranno influenzati; Jack Kerouac in \"Sulla strada\" lo segnala addirittura come unico libro che il protagonista Sal Paradise porta lungo il viaggio con s\u00e9.\nIl libro di Alain-Fournier \u00e8 stato una fonte d'ispirazione per molti artisti. Tra questi Jean-Louis Berthod, scultore francese di Albens, in Savoia, il quale ha realizzato un bassorilievo \"Il grande Meaulnes\" nel 2014 in omaggio al romanzo di Alain-Fournier, ma anche a tutti i soldati della prima guerra mondiale. L'opera \u00e8 stata fatta in tiglio (130\u00a0cm x 140\u00a0cm)."}
{"id": "1543470", "revid": "228587", "url": "https://it.wikipedia.org/wiki?curid=1543470", "title": "Cedral", "text": ""}
{"id": "1543472", "revid": "287204", "url": "https://it.wikipedia.org/wiki?curid=1543472", "title": "Colinas", "text": ""}
{"id": "1543473", "revid": "111319", "url": "https://it.wikipedia.org/wiki?curid=1543473", "title": "C\u00e2ndido Mendes (Maranh\u00e3o)", "text": ""}
{"id": "1543474", "revid": "1632387", "url": "https://it.wikipedia.org/wiki?curid=1543474", "title": "Howling Bells", "text": "Gli Howling Bells sono un gruppo musicale formatosi in Australia nel 2005.\nStoria del gruppo.\nDopo essersi trasferiti in Inghilterra hanno registrato il loro primo album, l'omonimo \"Howling Bells\". Uscito nel 2006 per la Bella Union Records, l'album \u00e8 stato accolto positivamente dalla critica ed ha permesso al gruppo di dedicarsi all'attivit\u00e0 live, principalmente in Europa, per quasi due anni.\nInoltre hanno partecipato a numerosi festival, come ad esempio quello di Reading e Leeds, ed hanno suonato al seguito dei The Killers in Europa, Stati Uniti e Australia e con i Placebo in Europa e Australia.\nUscito nel 2008 il secondo album \"Radio Wars\". La band ha pubblicato il terzo album \"The Loudest Engine\" nel 2011 e l'album pi\u00f9 recente \u00e8 del Giugno 2014 col nome \"Heartstrings\"."}
{"id": "1543482", "revid": "36426", "url": "https://it.wikipedia.org/wiki?curid=1543482", "title": "Indoeuropee", "text": ""}
{"id": "1543486", "revid": "254401", "url": "https://it.wikipedia.org/wiki?curid=1543486", "title": "Ulpia Traiana Sarmizegetusa", "text": "Ulpia Traiana Sarmizegetusa fu fondata sul precedente castrum militare di Traiano in relazione alla conquista della Dacia ed alla conseguente creazione della Provincia. La data possibile della sua formazione potrebbe essere l'11 agosto del 106. Fu subito formata con cittadini romani \"optimo iure\". Fu centro amministrativo, finanziario e sede del governatore della provincia con il nome completo di \"Colonia Ulpia Traiana Augusta Dacica Sarmizegetusa\".\nStoria.\nLa capitale della nuova provincia di Dacia sorgeva 50\u00a0km ad ovest della precedente capitale dei Daci, Sarmizegetusa Regia. Durante il regno di Traiano ebbe un ruolo guida a livello amministrativo e religioso, nel cuore della Transilvania, protetta da entrambi i lati dalle due legioni lasciate a guardia della nuova provincia: ad est dalla legio XIII Gemina di stanza ad Apulum ed a ovest dalla legio IIII Flavia Felix di stanza a Berzobis. Sotto Antonino Pio fu anche sede del \"concilium Daciarum trium\" (posto sotto il controllo di un \"sacerdos arae Augusti\"), riunione annuale dei rappresentanti di tutte le comunit\u00e0 della Dacia.\nFu minacciata dalle trib\u00f9 barbariche dei sarmati Iazigi durante le guerre marcomanniche (166-180). Con Settimio Severo potrebbe aver ricevuto lo \"ius italicum\", secondo il quale i suoi cittadini erano esentati dal pagamento del tributo fondiario.\nRimase sede del \"Procurator Augusti\" finanziario durante l'intero dominio romano fino al 271, come pure centro religioso della provincia. Sotto Alessandro Severo ricevette il glorioso epiteto di \"Metropolis\", quale centro urbano pi\u00f9 importante dell'intera provincia delle tre Dacie. E nel periodo 247-258 fu battuta moneta. Ulpia Traiana sopravvisse per circa un secolo all'abbandono della Dacia da parte dei romani. Sembra infatti che la citt\u00e0 inizi\u00f2 a decadere definitivamente solo attorno alla met\u00e0 del IV secolo.\nArcheologia.\nLe sue rovine sorgono nei pressi dell'omonima Sarmizegetusa nel distretto di Hunedoara, nella depressione di \u0162ara Ha\u0163egului, in Romania. Le sue dimensioni al momento costitutivo erano di 530 x 430 metri, un rettangolo pari a 22,5 ettari, con le strade principali appartenenti all'accampamento utilizzato da Traiano durante la conquista della Dacia. Le strade principali, il \"cardine massimo\" (\"cardo maximus\") ed il \"decumano massimo\" (\"decumanus maximus\") si intersecavano perpendicolarmente, come accade in tutti gli accampamenti romani.\nLa cinta muraria della citt\u00e0 in seguito fu ampliata di ulteriori 170 metri, andando a coprire ora un'area di 32 ettari (530 x 600 metri), mentre lo sviluppo esterno port\u00f2 a coprire un'area molto pi\u00f9 vasta complessivamente di oltre 100 ettari.\nIl sito archeologico \u00e8 ricco di vestigia romane tra cui: un acquedotto (costruito al tempo di Adriano), due fori (uno dei quali abbellito con rifiniture in marmo da Settimio Severo), un anfiteatro, due granai, numerosi templi quale centro religioso provinciale (tra cui uno dedicato al \"Libero padre\", ad \"Esculapio\", alla dea \"Nemesi\" ed un tempio \"Capitolino\"), un teatro, l'abitazione del \"Procurator Augusti\", numerose abitazioni private, locali industriali e commerciali. Attorno alla citt\u00e0 sorgevano poi numerose \"villae rusticae\"."}
{"id": "1543487", "revid": "1573940", "url": "https://it.wikipedia.org/wiki?curid=1543487", "title": "Trapania lineata", "text": "Trapania lineata \u00e8 un mollusco nudibranchio della famiglia Goniodorididae.\nDescrizione.\nCorpo di colore bianco, traslucido, talvolta giallo-marrone, attraversato diagonalmente da linee bianco opaco. Rinofori, tentacoli orali e ciuffo branchiale di colore arancio. Fino a 2 centimetri.\nBiologia.\nSi nutre di Entoprocta.\nDistribuzione e habitat.\nEndemica del Mar Mediterraneo."}
{"id": "1543489", "revid": "1982", "url": "https://it.wikipedia.org/wiki?curid=1543489", "title": "Pizza napoletana verace", "text": ""}
{"id": "1543497", "revid": "155613", "url": "https://it.wikipedia.org/wiki?curid=1543497", "title": "Casini di Ardenza", "text": ""}
{"id": "1543502", "revid": "83531", "url": "https://it.wikipedia.org/wiki?curid=1543502", "title": "Bacon", "text": ""}
{"id": "1543503", "revid": "729019", "url": "https://it.wikipedia.org/wiki?curid=1543503", "title": "Strada statale 274 Salentina Meridionale", "text": "La strada statale 274 Salentina Meridionale (SS 274), una volta nota come \"Salentina di Pat\u00f9\", \u00e8 una strada statale italiana che collega Gallipoli con l'estremit\u00e0 meridionale del Salento.\nPercorso.\nLa strada ha attualmente origine come prosecuzione naturale della strada statale 101 Salentina di Gallipoli, alle porte della localit\u00e0 pugliese presentandosi a carreggiata doppia con due corsie per senso di marcia. La strada assume direzione sud-est, correndo pi\u00f9 o meno parallela alla costa lungo il suo tragitto, mantenendone comunque una certa distanza.\nIl vecchio tracciato viene abbandonato tra le localit\u00e0 di Taviano, Racale ed Ugento, dove la strada corre lungo una nuova sede che evita l'attraversamento dei centri urbani precedenti con una carreggiata unica. La strada raggiunge Acquarica del Capo, dove interseca la ex strada statale 475 di Casarano, proseguendo oltre sempre senza attraversare centri urbani e lambendo quindi Presicce, Salve, Morciano di Leuca, Pat\u00f9 e Castrignano del Capo.\nTermina infine innestandosi sulla strada statale 275 di Santa Maria di Leuca non lontano da Santa Maria di Leuca.\nAmmodernamento nel tratto Gallipoli-Taviano negli anni '90.\nQuesta strada statale \u00e8 stata ammodernata nel tratto compreso tra i km 1,950 ed i km 9,600, cio\u00e8 nel tratto di strada che collega Gallipoli e Taviano. Il progetto \u00e8 partito il 30 gennaio 1995 ed i lavori sono finiti il 18 settembre 1996 mentre la fine stessa dei lavori era prevista entro fine aprile 1997 (infatti, tale ammodernamento \u00e8 partito, come si \u00e8 detto, il 30 gennaio 1995, con durata massima di 27 mesi).\nAmmodernamento nello svincolo Baia Verde dei primi anni 2010.\nUn altro ammodernamento pi\u00f9 recente \u00e8 stato proposto da Antonello Antonicelli nel 2011: esso riguarda la rettifica della curva al km 0 + 300 della SS 274 in corrispondenza dello svincolo per \"Baia Verde\". I lavori sono ultimati nel 2014."}
{"id": "1543506", "revid": "729019", "url": "https://it.wikipedia.org/wiki?curid=1543506", "title": "Strada statale 101 Salentina di Gallipoli", "text": "La strada statale 101 Salentina di Gallipoli (SS 101), gi\u00e0 \"strada nazionale 95\", \u00e8 una strada statale italiana, che collega Lecce a Gallipoli.\nStoria.\nLa strada statale 101 fu istituita nel 1928 con il percorso \"Lecce - Gallipoli\" e la denominazione di \"Salentina\".\nNel 1937 assunse la nuova denominazione di \"Salentina di Gallipoli\"; contemporaneamente la denominazione di \"Salentina\" pass\u00f2 alla nuova statale 7 ter.\nRecentemente la strada \u00e8 stata soggetta ad un ammodernamento che permette ai veicoli in transito di evitare completamente i centri urbani di Lequile, Galatone e Gallipoli. Contestualmente, i vecchi tratti di statale che attraversavano queste citt\u00e0 sono stati ceduti alla gestione dei rispettivi Comuni, cos\u00ec come dal Comune di Lecce \u00e8 gestito il primo tratto urbano della strada stessa (1,9\u00a0km fino allo svincolo per l'Ospedale \"Vito Fazzi\").\nCaratteristiche.\nLa SS 101 \u00e8 costituita da due carreggiate, ciascuna con due corsie per ogni senso di marcia, tranne nel primo tratto di 2,6 chilometri. Oggi \u00e8 classificata come strada extraurbana secondaria a due corsie di carreggiata e pertanto vige il limite massimo di velocit\u00e0 di 90 chilometri orari.\nNel 2018 il tratto fra il chilometro 2,6 e il chilometro 8, ossia la variante di Lequile, ha ricevuto un abbassamento del limite di velocit\u00e0 a 70 chilometri orari vista la pericolosit\u00e0 del tratto, particolarmente ricco di curve pericolose. Stessa sorte \u00e8 toccata al tratto fra il km 31 e il km 38, ossia la circonvallazione di Gallipoli a partire dallo svincolo Nard\u00f2-Lido Conchiglie.\nDistanze.\nLa strada statale \u00e8 lunga 38,500\u00a0km dal centro di Lecce fino ai pressi di Gallipoli, dove senza soluzione di continuit\u00e0 prosegue come Strada Statale 274 Salentina Meridionale in direzione Leuca.\nIl chilometro zero della strada \u00e8 posto appena fuori dalle mura del centro storico di Lecce, all'innesto tra i viali dell'Universit\u00e0 e Gallipoli.\nPercorso.\nIl tratto urbano \u00e8 composto dall'insieme delle vie A. Diaz, Rudiae e Lequile per un totale di circa due chilometri. Uscita da Lecce presenta uno svincolo per via Giuseppe Moscati, che congiunge la SS101, l'Ospedale Vito Fazzi di Lecce e la Strada Provinciale 362, da cui raggiungere San Cesario di Lecce e Galatina. In prossimit\u00e0 del raddoppio di corsia \u00e8 presente un doppio svincolo per la Tangenziale Ovest di Lecce, con il primo che porta verso Brindisi e il secondo verso Maglie. Dopodich\u00e9 la strada supera Lequile in variante, costeggiando anche l'adiacente San Pietro in Lama, ricevendo anche il traffico delle vicine San Cesario e Monteroni.\nDopo l'ultimo svincolo per Lequile che serve la frazione di Dragoni, la statale assume un andamento rettilineo per circa 12 chilometri incrociando progressivamente la Strada Provinciale 367 per Galatina, Maglie e Otranto, la provinciale Copertino-San Donato da cui poter raggiungere Leverano, Sant'Isidoro e Porto Cesareo, la provinciale Copertino-Galatina con le vicine Collemeto e Santa Barbara, la prima svolta per Nard\u00f2.\nGiunti al primo svincolo per Galatone (da cui poter raggiungere progressivamente Secl\u00ec, Aradeo, Cutrofiano e Maglie attraverso la Strada Provinciale 363) la strada evita in variante il centro abitato, incrociando la via Galatone-Nard\u00f2 (da cui raggiungere Porto Cesareo e Avetrana attraverso la Strada Provinciale 359), la Galatone-Santa Maria al Bagno e l'ultima svolta per il centro abitato.\nDopo il primo svincolo per Sannicola e l'ultimo per Nard\u00f2 (da cui raggiungere il litorale nord di Gallipoli), la strada curva scendendo verso Gallipoli dove assume la denominazione di tangenziale, dotata di quattro svincoli:\nIn prossimit\u00e0 di quest'ultimo svincolo, la statale prosegue come Strada Statale 274 Salentina Meridionale in direzione Taviano-Casarano-Ugento-Leuca."}
{"id": "1543507", "revid": "161374", "url": "https://it.wikipedia.org/wiki?curid=1543507", "title": "Strada Statale 275 Maglie-Santa Maria di Leuca", "text": ""}
{"id": "1543509", "revid": "1776051", "url": "https://it.wikipedia.org/wiki?curid=1543509", "title": "Aimone da Romagnano", "text": "Biografia.\nParente di una nobile famiglia piemontese, figlio di Antonio da Romagnano, gi\u00e0 signore di Pollenzo, il 13 luglio 1411, dopo essere stato canonico di Oulx, venne eletto dall'antipapa Giovanni XXIII vescovo di Torino.\nNei primi anni del suo episcopato, ebbe una serie di controversie con gli abitanti di Cuneo, che volevano affrancarsi dalle decime da pagare alla curia torinese. Appellatosi a papa Martino V, nel 1417, Aimone ebbe la vittoria nella causa cuneese.Nel 1432 Aimone fu presente, in qualit\u00e0 di testimone e mediatore, alla firma del trattato di pace, tenuto a Torino, tra Amedeo VIII di Savoia e Giovanni Giacomo del Monferrato.\nMor\u00ec verso la fine di settembre del 1438."}
{"id": "1543511", "revid": "1573940", "url": "https://it.wikipedia.org/wiki?curid=1543511", "title": "Tritonia striata", "text": "Tritonia striata \u00e8 un mollusco nudibranchio della famiglia Tritoniidae.\nDescrizione.\nIl corpo \u00e8 di colore bianco traslucido, a tratti opaco, con linee nere longitudinali.\nBiologia.\nSi nutre di \"Paralcyonium elegans\", \"Paralcyonium spinulosum\", \"Maasella edwardsi\".\nDistribuzione e habitat.\nLa specie \u00e8 endemica del mar Mediterraneo occidentale. Reperibile frequentemente sotto pietre e massi."}
{"id": "1543518", "revid": "161374", "url": "https://it.wikipedia.org/wiki?curid=1543518", "title": "SS 101", "text": ""}
{"id": "1543521", "revid": "34928", "url": "https://it.wikipedia.org/wiki?curid=1543521", "title": "Ordine dei Carmelitani", "text": ""}
{"id": "1543524", "revid": "161374", "url": "https://it.wikipedia.org/wiki?curid=1543524", "title": "SS 274", "text": ""}
{"id": "1543527", "revid": "1305772", "url": "https://it.wikipedia.org/wiki?curid=1543527", "title": "Crimson King", "text": "Crimson King indica:"}
{"id": "1543528", "revid": "339392", "url": "https://it.wikipedia.org/wiki?curid=1543528", "title": "Premostratensi", "text": ""}
{"id": "1543530", "revid": "1305772", "url": "https://it.wikipedia.org/wiki?curid=1543530", "title": "Lucio Aurelio Avianio Simmaco", "text": "Biografia.\nFiglio di Aurelio Valerio Tulliano Simmaco, console del 330, Simmaco fu il padre di Quinto Aurelio Simmaco, importante personaggio della fine del IV secolo; ebbe anche una figlia e altri tre figli, tra cui Celsino Tiziano. Era un senatore pagano, e fu membro di diversi collegi sacerdotali, come i \"Pontefices Vestae\" e i \"Quindecimviri sacris faciundis\" (dal 351 al 375).\nFu Prefetto dell'annona tra la fine del 339 e gli inizi del 340, e successivamente fu \"Vicarius urbis Romae\".\nNel 361 fu inviato dall'imperatore Costanzo II ad Antiochia di Siria, dove forse conobbe l'oratore Libanio: probabilmente il Senato romano aveva voluto assicurare all'imperatore la propria fedelt\u00e0 dopo aver ricevuto la lettera del cugino, cesare e auto-proclamato imperatore Giuliano; ad ogni modo, Simmaco e il collega Valerio Massimo ritornarono dalla missione passando per \"Nassus\", dove Giuliano li accolse con tutti gli onori.\nNel 364-365 esercit\u00f2 la carica di \"praefectus urbi\" di Roma, sotto l'imperatore romano Valentiniano I. Da prefetto restaur\u00f2 l'antico \"pons Agrippae\" sul Tevere (costruito sul luogo del moderno ponte Sisto), che prese il nome di \"pons Valentiniani\"; Simmaco finanzi\u00f2 anche una sontuosa festa pubblica per l'inaugurazione del ponte. Un'iscrizione che celebra il restauro \u00e8 ancora presente sul ponte. Ammiano Marcellino d\u00e0 un giudizio lusinghiero del suo mandato.\nLa sua casa si trovava sulla riva destra del Tevere, a Trastevere, e fu bruciata dalla plebe durante una sommossa nel 367. Ammiano Marcellino racconta che la causa della rivolta fu la diceria, messa in giro da un plebeo, che Simmaco avesse affermato, durante il proprio mandato di prefetto, che avrebbe preferito piuttosto \u00abestinguere col suo vino le fornaci di calce, anzich\u00e9 venderlo al prezzo che la plebe sperava\u00bb; la folla inferocita, dimenticando la prosperit\u00e0 avuta sotto la prefettura di Simmaco, gli mise a fuoco la casa trasteverina.\nAvianio abbandon\u00f2 la citt\u00e0 a seguito di questa offesa causata dall'\u00abinvidia\u00bb, che cerc\u00f2 di sanare componendo un'opera letteraria. In seguito, per\u00f2, i plebei cambiarono idea e si misero a sostenerlo, chiedendo la punizione dei facinorosi; Simmaco torn\u00f2 a Roma dietro insistenza del Senato, che ringrazi\u00f2 il 1\u00ba gennaio 376; i senatori, anche quelli cristiani, lo proposero al nuovo imperatore Graziano come Console e Prefetto del pretorio per il 377.\nAviano Simmaco mor\u00ec nel 376, da console designato; l'anno successivo fu onorato di una statua dorata, eretta per decreto imperiale dietro richiesta del Senato, il 29 aprile.\nCultura.\nAviano Simmaco viene descritto dal figlio come un avido lettore di ogni genere di letteratura. Compose anche un numero limitato di epigrammi di modesta qualit\u00e0 stilistica e letteraria su membri dell'epoca di Costantino I, tra i quali quelli dedicati ad Amnio Anicio Giuliano e Lucio Aradio Valerio Proculo.\nTra i suoi corrispondenti vi fu Vettio Agorio Pretestato, come Simmaco esponente dell'aristocrazia senatoriale pagana.\nArnaldo Momigliano ha proposto di identificarlo con l'anonimo prefetto oggetto dell'invettiva anti-pagana contenuta nel \"Carmen contra paganos\"."}
{"id": "1543531", "revid": "125729545", "url": "https://it.wikipedia.org/wiki?curid=1543531", "title": "Peglio (Lombardia)", "text": "Peglio (\"Pei\" in dialetto comasco, pronuncia fonetica IPA: ) \u00e8 un comune italiano di abitanti della provincia di Como in Lombardia. Fa parte della Comunit\u00e0 montana dell'Alto Lario Occidentale.\nGeografia fisica.\nPeglio \u00e8 situato sulle pendici del Sasso Pelo (910 m s.l.m.), nei pressi della confluenza della piana di Livo nella valle del Liro.\nStoria.\nDurante l'et\u00e0 comunale Peglio costituiva una comunit\u00e0 retta da un governo consolare, citata negli annessi agli Statuti di Como del 1335 come \"\u201cPellio montis Grabadone\u201d\" e \"Pilio montis Domaxii\", ossia uno dei comuni che, all'interno della pieve di Gravedona, aveva il compito di garantire la manutenzione del tratto di \"via Regina\" compreso tra il \"\"ponte de Acqua Marcida\" e il \"terminum qui est in media via de la Ganda\"\".\nInserito nella pieve di Gravedona anche nei secoli successivi, il comune di Peglio ne segu\u00ec il destino anche quando la stessa conflu\u00ec nel cosiddetto \"feudo delle Tre Pievi superiori del lago\" (formato anche dalla pieve di Dongo e da quella di Sorico). Di conseguenza, Peglio fu dapprima infeudato da Lucrezia Crivelli (1497), poi dal Medeghino (1545) e infine dalla famiglia Gallio (1580), la quale esercit\u00f2 i propri diritti feudali fin'oltre la met\u00e0 del XVIII secolo. Oltre che ai Gallio, nel 1751 il comune risultava essere infeudato anche al vescovo di Como.\nDopo circa trecento anni di benessere economico, a partire dalla fine del XVI secolo, Peglio fu interessato da un importante fenomeno di emigrazione verso Palermo che, con gli emigrati che mantennero vivo il legame con la terra d'origine commissionando opere d'arte private e pubbliche, tra cui gran parte delle decorazioni della chiesa dei Santi Eusebio e Vittore.\nAlcune riforme amministrative del Regno d'Italia napoleonico sancirono dapprima l'annessione di Peglio al comune di Livo (decreto datato 1807) e, in seguito, la ricostituzione del comune di Peglio con relativa aggregazione dei soppressi comuni di Livo e Dosso del Liro (decreto datato 1812). Tutte le decisioni napoleoniche furono tuttavia cancellate dalla Restaurazione.\nDall\u2019Ottocento a Peglio inizi\u00f2 un ulteriore fenomeno di spopolamento, ancora attivo nel III millennio.\nTra il 1928 e il 1948 Peglio fece parte del comune di Gravedona.\nMonumenti e luoghi d'interesse.\nArchitetture religiose.\nParrocchiale dei Santi Eusebio e Vittore.\nUn terrazzamento naturale in posizione dominante su Gravedona e il Lario ospita la chiesa dei Santi Eusebio e Vittore, all'interno della quale si conservano notevoli affreschi del Fiammenghini datati di inizio Seicento.\nOratorio della Madonna del Gorghiglio.\nSulla strada che da Peglio porta verso Livo si trova la chiesetta della Madonna del Gorghiglio (XVII secolo), un oratorio a navata singola preceduto da protiro e costruito sulla base di una precedente cappelletta gi\u00e0 attestata nel 1706, anno in cui nell'edificio avevano lavorato alcuni ignoti \u201c\"pitori\"\u201d, attivi anche presso la cappella di Santa Rosalia della parrocchiale paesana e nella cappella di San Francesco nella chiesa di Santa Maria del Fiume a Dongo. L'oratorio fu ricostruito nel 1779 grazie al contributo dei pegliesi emigrati a Palermo, mentre il protiro fu aggiunto negli ultimi anni del XVIII secolo.\nInternamente, il presbiterio ospita una raffigurazione votiva della \"Beata Vergine col Bimbo\" databile al XVI secolo, ai lati della quale si trova un affresco di \"San Rocco\" e \"San Sebastiano\" realizzato da Antonio Maria Caraccioli da Vercana, autore anche del cartiglio sulla controfacciata. Al vercanino sono attribuiti anche la \"Nascita della Vergine\" e l\"Annunciazione\" sulle pareti laterali, affreschi che rimandano alle tele che lo stesso autore avrebbe realizzato nel presbiterio della chiesa della Madonna delle Grazie di Trezzone.\nChiesa della Madonna Immacolata.\nLa piazza della chiesetta ospita l'oratorio della Madonna Immacolata, attestato nei confini parrocchiali gi\u00e0 nel 1788.\nArchitetture civili.\nIl villaggio \u00e8 caratterizzato da tipiche costruzioni rurali in pietra, abbastanza ben conservate, alcune delle quali ospitano ancora portali, resti di affreschi, inferriate e davanzali in pietra risalenti al periodo dell'emigrazione dei pegliesi verso Palermo.\nIn frazione di Argesio, la parete esterna di una di queste abitazioni ospita l'affresco di una \"Madonna tra San Carlo e Santa Caterina\" commissionato da Alberto Mangino al Fiammenghino nel 1619."}
{"id": "1543534", "revid": "229617", "url": "https://it.wikipedia.org/wiki?curid=1543534", "title": "Sscr", "text": ""}
{"id": "1543536", "revid": "36426", "url": "https://it.wikipedia.org/wiki?curid=1543536", "title": "Giustizia ecclesiastica", "text": ""}
{"id": "1543537", "revid": "1429175", "url": "https://it.wikipedia.org/wiki?curid=1543537", "title": "Clero secolare", "text": "Il clero secolare, detto anche clero diocesano, \u00e8 composto da quei vescovi, presbiteri e diaconi che non sono vincolati da un \"ordine religioso\", essi quindi vivono nel \"secolo\", ovvero nel mondo civile (dal latino \"saeculum\", -i sn: secolo, generazione, stirpe, epoca, tempo, qui intesi nella loro accezione mondana, nella loro dimensione legata ai beni materiali), distinguendosi quindi dal clero regolare che \u00e8, invece, composto da religiosi ordinati, che seguono la regola dei loro fondatori."}
{"id": "1543542", "revid": "122108548", "url": "https://it.wikipedia.org/wiki?curid=1543542", "title": "ASA 1000 GT", "text": "LASA 1000 GT, pi\u00f9 nota con il soprannome di \"Ferrarina\", \u00e8 un'automobile sportiva di piccola cilindrata costruita dall'azienda milanese ASA (acronimo di Autocostruzioni Societ\u00e0 per Azioni) dal 1962 al 1967, nelle versioni coup\u00e9 e spider.\nIl contesto.\nAlla fine degli anni cinquanta le vetture sportive di piccola cilindrata e alte prestazioni costruite da Abarth, Giannini e altri preparatori su meccaniche FIAT, conobbero grandi successi nelle gare e, conseguentemente, anche una discreta fortuna nelle vendite, soprattutto tra il pubblico giovane.\nAllo scopo di partecipare a questo mercato la Ferrari inizia la sperimentazione costruendo, nel 1960, un prototipo di Gran Turismo con motore quadricilindrico da 850 CC, montato su Fiat 1200 Pininfarina Coup\u00e9.\nNel 1961, al Salone dell'automobile di Torino, nello stand di Bertone apparve una nuova concept car con un misterioso logo tricolore, dotata del motore sperimentale con cilindrata aumentata a 1.032 cc. Il logo con il cavallino rampante era stato negato al nuovo modello a causa delle incertezze del \"Drake\" in merito al rischio di produrre una vettura di piccola cilindrata che avrebbe potuto inficiare il prestigio internazionale di auto esclusiva, ormai raggiunto dalla Ferrari.\nIl progetto, per\u00f2, era in fase troppo avanzata perch\u00e9 si potesse abbandonare a cuor leggero, non foss'altro per gli investimenti dedicati allo studio del motore, effettuato da Carlo Chiti, alla progettazione del telaio, affidata a Giotto Bizzarrini, e alla realizzazione della carrozzeria, eseguita dalla Bertone su disegno di un esordiente Giorgetto Giugiaro.\nLa produzione.\nLo sbocco produttivo venne risolto dalla proposta di Oronzio De Nora, un industriale milanese del settore elettrochimico che, su pressione del figlio Niccol\u00f2, era intenzionato a entrare nel campo automobilistico. Allo scopo venne costituita la societ\u00e0 ASA, presieduta da Niccol\u00f2 De Nora e con sede a Lambrate, allora periferia industriale di Milano, in adiacenza agli stabilimenti De Nora.\nAlla carenza tecnico-strutturale della neonata ASA, sopperiva la Ferrari con la fornitura di telai e motori e la Bertone per il corpo vettura e per l'assemblaggio finale. La cessione del progetto prevedeva che il marchio Ferrari non dovesse apparire su alcuna parte della vettura, ma per il pubblico degli appassionati divenne immediatamente nota come la \"Ferrarina\".\nLa produzione della nuova coup\u00e9, annunciata nel 1962, ebbe effettivamente inizio nel 1963 presso gli stabilimenti della Bertone e distribuita utilizzando la rete commerciale della Ferrari.\nAl Salone di Ginevra del 1963 venne presentata la versione spider, sempre realizzata dalla Bertone, ma dotata di una carrozzeria in plastica.\nNonostante le prestazioni e l'elevato contenuto tecnologico, la 1000 GT non ebbe la fortuna che avrebbe meritato, forse a causa dell'assenza di un marchio dal prestigio sportivo, unita a un prezzo vendita (\u20a4 2.520.000 nel 1965, sia per la coup\u00e9 che per la spider) non proprio competitivo.\nAnche l'intervento di Luigi Chinetti, ex pilota e concessionario Ferrari per gli Stati Uniti, che reclamizz\u00f2 la vettura facendone intendere chiaramente la nobile genesi, non sort\u00ec apprezzabili risultati.\nQuando l'ASA venne posta in liquidazione, nel 1967, erano stati prodotti solamente un centinaio di coup\u00e9, oltre ad una ventina di esemplari spider e versioni speciali.\nLe derivate.\nNumerosi sono stati gli sforzi per dare slancio al progetto ASA, particolarmente nel costruire modelli derivati dalla 1000 GT destinati ad una clientela sportiva. \u00c8 il caso della \"1000 GT Competizione\", presentata nel 1963 contemporaneamente alla spider, con carrozzeria in alluminio realizzata dalla carrozzeria modenese Sports Car, motore sistemato in posizione centrale, ridotto a 994 CC per rientrare nelle categorie sportive riservate a vetture con cilindrata fino al litro.\nNel 1964 venne esposto al Salone di Parigi il modello 411, con motore portato a 1.092 cm\u00b3 e potenza di 104 CV. Due anni dopo \u00e8 la volta della 613 RB, un'interessante variazione targa dotata di carrozzeria in plastica e roll bar, che poteva essere dotata di un motore sei cilindri in linea di 1.290 cm\u00b3 o di un quattro cilindri da 1.800 cm\u00b3. Quest'ultimo modello, realizzato su specifiche di Luigi Chinetti per il mercato statunitense, venne prodotto in quattro esemplari di cui uno solo con propulsore sei cilindri da 124 CV.\nPoco prima di essere messa in liquidazione, la ASA realizz\u00f2 una vettura da Formula 2 con motore Cosworth FVA di 1.600\u00a0cm\u00b3, che per\u00f2 non scese mai in pista."}
{"id": "1543545", "revid": "3082", "url": "https://it.wikipedia.org/wiki?curid=1543545", "title": "Lucio Aurelio Aviano Simmaco Fosforio", "text": ""}
{"id": "1543546", "revid": "527219", "url": "https://it.wikipedia.org/wiki?curid=1543546", "title": "Trattato segreto di Dover", "text": "Il trattato segreto di Dover o anche trattato di Dover, fu un accordo di alleanza tra Gran Bretagna e Francia firmato a Dover il 1\u00ba giugno 1670, che rese possibile a Luigi XIV di Francia il dar corso alla guerra d'Olanda (1672 \u2013 1678). \nStoria.\nSecondo il trattato, il re d'Inghilterra Carlo II avrebbe dovuto soccorrere militarmente le truppe francesi coinvolte in scontri con le Province Unite, mentre il re Luigi XIV avrebbe dovuto aiutare il cugino a far avvicinare il popolo inglese al cattolicesimo romano, religione avversata in territorio inglese sin dal regno di Enrico VIII. \nLa terza guerra anglo-olandese fu l'immediata conseguenza della stipula del trattato. Quando Carlo sospese le leggi contro i nonconformisti promulgarono una \"dichiarazione d'indulgenza\", il Parlamento approv\u00f2 il Test Act, una legge che obbligava ogni persona impiegata in ambito pubblico a prendere i sacramenti secondo il rito anglicano e sottoscrivere un anatema contro la transustanziazione, nonch\u00e9 a giurare fedelt\u00e0 alla monarchia e alla Chiesa di Stato."}
{"id": "1543548", "revid": "1719883", "url": "https://it.wikipedia.org/wiki?curid=1543548", "title": "Sonnolenza", "text": "La sonnolenza \u00e8 uno stato di torpore psicofisico caratterizzato dal bisogno e dal desiderio di dormire, con conseguente riduzione del livello di coscienza e difficolt\u00e0 a mantenere lo stato di veglia.\nEziologia.\nLe cause della sonnolenza possono essere di tipo fisiologico o patologico. Fisiologico \u00e8 il bisogno di dormire determinato da un eccessivo dispendio di energie psicofisiche durante la giornata, oppure quello che si presenta durante la fase di transizione dalla veglia al sonno.\nPi\u00f9 spesso la sonnolenza \u00e8 determinata da stili di vita irregolari (riposo non adeguato, pasti eccessivamente pesanti, abuso di sostanze alcooliche, di sostanze stupefacenti o di farmaci che agiscono sul sistema nervoso centrale).\nQuando la sonnolenza si presenta in modo severo e cronico, vale a dire che \u00e8 presente tutti i giorni, ogni ora della giornata, allora si parla di eccessiva sonnolenza diurna (ESD). Cause patologiche di ESD possono essere di tipo endocrino, infettivo, metabolico, neurologico, psichiatrico, quali ad esempio:\nDiagnosi.\nUna volta escluso che la sonnolenza possa originare da cattive abitudini di vita, si pu\u00f2 sottoporre il paziente a uno studio neurofisiologico del sonno (polisonnografia), che si esegue applicando degli elettrodi e monitorando le fasi del sonno e della veglia nel corso delle 24 ore.\nSintomatologia.\nLa sonnolenza si manifesta con deficit di attenzione, irritabilit\u00e0, sensazione di pesantezza delle palpebre, sbadigli, sfregamento degli occhi.\nTerapie.\nNei casi in cui la sonnolenza deriva da stili di vita inadeguati, \u00e8 necessario correggere le abitudini sbagliate, come ad esempio: \nNel caso la sonnolenza sia secondaria a malattie sistemiche, \u00e8 necessario intervenire sulla patologia di fondo per risolvere il problema.\nL'utilizzo di stimolanti (modafinil, metilfenidato) \u00e8 limitato a casi ben inquadrati dal punto di vista medico.\nPer la cura in caso privazione del sonno si utilizzano al contrario dei sonniferi ed antidepressivi."}
{"id": "1543549", "revid": "1149807", "url": "https://it.wikipedia.org/wiki?curid=1543549", "title": "Bob-omb", "text": ""}
{"id": "1543550", "revid": "124123", "url": "https://it.wikipedia.org/wiki?curid=1543550", "title": "Takuya Igarashi", "text": " Attualmente \u00e8 freelance, ma ha cominciato la sua carriera con la Toei Animation. Ha spesso usato lo pseudonimo ."}
{"id": "1543552", "revid": "767487", "url": "https://it.wikipedia.org/wiki?curid=1543552", "title": "The Complete Giuni", "text": "The Complete Giuni \u00e8 una raccolta di Giuni Russo pubblicata nel 2007 su etichetta RadioFandango.\nIl disco.\n\"The Complete Giuni\" si compone di tre volumi che contengono un'ampia selezione della produzione discografica di Giuni Russo. Nelle intenzioni della produttrice Maria Antonietta Sisini, il progetto nasce per illustrare compiutamente il genere, la forma, ed il carattere musicale di Giuni Russo.\nLa raccolta ripercorre l'intera carriera dell'artista, dalle prime registrazioni datate 1968 all'ultimo lavoro inciso nel 2004, alternando i suoi pi\u00f9 grandi successi a brani meno noti, alcuni del tutto inediti su CD.\nLa prima presentazione alla stampa \u00e8 avvenuta ad Alghero, citt\u00e0 alla quale Giuni Russo dedic\u00f2 l'omonima hit nell'estate 1986.\nIl booklet interno \u00e9 curato da Antonio Mocciola"}
{"id": "1543555", "revid": "2091899", "url": "https://it.wikipedia.org/wiki?curid=1543555", "title": "Comparatore di fase e frequenza", "text": "In elettronica un Phase-Frequency Detector (PFD), in italiano comparatore di fase e frequenza, \u00e8 un componente in grado di misurare la differenza di fase tra due segnali in ingresso. In particolare, a differenza di altri tipi di phase detector, restituisce un segnale proporzionale alla differenza di fase sia in modulo che in segno.\nIl comparatore di fase e frequenza \u00e8 in sostanza una macchina a stati finiti che permette di determinare quale dei due segnali in ingresso ha un attraversamento dello zero prima oppure pi\u00f9 frequentemente.\nFunzionamento.\nIl comparatore di fase e frequenza (PFD, \"phase frequency detector\") \u00e8 una macchina a stati finiti a due uscite che permette di determinare quale dei due segnali in ingresso ha un attraversamento dello zero prima oppure pi\u00f9 frequentemente. \nIl PFD non \u00e8 sensibile al livello, ma appunto ai fronti del segnale (ad esempio, fronti in salita). Supponiamo tanto per fissare le idee che il PFD si trovi nello stato di RESET, in cui entrambe le uscite sono nulle: non appena occorre un fronte del primo segnale (nel caso considerato, il riferimento di frequenza della PLL), l'uscita UP viene posta a 1 mentre l'uscita DOWN rimane a zero (stato A). Il circuito rimarr\u00e0 in questo stato fino a che non arriver\u00e0 un fronte del secondo segnale (cio\u00e8 l'uscita retroazionata della PLL) che riporter\u00e0 il circuito nello stato di RESET. Dualmente, se il primo fronte ad arrivare \u00e8 quello del secondo segnale, sar\u00e0 l'uscita DOWN ad andare a 1 mentre UP rester\u00e0 a zero (stato B): il PFD manterr\u00e0 questo stato fino all'arrivo di un fronte del primo segnale. Nella figura sottostante si vede il diagramma a stati del sistema, dove con \"U1\" e \"U2\" non si intende il livello dei segnali ma un loro fronte positivo.\nNel caso semplice di due segnali in ritardo di fase e alla stessa frequenza, quello che si osserver\u00e0 \u00e8 semplicemente l'alternarsi periodico di due stati: lo stato A (o B) e quello di RESET. Se i segnali sono anche in fase, si osserver\u00e0 unicamente uno dei due stati A o B, ossia quello immediatamente antecedente al raggiungimento di tale situazione. Pi\u00f9 complicata \u00e8 la situazione in cui i segnali non hanno la stessa frequenza.\nUna possibile implementazione del circuito con due flip-flop D la si pu\u00f2 vedere nello schematico a destra.\nI comparatori di fase frequenza trovano anche applicazione integrati con i sistemi logici integrati sequenziali e combinatori.\nComparatore di fase con flip-flopJK.\nIl comparatore di tipo JK pu\u00f2 funzionare con input non simmetrici (fronti crescenti). Quando gli ingressi hanno fasi di segno opposto, la tensione in un'uscita dl filtro passante converge a zero, qualora il flip-flop sia polarizzato tra le tensioni (-1, +1). \nIn particolare. quando i due segnali di ingresso hanno uno sfasamento di 360\u00b0, la tensione di uscita media raggiunge il massimo, pari a +1; quando, al contrario, i due ingressi sono perfettamente in fase, la tensione di uscita raggiunge il suo minimo, pari a-1. \nIl comparatore a flip-flop JK \u00e8 un rilevatore di fase, che per\u00f2 non \u00e8 in grado di fungere anche da rilevatore di frequenza.\nComparatore di fase con moltiplicatore di Gilbert.\nIl moltiplicatore di Gilbert pu\u00f2 fungere da comparatore di fase. Infatti, se i due segnali di ingresso sono alla stessa frequenza, l'uscita (precedentemente filtrata) sar\u00e0 proporzionale alla differenza di fase secondo:\ndove Il fattore K \u00e8 proporzionale alle due ampiezze di ingresso.\nSi pu\u00f2 quindi dedurre che questo rilevatore di fase \u00e8 \"non\" lineare.\nPer i segnali di ingresso di diverse frequenze, l'uscita non \u00e8 pi\u00f9 coerente e il rivelatore non svolge pi\u00f9 il suo ruolo: si dice che \u00e8 sensibile solo alla differenza di fase ma che non funziona per diverse frequenze di ingresso.\nInfine, occorre prestare attenzione al fatto che il guadagno \u00e8 sensibile anche in funzione delle ampiezze di input.\nComparatore di fase con OR esclusivo.\nNel Comparatore di fase di tipo OR esclusivo, la media del segnale di uscita \u00e8 proporzionale alla differenza di fase tra i due ingressi.\nAd esempio, se la differenza di fase tra XRIF e XCOMP \u00e8 di 90 gradi, il segnale di uscita avr\u00e0 un fattore di utilizzazione del 50%, fatto che causa un valore medio di 0 per un'uscita variabile tra -1 e +1.\nSe lo sfasamento differisce da 90 gradi, le variazioni del rapporti ciclico (\"duty cycle\") dei segnali saranno proporzionali alla differenza di fase fra i segnali in ingresso, e il valore medio del segnale di uscita con esso.\nD'altra parte, se i segnali di ingresso non sono simmetrici, ad esempio con un \"duty cycle\" diverso dal 50%, il campo di rilevamento viene ridotto. Per un segnale di ingresso con \"duty cycle\" 5%, il campo di rilevamento diventa solo 5 * (2pi) / 100.\nQuesto sistema \u00e8 un rivelatore di fase, ma non un rilevatore di frequenza."}
{"id": "1543561", "revid": "2205737", "url": "https://it.wikipedia.org/wiki?curid=1543561", "title": "Another Part of Me", "text": "Another Part of Me \u00e8 un brano scritto ed interpretato dal cantante statunitense Michael Jackson, estratto l'11 luglio 1988 come sesto singolo del suo album \"Bad\" (1987). La canzone raggiunse subito la posizione numero 1 nella classifica dei singoli soul di \"Billboard\" e la posizione numero 11 nella classifica generale di \"Billboard\".\nDescrizione.\nLa canzone, inizialmente non prevista per essere inclusa nell'album \"Bad\", venne usata per la prima volta, sebbene in una versione differente, nella parte finale e nei titoli di coda del cortometraggio in 4D con protagonista Jackson, \"Captain EO\", diretto da Francis Ford Coppola e prodotto da George Lucas per la Disney, e uscito nel 1986 come attrazione per i parchi Disney. Pare che Jackson, al momento della scelta dei brani da includere nell'album \"Bad\", ad \"Another Part of Me\" preferisse \"Streetwalker\" (brano che fu comunque successivamente incluso nella \"Special Edition\" del 2001 e nella versione celebrativa per i 25 anni dell'album, \"Bad 25\" del 2012), ma il produttore Quincy Jones optava pesantemente per la prima. Quando anche l'allora manager di Jackson, Frank DiLeo, le ascolt\u00f2 entrambe, anch'egli consigli\u00f2 di aggiungerla, e cos\u00ec si decise che \"Another Part of Me\" doveva essere inclusa nell'album e venne cos\u00ec riarrangiata, rispetto alla versione apparsa l'anno prima. Secondo alcune fonti, per il suono all'inizio della canzone, Jackson si sarebbe ispirato alla \"Deep Note\", il suono che caratterizzava l'intro del sistema THX brevettato da George Lucas nel 1982.\nVideo musicale.\nIl videoclip di \"Another Part of Me\" \u00e8 stato pubblicato nel 1988 e venne registrato durante un'esibizione live di Michael Jackson durante il \"Bad World Tour\" unendo le immagini di uno dei concerti eseguiti a Parigi con l'audio della canzone, sempre cantata durante lo stesso tour, di una tappa tenutasi invece presso l'originale Wembley Stadium di Londra. Il video mostra Jackson che canta e balla durante un concerto sulle note della canzone, tra le urla e le grida dei fan e con varie inquadrature incentrate su di essi e su un primo piano degli strumenti musicali e della band. Il video inizia mostrando alcune immagini di repertorio di Jackson in tour in giro per il mondo mentre viene inseguito dai fan, riceve premi e incontra personaggi famosi come la Principessa Diana Spencer. Sempre nell'intro, vengono mostrati alcuni degli illustri ospiti che hanno assistito al tour di Jackson come le attrici Liz Taylor e Sophia Loren, la cantante Tina Turner e i Reali Inglesi, il Principe Carlo e l'allora sua consorte, la sopracitata Diana.\nPromozione ed esecuzione dal vivo.\n\"Another Part of Me\" \u00e8 stata eseguita da Jackson solamente durante tutta la seconda parte del \"Bad World Tour\" (1988-1989) con l'aggiunta di un'ulteriore sezione strumentale che solo brevemente \u00e8 possibile ascoltare alla fine del singolo: durante i concerti tenuti negli Stati Uniti, questa porzione musicale \u00e8 stata eseguita come nella versione originale, mentre nelle tappe europee \u00e8 stata eseguita pi\u00f9 velocemente. Una versione live della canzone \u00e8 reperibile sul DVD del 2012, \"Michael Jackson Live at Wembley July 16, 1988\".\nSuccessivamente il brano venne inserito come lato B del singolo \"Leave Me Alone\" nel cofanetto in edizione limitata \"\", del 2006.\nUn frammento dell'intro della canzone \u00e8 stato aggiunto sia all'interno della performance di Jackson al \"Super Bowl XXVII\" nel 1993 (subito prima di \"Black or White\") che nella performance live della canzone \"Jam \"per la serie di concerti \"This Is It\", i cui spettacoli furono annullati in seguito all'improvvisa morte del cantante e di cui sono pertanto reperibili solo le immagini delle prove inserite nel'omonimo film.\nIl brano lo si pu\u00f2 trovare inoltre come colonna sonora in una delle scene iniziali del primo capitolo della saga di film comici d'azione \"Rush Hour\" del 1998, che vede uno dei protagonisti del film, interpretato dal comico e attore Chris Tucker, ballare felicemente imitando le mosse di Jackson sul brano dopo che egli ha arrestato un criminale."}
{"id": "1543562", "revid": "104458", "url": "https://it.wikipedia.org/wiki?curid=1543562", "title": "Steve Locher", "text": "I suoi principali risultati sono le due medaglie di bronzo vinte ai XVI Giochi olimpici invernali di e ai Mondiali di Vail/Beaver Creek 1999; in Coppa del Mondo vanta tre vittorie e nove podi.\nBiografia.\nCarriera sciistica.\nStagioni 1985-1992.\nNato a Salins, comune in seguito unito alla citt\u00e0 di Sion, Locher debutt\u00f2 in campo internazionale ai Mondiali juniores di Jasn\u00e1 1985; in Coppa del Mondo ottenne il primo piazzamento il 23 gennaio 1990 a Veysonnaz in slalom gigante (13\u00ba) e la prima vittoria, nonch\u00e9 primo podio, pochi giorni dopo, il 29 gennaio nel supergigante di Val-d'Is\u00e8re.\nEsord\u00ec ai Campionati mondiali a Saalbach-Hinterglemm 1991, piazzandosi 6\u00ba nel supergigante e 5\u00ba nella combinata, e ai Giochi olimpici invernali ad , dove vinse la medaglia di bronzo nella combinata e non complet\u00f2 n\u00e9 lo slalom gigante n\u00e9 lo slalom speciale.\nStagioni 1993-1998.\nAi Mondiali di Morioka 1993 fu 8\u00ba nello slalom gigante e 5\u00ba nella combinata; nella stagione successiva, dopo aver vinto il prestigioso slalom gigante di Coppa del Mondo della Gran Risa in Alta Badia il 19 dicembre, partecip\u00f2 ai XVII Giochi olimpici invernali di , piazzandosi 12\u00ba nella combinata e non completando lo slalom gigante.\nNel 1996 disput\u00f2 i Mondiali della Sierra Nevada, arrivando 30\u00ba nel supergigante e 5\u00ba nello slalom gigante, e vinse la sua ultima gara di Coppa del Mondo, lo slalom gigante di S\u00f6lden del 27 ottobre; ai successivi Mondiali di Sestriere 1997 fu 21\u00ba nel supergigante e 4\u00ba nello slalom gigante, mentre ai XVIII Giochi olimpici invernali di , sua ultima presenza olimpica, si piazz\u00f2 14\u00ba nel supergigante e 6\u00ba nello slalom gigante.\nStagioni 1999-2002.\nAl congedo iridato, Vail/Beaver Creek 1999, Locher si aggiudic\u00f2 la medaglia di bronzo nello slalom gigante e si classific\u00f2 7\u00ba nel supergigante; nella stessa stagione sal\u00ec per l'ultima volta sul podio in Coppa del Mondo con il 2\u00ba posto nello slalom gigante della Sierra Nevada del 14 marzo.\nTermin\u00f2 la sua carriera sportiva alla fine della stagione 2001-2002; la sua ultima gara di Coppa del Mondo fu il supergigante di Lillehammer Kvitfjell del 3 marzo, che chiuse al 35\u00ba posto, e si conged\u00f2 dal Circo bianco in occasione di una gara FIS disputata a Visperterminen il 3 aprile.\nCarriera da allenatore.\n \u00e8 allenatore di sci; lavora presso la struttura SUS allestita Pirmin Zurbriggen e, in particolare, nella stazione sciistica di C\u00f4ne de Thyon, nel Canton Vallese, dove allena una quarantina di atleti. In ambito federale allena uno dei gruppi di Coppa del Mondo della nazionale elvetica.\nNel 2016 viene nominato responsabile, per la Coppa del Mondo, delle discipline tecniche della nazionale italiana.\nAltre attivit\u00e0.\nDurante l'inverno \u00e8 commentatore sportivo della Televisione svizzera francese, per la quale si occupa delle gare di sci alpino insieme a William Besse.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante"}
{"id": "1543576", "revid": "124123", "url": "https://it.wikipedia.org/wiki?curid=1543576", "title": "Y\u014dji Enokido", "text": " Opera soprattutto nel campo degli anime, ed \u00e8 considerato uno sceneggiatore sperimentale rispetto ai canoni ordinari; ha scritto la sceneggiatura di alcuni dei lavori pi\u00f9 complessi e interessanti degli ultimi anni. Fra i suoi lavori vanno ricordati almeno \"La rivoluzione di Utena\" e \"Neon Genesis Evangelion\"."}
{"id": "1543578", "revid": "122796072", "url": "https://it.wikipedia.org/wiki?curid=1543578", "title": "Pietra della Resurrezione", "text": ""}
{"id": "1543588", "revid": "30445", "url": "https://it.wikipedia.org/wiki?curid=1543588", "title": "Barbacane (Venezia)", "text": "I barbacani a Venezia sono una struttura architettonica utilizzata per recuperare spazio abitativo senza diminuire quello a disposizione per la viabilit\u00e0 pedonale o anche le tipiche mensole intagliate con la funzione di rompi-tratta. \nDescrizione.\nBarbacani come soluzione urbanistica.\nSi tratta di elementi di travatura emergenti, in legno o in pietra, che sorreggono al livello del primo piano la sporgenza di un edificio rispetto alla calle o al campo sottostante. In questo modo il primo piano e tutti i piani superiori possono usufruire di una superficie utile maggiore rispetto a quella disponibile a pian terreno.\nAllo stesso tempo i barbacani consentono di ricavare una maggior larghezza per la viabilit\u00e0 pedonale rispetto al corpo degli edifici ai piani superiori, nonch\u00e9 forniscono una protezione dalle intemperie per i pedoni e per le attivit\u00e0 commerciali collocate al pian terreno.\nI barbacani terminali erano sempre in pietra, talvolta particolarmente elaborati come quello verso il canale del palazzetto Gussoni a San Lio.\nLa Repubblica di Venezia stabil\u00ec un limite massimo per la larghezza dei barbacani. I motivi erano essenzialmente due. Il primo era evitare che la distanza tra due edifici prospicienti fosse troppo ridotta perch\u00e9 altrimenti si favoriva la propagazione degli incendi, molto frequenti all'epoca. Il secondo motivo era garantire una sufficiente luminosit\u00e0 e salubrit\u00e0 nel caso delle calli pi\u00f9 anguste, evitando di bloccare l'arrivo della luce del sole. A tal fine fu realizzato nella zona di Rialto, precisamente in Calle della Madonna, un \"barbacane campione\" in pietra d'Istria, tuttora visibile, recante incisa l'iscrizione \"\". Questo barbacane campione definiva la misura massima di sporgenza consentita per questo tipo di struttura.\nLa tecnica dei barbacani \u00e8 ampiamente diffusa nella citt\u00e0 di Venezia. Uno degli esempi pi\u00f9 famosi \u00e8 la Calle del Paradiso, tra il Campo Santa Maria Formosa e San Lio, in cui i barbacani sono presenti su entrambi i lati e per tutta la lunghezza della calle.\nBarbacani intagliati come soluzione strutturale.\nIn questo caso si tratta di mensole di rinforzo ritagliate con un profilo tipicamente elaborato, realizzate specialmente tra il XIII e XV secolo. L'utilizzo pi\u00f9 comune era quello di rafforzare la travatura e concentrare sulle colonne il carico dell'edificio soprastante un portico. Sono visibili soprattutto nei portici dei cortili interni dei palazzi\u00a0\u2013 come per esempio alla Ca' d'Oro o nel cortile tra la scuola e il convento della Carit\u00e0 \u2013 e talvolta in qualche \"sotoportego\" che affianchi un \"rio\" \u2013 come quello del Palazzetto Priuli tra Santa Sofia e Santa Caterina, quello del palazzetto presso il \"Ponte Longo\" sulle Zattere ai Gesuati o quello sotto la casetta che spezza la \"Riva Longa\" di Murano.\nUn altro utilizzo era il rinforzo delle teste delle travature che incatenano le navate di alcune chiese gotiche\u00a0\u2013 p.e. Santo Stefano o la Madonna dell'Orto \u2013 oppure sostengono un solaio\u00a0\u2013 come nella \"Sala del Piovego\" di Palazzo Ducale.\nBarbacani da struttura a ornamento.\nI barbacani intagliati venivano utilizzati in antico anche per sostenere l'ampia sporgenza di una falda di tetto. Questa struttura a tettoia, a quel tempo detta \"revetene\", era sprovvista di grondaie e scaricava l'acqua del tetto direttamente sulla strada. Nel 1272 si inizi\u00f2 ad eliminarle sostituendole con gronde in pietra lungo le trafficate Mercerie e nella prima met\u00e0 del secolo successivo si impose l'obbligo delle gronde a tutte le nuove fabbriche. Questa configurazione fu piuttosto amata nelle ricostruzioni storicistiche di fine Ottocento e primo Novecento comunque ne sopravvive a Venezia qualche esempio ancora originale, alcuni visibili dalla strada: per esempio in una casa dei Polo in corte seconda del Milion, nel palazzo Zane in campo Santa Maria Mater Domini o nel palazzetto Foscolo-Corner in Campo Santa Margherita. \nIl ricordo della forma dei barbacani per\u00f2 sopravvisse nello stile gotico veneziano: il tipico profilo continu\u00f2 spesso a essere riprodotto nelle piccole mensole di sostegno delle canaline marmoree di gronda."}
{"id": "1543600", "revid": "1700659", "url": "https://it.wikipedia.org/wiki?curid=1543600", "title": "Antonio Villaraigosa", "text": "Biografia.\nNato a Boyle Heights, quartiere dell'East Side di Los Angeles, e successore di James Hahn, \u00e8 stato eletto il 17 marzo 2005, e per la prima volta dal 1872, un ispanico ricopre la carica di sindaco della Citt\u00e0 degli Angeli.\nMembro del Partito Democratico, \u00e8 stato sostenitore di Hillary Clinton nelle Elezioni presidenziali statunitensi del 2008.\nGuid\u00f2 lo skate pi\u00f9 grande del mondo assieme a Rob Dyrdek.\nUno degli argomenti decisivi usati da Hahn per la vittoria del 2001 fu la concessione della grazia presidenziale al trafficante di cocaina Carlo Vignali. Il padre Horacio Carlos Vignali, noto immobiliarista di Los Angeles, finanzi\u00f2 la campagna elettorale di politici come Antonio Villaraigosa, Robert Hertzberg e Xavier Becerra, che lo ripagarono con una petizione a Clinton per la sua scarcerazione. Il 20 gennaio 2001, il giorno prima di lasciare la carica, il Presidente inser\u00ec il suo nominativo nella lista di grazie e commutazioni di pena, per la quale scont\u00f2 solo sei dei 15 anni di condanna inflittigli. Durante il processo, il suo avvocato fu il Ronald I. Meshbesher, procuratore del Minnesota."}
{"id": "1543607", "revid": "125429373", "url": "https://it.wikipedia.org/wiki?curid=1543607", "title": "Tamagotchi", "text": " \u00e8 un gioco elettronico portatile giapponese creato da Akihiro Yokoi e Aki Maita, e prodotto da Bandai. Si presenta come una console in miniatura, in forma di uovo, con un piccolo schermo e un'interfaccia composta da tre tasti. Il gioco consiste in un simulatore di vita il cui scopo \u00e8 quello di prendersi cura di un piccolo animaletto, dandogli il necessario per vivere e impartendogli la giusta educazione.\nIl gioco \u00e8 stato messo in commercio da Bandai a partire dal 23 novembre 1996 in Giappone e il 1\u00ba maggio 1997 nel resto del mondo. Nel corso degli anni Bandai ne ha prodotto anche numerose versioni migliorate e con nuove funzionalit\u00e0. Dal gioco elettronico sono stati tratti anche diversi videogiochi, manga e anime.\n\"Tamagotchi\" ha riscosso un notevole successo, vendendo pi\u00f9 di 82 milioni di esemplari e diventando uno dei giochi di maggior tendenza e un fenomeno di massa a cavallo tra gli anni novanta e duemila.\nModalit\u00e0 di gioco.\nIl gioco consiste nel prendersi cura di una piccola creatura aliena chiamata Tamagotchi come se fosse un vero e proprio animale domestico, facendola crescere da un uovo fino allo stadio adulto. La creatura richiede diverse attenzioni, come dormire, mangiare, ripulire i suoi bisogni, giocare o prendersi cura di lui con una medicina nel caso si ammali; queste azioni sono svolte dal giocatore tramite tre pulsanti. \u00c8 anche possibile disciplinare il Tamagotchi sgridandolo, in modo da influenzarne la personalit\u00e0 e l'educazione. Tramite i pulsanti si pu\u00f2 inoltre controllarne l'et\u00e0, il comportamento, la fame, il peso, la felicit\u00e0 e altre caratteristiche, tutte segnalate con un punteggio. Il giocatore pu\u00f2 decidere di passare il tempo che vuole in compagnia del Tamagotchi; se l'assenza \u00e8 prolungata, di tanto in tanto la creatura si fa sentire per richiedere l'attenzione del padrone. Se si trascura, si ammala o raggiunge la vecchiaia, il Tamagotchi pu\u00f2 morire; a quel punto, tramite un tasto reset, \u00e8 possibile ricominciare un nuovo ciclo con un nuovo uovo.\nStoria e pubblicazione.\n\"Tamagotchi\" \u00e8 stato ideato nel 1995 da Akihiro Yokoi, direttore dell'azienda giapponese di giocattoli Wiz, come un piccolo animale da compagnia elettronico portatile. Yokoi propose il progetto alla Bandai, che lo acquist\u00f2 e ne affid\u00f2 lo sviluppo alla dipendente Aki Maita. Il nome riflette le caratteristiche del gioco, in quanto \u00e8 l'unione delle parole e \"watch\" (\u00aborologio da polso\u00bb in inglese). Il prodotto \u00e8 stato commercializzato per la prima volta in Giappone il 23 novembre 1996 e indirizzato inizialmente a una platea esclusivamente femminile. Nel corso del 1997 \"Tamagotchi\" \u00e8 stato poi esportato in tutto il mondo in tantissime varianti nella forma e nel colore, e con nuove versioni aggiornate e contenenti ulteriori funzionalit\u00e0.\nNel 2004 Bandai ha ampliato il gioco con nuove funzioni con l'uscita di \"Tamagotchi Plus\", commercializzato in occidente con il nome di \"Tamagotchi Connection\". Tramite l'inclusione di porte a infrarossi i dispositivi potevano ora collegarsi tra loro, dotando i Tamagotchi della possibilit\u00e0 di accoppiarsi con altri simili e generare dei Tamababy, comunicare con altri Tamagotchi, comprare oggetti o cibo al Tamashop usando i punti accumulati tramite minigiochi o leggere le Tamanews. Anche di \"Tamagotchi Connection\" sono uscite numerose versioni migliorate, tanto che al termine del 2007 si contano 37 edizioni pubblicate in totale da parte di Bandai a partire dal debutto del gioco nel 1996.\nNel 2008 \u00e8 uscito in Giappone il primo \"Tamagotchi\" a colori, \"Tamagotchi+Color\". A inizio 2013 Bandai ha pubblicato una versione aggiornata e migliorata del primo \"Tamagotchi\" sotto forma di applicazione mobile per sistemi operativi iOS e Android chiamata \"Tamagotchi L.I.F.E.\". La serie pi\u00f9 recente di modelli \u00e8 \"Tamagotchi Meets\", commercializzata in Nord America come \"Tamagotchi On\", uscita tra il 2018 e 2019 e che offre ai giocatori una variet\u00e0 di personaggi, attivit\u00e0 e la possibilit\u00e0 di collegarsi con altri utenti in tutto il mondo tramite l'applicazione Tamagotchi Meets App.\nMedia derivati.\nVideogiochi.\nSono usciti vari videogiochi per Game Boy, Nintendo DS e Wii ispirati ai personaggi e al mondo di \"Tamagotchi\". I tre videogiochi per Game Boy riprendono il concetto originale ma con pi\u00f9 funzionalit\u00e0, inoltre si \u00e8 assistiti da due personaggi umani, il Professor Banzo e la sua assistente Mikachu. Gli altri giochi come la serie \"Corner Shop\" sono ambientati sul Pianeta Tamagotchi, in cui il giocatore deve aiutare Mametchi, Memetchi e Kuchipatchi nel gestire vari negozi in citt\u00e0.\nManga.\nLa casa editrice Sh\u014dgakukan ha pubblicato diversi manga relativi alla serie, tutti consistenti in brevi storie o vignette comiche, e indirizzati a un pubblico \"kodomo\". Di seguito ne vengono riportati alcuni:\nAnime.\n\"Tamagotchi\" ha ricevuto diversi adattamenti anime. Una prima serie televisiva, intitolata , \u00e8 stata prodotta da Bandai Visual e Gallop e trasmessa su TV Tokyo dal 7 luglio 1997 al 21 marzo 1998. Essa comprende 27 episodi della durata di circa un minuto e non presenta dialoghi. Il 12 luglio 1997 al festival Toei Summer Fair \u00e8 stato proiettato il cortometraggio . Il film dura nove minuti ed \u00e8 stato prodotto da Toei Animation e diretto da Mitsuo Hashimoto.\nDopo un intervallo di dieci anni, Oriental Light and Magic ha prodotto nuovi anime di \"Tamagotchi\". La serie in dodici episodi \u00e8 stata trasmessa in Giappone dal 1\u00ba dicembre 2007 al 16 febbraio 2008 sul canale satellitare BS11. L'opera \u00e8 stata la prima a essere distribuita all'estero: Bandai America l'ha infatti doppiata e resa disponibile gratuitamente sul proprio canale YouTube da dicembre 2008 con audio inglese o giapponese e sottotitoli in sette lingue. Sempre nel 2007, il 15 dicembre, Toho ha distribuito il primo film cinematografico di \"Tamagotchi\": \"\". L'anno successivo, il 20 dicembre 2008, \u00e8 uscito un secondo film intitolato \"Eiga! Tamagotchi - Uch\u016b ichi happy na monogatari!?\". Il secondo film \u00e8 stato preceduto il 12 dicembre 2008 da , un original net anime in tre episodi pubblicato da Bandai sul proprio canale YouTube.\nA partire dal 2009 viene realizzata sempre da Oriental Light and Magic una nuova serie televisiva, , che viene trasmessa su TV Tokyo dal 12 ottobre 2009 al 3 settembre 2012. Essa conta 143 episodi della durata di 24 minuti. A questa fanno seguito tre serie sequel, \"Tamagotchi! Yume Kira Dream\", \"Tamagotchi! Miracle Friends\" e \"Go-Go Tamagotchi!\", trasmesse fino a 26 marzo 2015 per altri 128 episodi totali.\nAccoglienza.\n\"Tamagotchi\" riscosse un enorme successo al momento dell'uscita, diventando un vero e proprio fenomeno di massa. Le vendite globali, favorite dal basso prezzo, dalla moda e dal passaparola, raggiunsero in breve tempo i 40 milioni di unit\u00e0, con picchi di vendite in Giappone di un prodotto al secondo e in Nord America di quindici al minuto. Sull'onda del successo del gioco videro la luce numerosi cloni di altri produttori e imitazioni non autorizzate. L'interesse per il \"Tamagotchi\", perlomeno in Occidente, cal\u00f2 per\u00f2 poi con la stessa rapidit\u00e0 con cui era iniziato. Nel corso di pochi anni la concorrenza di prodotti affini, l'uscita di videogiochi sempre pi\u00f9 complessi con cui il \"Tamagotchi\" non poteva tenere il passo e la perdita di interesse dei giocatori, che non avevano sempre la costanza di dedicare al gioco tutta l'attenzione che richiedeva, fecero tramontare la moda. Il gioco tuttavia non ha mai smesso di essere prodotto, rinnovato e venduto, con occasionali rilanci in grande stile anche in Occidente, ad esempio nel 2004 con \"Tamagotchi Connection\" e nel 2019 con \"Tamagotchi On\". Nel 2017, secondo i dati forniti da Bandai le vendite complessive hanno raggiunto gli 82 milioni di unit\u00e0.\nIl \"Tamagotchi\" \u00e8 considerato un apripista nello sviluppo tecnologico, per essere stato uno dei primi esempi di gioco, o pi\u00f9 in generale di macchina, che simula efficacemente la vita, generando nei proprietari dei veri e propri sentimenti di affezione, intimit\u00e0 e connessione per la creatura digitale, e popolarizzando cos\u00ec il concetto di \"effetto Tamagotchi\". Frequenti erano anche casi di giocatori che venivano sconvolti dalla morte del loro animaletto digitale come un vero e proprio lutto, tanto che nel periodo di massima popolarit\u00e0 del gioco videro la nascita numerosi cimiteri virtuali dedicati alla loro commemorazione o aree riservate in veri cimiteri per sotterrare i propri \"Tamagotchi\".\nSecondo la critica videoludica, il gioco ha aperto la strada all'abitudine di portare apparecchi elettronici sempre con s\u00e9 e al boom dei social media. L'influenza del \"Tamagotchi\" \u00e8 individuabile in una vasta serie di giochi e videogiochi successivi, tra cui \"Furby\", \"Monster Rancher\", \"Digimon\", \"Nintendogs\" , \"FarmVille\" e \"Puzzle &amp; Dragons\".\nControversie.\nAl momento dell'uscita il gioco ha scatenato diverse polemiche per via della rappresentazione della morte e delle connesse animazioni, come quella di un fantasma con una tomba, che sono state giudicate troppo macabre per un gioco destinato ai bambini. Nonostante fosse possibile far nascere ogni volta un nuovo personaggio, la cosa \u00e8 stata indicata come diseducativa: ad avallare tale tesi, i media hanno diffuso notizie di bambini svenuti o entrati in crisi di pianto per la morte del personaggio, spingendo alcuni a richiedere il ritiro del prodotto e il divieto di vendita. Poich\u00e9 i primi modelli di \"Tamagotchi\" richiedevano costante attenzione da parte dei proprietari al fine di non far morire la creatura, negli anni novanta gli studenti erano soliti portare il loro gioco anche a scuola; ci\u00f2 caus\u00f2 le proteste degli insegnanti per la costante fonte di disattenzione e le frequenti interruzioni alla lezione, portando molte scuole a bandire il prodotto.\nRiconoscimenti.\nPer la creazione del \"Tamagotchi\", i due creatori, Akihiro Yokoi e Aki Maita, sono stati insigniti nel 1997 del satirico premio Ig Nobel per l'economia, con la motivazione: \u00abper aver dirottato le ore lavorative di milioni di persone nell'allevamento di animaletti virtuali\u00bb. Nel 2005, \"Tamagotchi Connection\" \u00e8 stato premiato dalla Toy Retailers Association britannica con il Toy of the Year Award per il miglior gioco dell'anno."}
{"id": "1543613", "revid": "19330", "url": "https://it.wikipedia.org/wiki?curid=1543613", "title": "T\u0103rnovo", "text": ""}
{"id": "1543618", "revid": "12290", "url": "https://it.wikipedia.org/wiki?curid=1543618", "title": "Helmut Zemo", "text": ""}
{"id": "1543619", "revid": "287204", "url": "https://it.wikipedia.org/wiki?curid=1543619", "title": "Heinrich Zemo", "text": ""}
{"id": "1543620", "revid": "1057320", "url": "https://it.wikipedia.org/wiki?curid=1543620", "title": "Thriller (singolo Michael Jackson)", "text": "Thriller \u00e8 una canzone interpretata dal cantante statunitense Michael Jackson, composta da Rod Temperton, prodotta da Quincy Jones e pubblicata nella maggior parte dei paesi il 12 novembre 1983 e negli Stati Uniti il 23 gennaio del 1984 come settimo e ultimo singolo dell'omonimo album.\nLa canzone contiene una strofa narrata con lo stile gotico (definita erroneamente rap), dall'attore di film horror Vincent Price. Il singolo \u00e8 diventato uno dei maggiori successi dell'artista, uno dei sette singoli dall'album omonimo che entrarono consecutivamente nelle prime dieci posizioni della classifica generale di \"Billboard\", raggiungendo la posizione numero 4, ed \u00e8 stato certificato 6 volte disco di platino dalla RIAA per vendite superiori alle 6 milioni di unit\u00e0 nei soli Stati Uniti. Il singolo vinse inoltre un Grammy Award nel 1984 come \"Miglior interpretazione vocale maschile\" mentre nel 1985 la VHS contenente il suo videoclip vinse il Grammy come \"Miglior video album\". \n\u00c8 inoltre il brano pi\u00f9 venduto e scaricato ogni anno nel periodo di Halloween. A questo proposito, nel periodo di Halloween 2021, il brano \u00e8 rientrato alla posizione numero 19 della Billboard Hot 100, segnando il suo posizionamento pi\u00f9 alto dal suo piazzamento originale in classifica nel 1984 e la prima volta che il singolo rientra tra le prime 20 pozioni sin dalla sua prima pubblicazione negli Stati Uniti.\nDescrizione.\nComposizione.\nLa canzone \u00e8 di genere dance-funk, definita da alcuni critici come \"gothic pop\", ed \u00e8 stata scritta e composta da Rod Temperton mentre \u00e8 prodotta da Quincy Jones.\nPrima che l'album fosse pubblicato si sarebbe dovuta intitolare \"Starlight\" poich\u00e9 l'album \"Thriller\" doveva intitolarsi \"Starlight\" o \"Give Me Starlight\". Jackson ne registr\u00f2 una demo (negli ultimi anni comparsa su internet), ma in seguito l'idea fu scartata e sia l'album sia il singolo vennero completamente riscritti. Quando decisero di riscrivere la canzone dandogli un'atmosfera \"horror\", Temperton effettu\u00f2 l'operazione di riscrittura del testo a tempo di record, in un viaggio notturno in taxi da casa sua allo studio di registrazione, prendendo ispirazione dalla citt\u00e0 notturna deserta.\nRegistrazione.\nUna volta deciso il nuovo stile della canzone, sorse la necessit\u00e0 di trovare alcuni suoni da film horror da accompagnare al brano; per gli ululati all'inizio della canzone, Temperton pens\u00f2 inizialmente di usare il suo cane alano ma, al suo rifiuto di collaborare, Michael Jackson si mise ad imitarne il suono, sperando che il cane lo seguisse, senza ottenere alcun risultato, decisero cos\u00ec di farli fare allo stesso Jackson che si rivel\u00f2 essere anche un ottimo imitatore dei versi degli animali. Per le porte scricchiolanti, Temperton and\u00f2 agli Universal Studios di Hollywood e affitt\u00f2 due o tre porte per effetti sonori e le port\u00f2 ai Westlake Studios passando un intero giorno a chiudere i cardini e registrare i suoni. Per i passi che si sentono all'inizio della canzone venne invece messa una pedana di legno nello studio, sulla quale lo stesso Jackson effettu\u00f2 la camminata che venne registrata con effetto sterofonico, in modo che i passi sembrassero passare da una cassa all'altra o da una cuffia all'altra. Per dare al brano un sound ancora pi\u00f9 raccapricciante, venne utilizzato anche il theremin, uno strumento musicale elettronico che, grazie al suo riconoscibile suono a met\u00e0 tra il futuristico e l'inquietante, venne utilizzato in molti film di fantascienza, horror e thriller.\nUno dei momenti pi\u00f9 memorabili della canzone fu la raccapricciante narrazione e la famosa risata dell'icona del cinema horror Vincent Price. Dopo aver scelto il nuovo tema della canzone, infatti, Temperton immaginava una sezione parlata e voleva che a recitare il verso fosse una voce famosa in quel genere. Price entr\u00f2 a far parte del progetto tramite l'allora moglie di Jones, l'attrice Peggy Lipton, poich\u00e9 i due erano amici intimi. L'attore non trascorse molto tempo in studio dato che riusc\u00ec a ottenere una registrazione perfetta gi\u00e0 al secondo tentativo. La versione originaria di questa narrazione, definita erroneamente \"rap\", era molto pi\u00f9 lunga, ma fu tagliata per non rendere il brano eccessivamente lungo. La versione completa fu pubblicata nella Special Edition dell'album \"Thriller\" nel 2001 insieme con una breve conversazione tra Price e Jackson. Una parte della versione estesa \u00e8 inclusa anche nell'album \"Thriller 25\", un album celebrativo realizzato per i 25 anni dall'uscita dell'album originale e pubblicato nel 2008.\nVideo musicale.\nIl videoclip di \"Thriller\" \u00e8 considerato uno dei primi video musicali ad avere una trama, una coreografia, degli effetti speciali, un alto budget e in generale uno stile \"hollywoodiano\". Prima della realizzazione dei video tratti dall'album \"Thriller\" (\"Billie Jean\" e \"Beat It\") i video musicali erano generalmente solo dei collage di immagini, realizzati a basso budget, per accompagnare la canzone da promuovere. Con questi video, Jackson ha introdotto quindi un nuovo concetto musicale rivoluzionando per sempre il modo di realizzarli. Jackson ci teneva pertanto a definirli \"short films\" ovvero cortometraggi e rifiutava la parola \"video\", come dichiarato in molte interviste.\nAntefatti.\nMichael Jackson vide al cinema il film \"Un lupo mannaro americano a Londra\" per la regia di John Landis e s'innamor\u00f2 delle ambientazioni, cosicch\u00e9 pens\u00f2 di ispirarsi allo stile horror del film per trasporre la canzone \"Thriller\" in video e contatt\u00f2 pertanto lo stesso regista. L'idea non entusiasm\u00f2 la sua casa discografica, la Epic Records, che consider\u00f2 assurdo realizzare un video dal budget quasi milionario un anno dopo l'uscita dell'album, all'epoca qualcosa di inusuale, e lo consider\u00f2 una spesa inutile, dato che l'album aveva gi\u00e0 venduto moltissime copie e la casa discografica era pi\u00f9 che soddisfatta. Jackson insistette, informando la casa discografica che lui avrebbe comunque autoprodotto il video se loro non avessero partecipato. Quest'ultima, dato anche il successo dei precedenti video dell'artista, infine accett\u00f2, ma rimase dell'idea che il video sarebbe potuto passare inosservato a distanza da un anno dalla pubblicazione dell'album.\nPubblicazione.\nMai previsione fu pi\u00f9 errata per la Epic: il video di \"Thriller\" si rivel\u00f2 un successo senza precedenti. L'omonimo album balz\u00f2 nuovamente in testa alle classifiche di tutto il mondo (le vendite triplicarono) e la neonata rete MTV registr\u00f2 per la prima volta ascolti da record. La TV musicale fu spinta a ritrasmettere pi\u00f9 volte il video in una stessa giornata a causa delle numerosissime richieste.\nIl cortometraggio, diretto da John Landis, cost\u00f2 complessivamente pi\u00f9 di 500.000 dollari (all'epoca consegu\u00ec il primato di video pi\u00f9 costoso della storia). L'impatto con gli alti costi di produzione non fu tuttavia indolore per le casse della casa discografica, che decise perci\u00f2 di pubblicare la videocassetta \"Making Michael Jackson's Thriller\" per realizzarne maggiori profitti. La VHS musicale ottenne il maggior successo di sempre, raggiungendo la cifra record di 9 milioni di pezzi venduti.\nVersioni.\nIl video ha 3 versioni: quella integrale dalla durata di 13 minuti e 42 secondi, quella della durata di 8 minuti e quella pi\u00f9 trasmessa dalle TV dalla durata di 7 minuti.\nLa trama.\nIl video si apre inizialmente con un'ambientazione anni cinquanta. Un ragazzo (Michael Jackson) e una ragazza (la modella e attrice Ola Ray) si dirigono a bordo di una macchina su una strada deserta che attraversa un bosco. Improvvisamente finisce la benzina e i due scendono per continuare a piedi. Mentre passeggiano per il bosco il ragazzo le chiede se vuole essere la sua ragazza e le d\u00e0 un anello di fidanzamento. Le dice per\u00f2 di essere diverso dagli altri ragazzi e lei gli risponde che \u00e8 la ragione per cui lo ama, non capendo cosa in realt\u00e0 il ragazzo intendesse. A un certo punto appare in cielo la luna piena e il ragazzo incomincia a trasformarsi in un licantropo, gridando alla ragazza di fuggire via. La ragazza corre scioccata attraverso il bosco, inseguita dal lupo mannaro. La bestia, dopo aver ululato, la raggiunge e si scaglia contro di lei sferrando i suoi artigli.\nPoco dopo, la scena del lupo mannaro si rivela essere un film horror proiettato nella sala d'un cinema negli anni ottanta e tra il pubblico ci sono Jackson con la sua ragazza (la stessa del film). Lui sta mangiando tranquillamente dei pop-corn mentre lei, spaventata, si stringe a lui: vorrebbe andarsene, mentre Michael vorrebbe restare. Alla fine la ragazza non resiste pi\u00f9 ed esce dalla sala. Jackson la raggiunge all'esterno del cinema dicendole che \u00e8 solo un film, ma lei se ne va. Michael la raggiunge e comincia a cantarle le prime strofe della canzone e a ballarle intorno, dandole poi la mano. La ragazza si rincuora e si incammina insieme con il fidanzato.\nPassano vicino a un cimitero, dove una voce sommessa e perentoria (quella dell'attore Vincent Price) accompagna una scena in cui degli zombi escono dalle tombe. La coppia non si accorge di nulla e procede per la strada, quando all'improvviso appaiono i morti viventi che si dirigono verso di loro. La musica si interrompe, gli zombie li accerchiano, la coppia cerca di non farsi toccare, ma, quando la ragazza si volta, il fidanzato ha la pelle rinsecchita e gli occhi incavati come gli zombie stessi. Lei scappa e Michael e gli zombie incominciano a ballare sulle note del ritornello della canzone (mentre il bridge \u00e8 assente nel video). Alla fine del ballo macabro la ragazza si rifugia in una casa abbandonata e chiude imposte e finestre, ma gli zombie la raggiungono sfondando sia le finestre che il pavimento e la porta. La ragazza disperata si cinge la testa con le mani, chiude gli occhi e grida. Quando li riapre trova il fidanzato che, nella stessa stanza illuminata e normale, le porge la mano: si trattava solo di un incubo. Lui gentilmente l'aiuta a rialzarsi, lei lo abbraccia teneramente e lui le dice che la riaccompagner\u00e0 a casa. A questo punto lui si volta verso la telecamera con un sorriso malizioso: ha occhi gialli e pupille verticali, come il lupo mannaro all'inizio del video. Il video si conclude, come nella versione audio dell'album, con la spaventosa risata di Vincent Price e i titoli di coda.\nPremi e riconoscimenti.\nIl video vinse un Grammy Award nel 1985 come \"Miglior Video Album\" per la VHS \"Making Michael Jackson's Thriller\", contenente il video nella sua versione completa e il relativo making of, 3 MTV Award agli MTV Video Music Awards 1984 (prima edizione dei noti premi) come \"Migliore interpretazione complessiva in un video\", \"Migliore coreografia in un video\" e \"Scelta degli spettatori\". Dagli spettatori di MTV fu anche votato nel 1999 al numero uno nella loro classifica di fine millennio intitolata \"I 100 pi\u00f9 grandi video musicali mai realizzati\".\nNel 2009 il video fu scelto per essere conservato nel National Film Registry della Biblioteca del Congresso degli Stati Uniti.\nNell'ottobre del 2018 fu premiato come \"Miglior videoclip degli ultimi 50 anni\" da Imaginaction, il primo festival dedicato al videoclip a livello internazionale.\nRiedizione in 3D e distribuzione nei cinema in IMAX 3D.\nNel 2017 il video fu restaurato e riconvertito in 3D e presentato dal regista il 4 settembre 2017 fuori concorso alla 74\u00aa edizione del Festival del Cinema di Venezia accompagnato dal documentario \"Making Michael Jackson's Thriller\". Il restauro fu eseguito partendo da una versione ad altissima risoluzione del negativo 35 mm originale prima della conversione in 3D, e nel processo furono anche rimasterizzati l'audio, gli effetti sonori e la colonna sonora di Elmer Bernstein.\nIl 7 settembre 2017 fu invece presentato al Toronto International Film Festival.\nDal 21 settembre 2018 il cortometraggio musicale fu distribuito in formato IMAX 3D in alcuni cinema negli Stati Uniti e in Regno Unito, prima della visione del film \"Il mistero della casa del tempo\".\nCitazioni e riferimenti culturali.\nIl video della canzone \u00e8 uno dei pi\u00f9 citati e parodiati, qui di seguito sono elencate, in ordine cronologico, alcune delle parodie pi\u00f9 note: \nSuccesso commerciale.\n\"Thriller\" fu il singolo di maggior successo di Michael Jackson dopo \"Billie Jean\". Si piazz\u00f2 quarto nella classifica generale di \"Billboard\" (Stati Uniti), decimo in quella britannica, ventunesimo in quella tedesca, primo in quella francese, quarto in Australia, terzo in Danimarca, primo in Belgio e primo nella classifica dance di \"Billboard\", posizione che mantenne per il numero record di undici settimane consecutive. \nIl singolo vendette oltre dieci milioni di copie nel mondo, dei quali sei negli Stati Uniti, venendo certificato sei volte disco di platino dalla RIAA, ricevendo un Grammy Award come \"Miglior interpretazione vocale maschile\" e diventando il pezzo pi\u00f9 gettonato in tutto il mondo nel periodo di Halloween.\nNel 2018, per esempio, a distanza di 35 anni dall'uscita, la canzone rientr\u00f2 alla posizione numero 31 della classifica di \"Billboard\" nella settimana di Halloween raggiungendo i 15.000 download, ovvero il 189% rispetto alla settimana precedente, e i 15,2 milioni di streaming, con una crescita del 198%.\nNel 2021 il singolo rientra nella Hot 100 al numero 19 (segnando il suo piazzamento pi\u00f9 alto dalla sua corsa in classifica originale nel 1984) totalizzato 12,9 milioni di stream negli Stati Uniti (+109%), 8,2 milioni di airplay radiofonici (+275%) e 6.300 download a pagamento (+71%) nel periodo ottobre-novembre 2021.\nEsecuzioni dal vivo.\nIl cantante la interpret\u00f2 in tutti e tre i suoi tour da solista: nel \"Bad World Tour\" (1987-'89) dove incominciava il pezzo con una maschera da lupo mannaro e alcuni effetti di illusionismo e si esibiva poi nella coreografia con una innovativa (per l'epoca) giacca luminosa; nel \"Dangerous World Tour\" (1992-'93) dove utilizz\u00f2 una giacca completamente bianca e dove il palco si sollevava per mostrare un set che rappresentava un cimitero e dove lasciava il palco sparendo con un trucco illusionistico; nell\"'HIStory World Tour\" (1996-'97) dove Jackson lasciava il palco con un altro trucco illusionistico in cui veniva chiuso in un sarcofago, trafitto da lame e poi dato alle fiamme, questa volta progettato per lui dall'illusionista Franz Harary.\nEsecuzioni mancate.\nLa canzone venne inoltre provata da Jackson anche per il concerto \"One Night Only\" del 1995 (poi cancellato a causa di un malore del cantante) come dichiarato dal coreografo Barry Lather, che aveva dato al pezzo una nuova atmosfera punk rock industriale con un leggero sottotono da spionaggio, dichiarando: \u00abC'era una messa in scena specifica e nuove mosse\u00bb. Jackson am\u00f2 cos\u00ec tanto la nuova coreografia di \"Thriller\" che ripropose una serie di passaggi della coreografia di Lather nel suo cortometraggio \"Michael Jackson's Ghosts\" del 1996. In seguito, Jackson prov\u00f2 la canzone anche per il ' nel 2001, ma venne scartata a ultimo momento dalla scaletta delle due serate, come dichiarato dal suo stilista personale, Michael Lee Bush, nel suo libro \"The King of Style\", dove pubblic\u00f2 anche la foto eslusiva della giacca che aveva confezionato per Jackson per l'esecuzione del brano, che sarebbe stata identica a quella del video ma completamente nera. L'ultima volta la canzone venne provata da Jackson per il residency show ', che non ebbe mai luogo a causa della prematura scomparsa dell'artista avvenuta il 25 giugno 2009. Le immagini dell'esecuzione della canzone \"Thriller\" durante le prove del \"This Is It\", alcune registrate il 24 giugno, un giorno prima dell'improvvisa morte dell'artista, e pubblicate in seguito nel lungometraggio musicale \"Michael Jackson's This Is It\", corrispondono quindi all'ultima volta che l'artista abbia interpretato questo pezzo nella sua carriera.\nClassifiche.\nLa canzone \u00e8 rientrata varie volte nelle classifiche di tutto il mondo nel corso degli anni, specialmente nel periodo di Halloween e dopo il 25 giugno 2009, anno della morte di Michael Jackson. Qui di seguito sono riportate alcune delle principali classifiche:"}
{"id": "1543628", "revid": "72396", "url": "https://it.wikipedia.org/wiki?curid=1543628", "title": "Istanza intrapsichica", "text": "Nell'ambito della teoria psicoanalitica, con l'espressione istanza intrapsichica si intende una delle tre entit\u00e0 presenti nella topica individuata da Sigmund Freud (modello strutturale) per descrivere il meccanismo di funzionamento della mente umana: l'Io, l'Es ed il Super Io."}
{"id": "1543635", "revid": "2153076", "url": "https://it.wikipedia.org/wiki?curid=1543635", "title": "Tougher Than Love", "text": "Tougher than love \u00e8 l'album d'esordio della cantante inglese Diana King, uscito nel 1995. Dall'album \u00e8 stato estratto il popolare singolo \"Shy Guy\", colonna sonora del film \"Bad Boys\"."}
{"id": "1543639", "revid": "1573940", "url": "https://it.wikipedia.org/wiki?curid=1543639", "title": "Liuzhou", "text": "Liuzhou (cinese: \u67f3\u5dde; pinyin: Li\u01d4zh\u014du; zhuang: Louxcou) \u00e8 una citt\u00e0-prefettura nel centro nord della regione autonoma di Guangxi Zhuang, nel sud della Cina. Ha una popolazione di 1,4 milioni di abitanti con un'area di 5.250\u00a0km\u00b2.\nGeografia fisica.\nLiuzhou si trova sulle rive del fiume Liu, approssimativamente 255\u00a0km da Nanning, la citt\u00e0 principale del Guangxi. Dista 3.535\u00a0km da Pechino, 2.033 da Shanghai e 727 da Hong Kong. Liuzhou \u00e8 la prima citt\u00e0 attraversata dal fiume Liu. Pertanto, l'acqua qui \u00e8 abbastanza pulita e nuotare nel fiume \u00e8 una tradizione per i cittadini.\nStoria.\nLiuzhou ha una storia di pi\u00f9 di 2100 anni. La citt\u00e0 fu fondata nel 111 a.C. quando era conosciuta come Tanzhong. Nel 742 fu conosciuta come Longcheng (Citt\u00e0 del Drago), prima di cambiare finalmente il nome in Liuzhou nel 1736. \u00c8 famosa per la storia e la cultura designata dal Consiglio di Stato della Repubblica Popolare Cinese. La figura storica pi\u00f9 famosa \u00e8 Liu Zongyuan (773-819), poeta e politico durante la dinastia Tang che mor\u00ec in questa citt\u00e0.\nEconomia.\nLiuzhou \u00e8 la seconda citt\u00e0 pi\u00f9 grande del Guangxi ed il maggior centro industriale della provincia. Secondo le statistiche pubblicate dal governo, nel 2004 il PIL della citt\u00e0 \u00e8 stato di 40,40 milioni di Yuan.\nTurismo.\nCome per la maggior parte del Guangxi, il paesaggio intorno Liuzhou \u00e8 un mix di colline, picchi di montagne, caverne e scenari carsici. \u00c8 la sede ideale per l'esplorazione dei piccoli villaggi nell'area.\nGastronomia.\nUn tipico piatto di Liuzhou \u00e8 il Luosifen."}
{"id": "1543640", "revid": "310967", "url": "https://it.wikipedia.org/wiki?curid=1543640", "title": "Repubblica di Noli", "text": "La Repubblica di Noli (Repubbrica de N\u00f6i in ligure) fu costituita il 7 agosto 1192. Riusc\u00ec a conquistare l'autonomia sotto la protezione della Repubblica di Genova separandosi dal marchesato di Finale dei Del Carretto, con i quali avr\u00e0 molte vicissitudini. Raggiunse anche l'autonomia religiosa ottenendo l\u2019istituzione di una propria diocesi. Fu una delle repubbliche marinare italiane con Amalfi, Ancona, Gaeta, Genova, Pisa, Ragusa di Dalmazia e Venezia. \nStoria (1192-1797).\nNascita della repubblica.\nL'atto di nascita della repubblica marinara fu sottoscritto il 7 agosto 1192 nella chiesa di San Paragorio.. Fu allora che Enrico II vendette al comune di Noli il castello di Segno ed altri diritti signorili\nL'imperatore e re di Sicilia Enrico VI di Svevia decret\u00f2 nel 1196 la separazione di Noli da Finale, in virt\u00f9 di un diploma che riconosceva l'autonomia con una forma di governo oligarchica i cui organi erano il Podest\u00e0, il Consiglio dei Consoli ed il Consiglio dei Capi di casa. \nLa piccola repubblica si estendeva tra capo Noli e la punta del Vescovado, con i borghi di Voze e Tosse: nel suo momento migliore ne facevano parte i territori limitrofi di Vado, Mallare, Orco, Segno e l'isoletta di Bergeggi. Confinava ad ovest con il marchesato di Finale (nella \"torre delle streghe\", ancora esistente, stazionava il corpo di guardia di frontiera), a nord-est con la repubblica di Genova, che la proteggeva. Aveva una superficie di 4\u00a0km\u00b2 - 4 chilometri la lunghezza della costiera, 1,5 la larghezza verso i monti -. Nel Settecento contava 1534 abitanti, di cui 1050 residenti nel borgo, 184 a Tosse e 300 a Voze, i due paeselli montanari che facevano parte della repubblica.\nVicende e forma di governo.\nPer tutelarsi dall'aggressivit\u00e0 di Savona e Finale, la guelfa Noli si alle\u00f2 nel 1202 con la repubblica di Genova in una sorta di\nprotettorato: dai documenti si evince che il rapporto era paritario e non di sottomissione.\n. Combatt\u00e9 a fianco ad essa contro Pisa per imporsi sul mar Tirreno e contro Venezia nelle guerre per l'oriente (1209). La sua importanza crebbe a tal punto che nel 1239 vi venne istituita una diocesi dal papa Gregorio IX; quest'ultima fu unita alla circoscrizione vescovile savonese il 25 novembre 1820: la cattedrale, fino al 1572, era San Paragorio, trasferita a San Pietro dei Pescatori, perch\u00e9 situata all'interno delle mura e quindi pi\u00f9 sicura.\nNel secolo XIII la repubblica eman\u00f2 gli Statuti, divisi in quattro libri (diritto pubblico, civile, penale e amministrativo). Noli, diversamente da altri piccoli principati liguri, non batt\u00e9 moneta propria, ma vi circol\u00f2 quella genovese: \"genovino, zecchino, scudo del sole, ducato\" (in oro); \"denaro, medaglia, grosso, soldo, petacchina, cavallotto\" e altre (in argento). Lo storico Luigi Caorsi asserisce che le motivazioni della mancata autonomia della moneta nolese rispetto a Genova sono da ricercare nella limitatezza del mercato indigeno e \"nelle correnti di traffico non favorevoli allo sviluppo di una vera moneta locale\", oltre al rispetto delle consuetudini da parte degli abitanti del borgo e al fatto che la \"Superba\" non avrebbe mai rinunciato ad una frazione del proprio privilegio di zecca.\nLo stemma era illustrato da una \"croce bianca scorciata in campo rosso\" e cos\u00ec pure la bandiera, per differenziarli dai simboli di Genova. Il patrono della repubblica nolese era sant'Eugenio.\nAlla fine del XIV secolo sopraggiunse la decadenza della repubblica marinara: durante le crociate Noli ebbe un ruolo strategico come porto naturale (partecip\u00f2 all'ottava crociata con il proprio vessillo e sua era la nave che port\u00f2 il re Luigi IX di Francia a Tunisi),\ndiventato poi insufficiente per il ricovero di imbarcazioni pi\u00f9 grandi. Questo fu il motivo che caus\u00f2 l'isolamento di Noli. I nolesi cambiarono dunque attivit\u00e0 e, da agiati commercianti, diventarono pescatori. Anche le continue controversie con Savona e Finale contribuirono a diminuire la sicurezza della repubblica, come le incursioni spagnole e sabaude, le lotte interne tra le famiglie locali e le terribili epidemie.\nI coniugi inglesi Edward e Margaret Berry, studiosi e viaggiatori, residenti a Bordighera dal 1891, nel loro libro storico-artistico \"Alla porta occidentale d'Italia\" mostrarono di apprezzare il borgo di Noli ed il suo inusuale passato repubblicano. Anche lo scrittore e critico letterario torinese Giuseppe Baretti, nel suo \"Viaggio da Londra a Genova\", nel 1770, menzion\u00f2 la repubblica di Noli, definendola una \"meraviglia politica\" per la bont\u00e0 del sistema di governo:\nEstinzione della repubblica.\nIl declino di Noli la port\u00f2, insieme alla repubblica di Genova, da cui era protetta, sotto la dominazione francese di Napoleone Bonaparte (1797). Il 2 dicembre 1797, infatti, si estinse l'autonomia della minuscola repubblica, quando la stessa Genova vi aveva rinunciato nel maggio dello stesso anno. La nuova costituzione della Repubblica Ligure venne approvata dopo tre giorni, dando vita ad una repubblica giacobina, che sarebbe tuttavia stata di breve durata, confluendo in seguito nel Primo Impero francese e quindi, alla fine del periodo napoleonico, nel regno di Sardegna (1814) e nel successivo regno d'Italia dal 1861."}
{"id": "1543646", "revid": "767487", "url": "https://it.wikipedia.org/wiki?curid=1543646", "title": "Think Like a Girl", "text": "Think Like a Girl \u00e8 il secondo album della cantante inglese Diana King, uscito nel 1997. Nel disco sono presenti due cover: \"I Say a Little Prayer\" di Aretha Franklin e \"Do You Really Want to Hurt Me\" dei Culture Club."}
{"id": "1543649", "revid": "1603714", "url": "https://it.wikipedia.org/wiki?curid=1543649", "title": "Cavana", "text": "La cavana (\"cav\u00e0na\") \u00e8 un ricovero coperto per imbarcazioni tipico della citt\u00e0 di Venezia e di tutta la laguna e dei fiumi navigabili dell'entroterra (Sile).\nLa parola ha probabilmente la stessa origine di \"capanna\": in effetti nelle raffigurazioni pi\u00f9 antiche della citt\u00e0 le \"cav\u00e0ne\" sono rappresentate come ricoveri coperti di paglia, simili a capanne. Col tempo, questo genere di ricovero venne ricavato anche nel corpo di edifici, solitamente palazzi nobiliari o adibiti a magazzino, sul lato prospiciente un \"rio\" e in qualche caso protetto da una chiusura in legno o in metallo. \nNella terminologia dei gondolieri e dei tassisti dei motoscafi acquei, il modo di dire \"andar in cav\u00e0na\" sta a indicare la messa in ricovero dell'imbarcazione di lavoro e quindi la fine del turno di attivit\u00e0. L'operazione consiste tipicamente nell'ormeggio in una zona riservata, nella copertura dell'imbarcazione con teli di protezione e nella chiusura a chiave degli accessi e nel caso dei taxi acquei anche della cabina passeggeri."}
{"id": "1543652", "revid": "81646", "url": "https://it.wikipedia.org/wiki?curid=1543652", "title": "Tasso glicemico", "text": ""}
{"id": "1543653", "revid": "228587", "url": "https://it.wikipedia.org/wiki?curid=1543653", "title": "Numero di Wilson", "text": "Un primo di Wilson, che prende il nome dal matematico inglese John Wilson, \u00e8 un numero primo \"p\" tale che \"p\"2 divide (\"p\" \u2212 1)! + 1, dove il simbolo ! indica la funzione fattoriale; si confronti questo risultato con le asserzioni del teorema di Wilson, il quale afferma che ogni numero primo \"p\" divide (\"p\" \u2212 1)! + 1.\nGli unici numeri primi di Wilson conosciuti sono 5, 13 e 563 ; se ne esistono altri devono essere maggiori di formula_1. \u00c8 stato congetturato che esistano infiniti primi di Wilson, e che il loro numero in un dato intervallo [x, y] sia circa uguale a formula_2.\nNella speranza di trovare nuovi primi di Wilson sono state svolte diverse ricerche attraverso computer.Il progetto di calcolo distribuito Ibercivis include una ricerca dei primi di Wilson.Un'altra ricerca \u00e8 svolta al mersenneforum.\nGeneralizzazioni.\nPrimi di Wilson di ordine \"n\".\nIl teorema di Wilson pu\u00f2 essere espresso in generale come formula_3 per ogni intero formula_4 e primo formula_5. I primi di Wilson generalizzati di ordine formula_6 sono i primi formula_7 tali che formula_8 divida formula_9.\n\u00c8 stato congetturato che per ogni numero naturale formula_6 esistano infiniti primi di Wilson di ordine formula_6.\nNumeri di Wilson.\nUn numero di Wilson \u00e8 un numero naturale formula_6 tale che formula_13 dove formula_14 , e dove formula_15 se formula_6 ha una radice primitiva, altrimenti formula_17. Per ogni numero naturale formula_6, formula_19\u00e8 divisibile per formula_6. I numeri di Wilson sono\n1, 5, 13, 563, 5971, 558771, 1964215, 8121909, 12326713, 23025711, 26921605, 341569806, 399292158, ...\nSe un numero di Wilson formula_6 \u00e8 primo, allora \u00e8 considerato un primo di Wilson. Ci sono 13 numeri di Wilson fino a formula_22."}
{"id": "1543654", "revid": "767487", "url": "https://it.wikipedia.org/wiki?curid=1543654", "title": "Howling Bells (album)", "text": "Howling Bells \u00e8 l'album di debutto dell'omonima band australiana. \u00c8 uscito l'8 maggio 2006 per la \"label\" Bella Union Records.\nIl disco \u00e8 stato accolto molto favorevolmente dalla critica musicale internazionale: le ottime recensioni di \"All Music Guide\"\n (3,5/5), \"NME\" (9/10) e Pitchfork\n (7,8/10) ne hanno sancito il successo.\nInoltre l'album \u00e8 risultato all'undicesimo posto nel sondaggio \"Miglior album del 2006\" promosso da \"NME\"."}
{"id": "1543655", "revid": "767487", "url": "https://it.wikipedia.org/wiki?curid=1543655", "title": "Respect (Diana King)", "text": "Respect \u00e8 il terzo album della cantante inglese Diana King, uscito nel 2002."}
{"id": "1543656", "revid": "18214", "url": "https://it.wikipedia.org/wiki?curid=1543656", "title": "Primo di Wilson", "text": ""}
{"id": "1543662", "revid": "1372005", "url": "https://it.wikipedia.org/wiki?curid=1543662", "title": "Rappoltstein", "text": "Rappoltstein fu uno stato del Sacro Romano Impero esistente dal 1038. La famiglia regnante ne fu in possesso dal 1038 al 1673 ed il suo territorio comprendeva le signorie di Rappoltstein e Rappoltsweiler, in Alsazia.\nCon Giovanni Giacomo (1598-1673), morto senza eredi, la casata si estinse e nello stesso anno i suoi territori passarono alla casata dei Birkenfeld del Palatinato-Zweibr\u00fccken.\nQuando Massimiliano I di Baviera fu costretto a cedere la signoria alla Francia, alla caduta di Napoleone il Congresso di Vienna la diede ai Principi di Waldeck e Pyrmont, che quindi aggiunsero il titolo di \"Conte di Rappoltstein\" a quelli di cui erano gi\u00e0 investiti.\nSignori di Rappoltstein.\nCirca le origini della casata di Rappoltstein, Johann Daniel Sch\u00f6pflin scrisse nella sua opera \"Alsatia Diplomatica\" che avevano ereditato la signoria nel 1084 dalla casata dei conti di Egisheim. Ci\u00f2 era potuto avvenire perch\u00e9 Adelaide di Egisheim, sorella del Conte Gerardo I di Egisheim, la pass\u00f2 per matrimonio al proprio marito Enrico, conte di Spira.\nAdelaide fu anche la madre di Corrado II, indicata comunemente con il nome di \"Adelaide d'Alsazia\". Ad ogni modo \u00e8 certo che Enrico di Spira appartenesse alla dinastia dei Salici, da cui appunto l'Imperatore Corrado il Salico discendeva.\nDi conseguenza, la signoria di Rappoltstein pass\u00f2 in possesso agli imperatori del Sacro Romano Impero per le successive quattro generazioni.\nIl titolo e il dominio sui territori, ad ogni modo, aveva una storia ben pi\u00f9 antica per la quale si erano gi\u00e0 creati contrasti con la dinastia degli imperatori salici.\nSignoria di Rappoltstein: Prima Linea (1022\u20131157).\nIl titolo di \"Signore di Rappoltstein\" \u00e8 compreso nei domini del vescovato di Basilea gi\u00e0 dal 1084. Nel 942, era parte di una signoria assieme a Rothenburg, Treviri e Augusta.\nKuno von Rappoltstein ottenne il titolo di conte di Rappoltstein nel 1148 sotto la protezione di Corrado III.\nSignoria di Rappoltstein: Seconda Linea (1157\u20131651).\nCome scrive Felix von Malleolus di Zurigo nel suo \"Dialogus de Nobilitate\" all'estinzione della prima dinastia di Rappoltstein con la morte di Emma, figlia dell'ultimo signore feudale, l'Imperatore Federico I infeud\u00f2 Rappoltstein a Engolf, signore di Urslingen.\nI Rappoltstein e i Rappoltstein-Hohenack.\nAlla morte di Anselmo II, i suoi figli divisero i territori dell'eredit\u00e0 paterna dando vita ai due rami della famiglia Rappoltstein, la linea principale dei Rappoltstein e quella dei Rappoltstein-Hohenack.\nLa prima casata mantenne i propri domini sulla Signoria di Rappoltstein, la seconda ottenne di poter governare autonomamente Hohenack.\nSignori di Rappoltstein\nSignori di Rappoltstein-Hohenack\nRiunione delle dinastie di Rappoltstein (1338-1368).\nAlla morte di Enrico V di Rappoltstein-Hohenack, Giovanni II che gli era associato al governo, rinunci\u00f2 al trono in favore del cugino Ulrico VI di Rappoltstein che riun\u00ec nuovamente la signoria sotto il governo di un'unica famiglia e govern\u00f2 assieme ai propri fratelli.\nRappoltstein dopo il 1368.\nDurante gli anni di governo con Ulrico VI, difatti, si suoi fratelli fondarono altre signorie minori che contribuirono in seguito a dividere nuovamente i territori della casata di Rappoltstein.\nSignori di Rappoltstein\nSignori di Rappoltstein-Hohenack\nRappoltstein dopo il 1436.\nNel 1436, alla morte di Giovanni, conte di Lupfen-Hohenack, discendente di Ulrico VIII di Rappoltstein-Hohenack, fratello di Bruno I di Rappoltstein, a sua volta fratello di Ulrico VI di Rappoltstein, Massimino I Smassmann ne raccolse l'eredit\u00e0, integrando Hohenack nei propri possedimenti e rifondando la linea di Rappoltstein-Hohenack sotto il proprio controllo.\nSignori di Rappoltstein-Hohenack\nNel 1484 Guglielmo I ed i propri fratelli sopravvissuti, acquisirono anche la signoria di Geroldseck am Wasichen e diedero vita alla linea di Rappoltstein-Hohenack-Geroldseck.\nSignori di Rappoltstein-Hohenack-Geroldseck\nContea di Rappoltstein (1651\u20131673).\nGiorgio Federico di Rappoltstein-Hohenack-Geroldseck, ebbe un solo figlio maschio, Giovanni Giacomo (2 febbraio 1598 - 18 luglio 1673). Quest'ultimo, nel 1651, alla morte del padre, ottenne la signoria di Rappoltstein-Hohenack-Geroldseck, ma venne poco dopo nominato conte dall'Imperatore Ferdinando III, riunendo sotto il proprio dominio tutto il Rappoltstein e godendo quindi dei titoli di \"conte di Rappoltstein, Signore di Hohenack e Geroldseck\".\nPer ironia della sorte, per\u00f2, tutti i figli di Giovanni Giacomo morirono in tenera et\u00e0. La figlia maggiore di Giovanni Giacomo, Caterina Agata, che aveva ricevuto dal padre il titolo di contessa di Rappoltstein, Signora di Hohenack e Geroldseck, spos\u00f2 nel 1667 Cristiano II del Palatinato-Zweibr\u00fccken, duca del Palatinato-Birkenfeld-Bischweiler, che dal 1673 ottenne il titolo di conte di Rappoltstein, Signore di Hohenack e Geroldseck.\nDalla rivoluzione francese al 1918.\nAllo scoppiare della rivoluzione francese, Massimiliano I di Baviera fu costretto a cedere la contea di Rappoltstein alla Francia e, considerando il suo atteggiamento filonapoleonico durante il periodo dell'invasore (non dimentichiamo che fu Napoleone stesso ad elevare la Baviera a Regno), il Congresso di Vienna del 1815 stabil\u00ec che tale contea fosse assegnata ai principi di Waldeck-Pyrmont che la mantennero formalmente dal 1793 come propria e poi ufficialmente dalla dissoluzione del Sacro Romano Impero nel 1806 e nuovamente nel 1815 sino all crollo dell'Impero Tedesco nel 1918."}
{"id": "1543669", "revid": "1573940", "url": "https://it.wikipedia.org/wiki?curid=1543669", "title": "European Science Fiction Society", "text": "La European Science Fiction Society \u00e8 un'organizzazione internazionale di professionisti ed amatori della fantascienza impegnati a promuovere la fantascienza in Europa e la fantascienza europea nel mondo.\nL'associazione venne fondata in occasione della prima convention europea di fantascienza, Eurocon, che si tenne nel 1972 a Trieste, Italia. Da quel momento, l'organizzazione ha assicurato l'organizzazione degli Eurocon con cadenza biennale in una prima fase, con cadenza annuale in seguito. L'organizzazione amministra anche l'assegnazione dei premi europei di fantascienza, gli European SF Awards.\nBoard.\nComposizione attuale.\nEletti a Barcellona nel 2016:\n2013-2016.\nEletti a Kiev nel 2013:\n2010-2013.\n \n2007-2010.\nEletti a Copenaghen nel 2007:"}
{"id": "1543670", "revid": "136053", "url": "https://it.wikipedia.org/wiki?curid=1543670", "title": "Signoria di Capua", "text": ""}
{"id": "1543672", "revid": "399", "url": "https://it.wikipedia.org/wiki?curid=1543672", "title": "Figure di suono", "text": "Con figure di suono o figure foniche , si intendono tutte quelle figure retoriche relative alla fonetica delle parole. Ne sono un esempio l'allitterazione, l'onomatopea, la consonanza, l'assonanza eccetera.\nLe figure foniche principali sono:"}
{"id": "1543675", "revid": "599013", "url": "https://it.wikipedia.org/wiki?curid=1543675", "title": "Re Rosso", "text": ""}
{"id": "1543688", "revid": "483325", "url": "https://it.wikipedia.org/wiki?curid=1543688", "title": "Reazione di Sabatier", "text": "La reazione di Sabatier, o processo Sabatier, \u00e8 una reazione chimica in cui il diossido di carbonio reagisce con l'idrogeno, in presenza di nichel quale catalizzatore e in condizioni di temperatura ottimale compresa tra 300-400\u00a0\u00b0C e alta pressione, producendo metano e acqua. Occasionalmente viene utilizzato anche un catalizzatore a base di rutenio supportato su allumina, pi\u00f9 costoso ma anche pi\u00f9 efficiente. L'equazione chimica \u00e8 la seguente:\nLa reazione prende nome dal suo scopritore Paul Sabatier e ha carattere esotermico con sviluppo di 39,2 kcal/mol. In campo tecnologico viene sfruttata per sintetizzare metano a partire dal syngas ottenuto dalla gassificazione.\nApplicazione in missioni spaziali.\nLa NASA attualmente sta studiando la possibilit\u00e0 di sfruttare la reazione di Sabatier per produrre acqua dal diossido di carbonio derivante dalla respirazione degli astronauti impegnati nella Stazione Spaziale Internazionale e in future missioni. La fonte di idrogeno sarebbe rappresentata dalla quantit\u00e0 di gas prodotto dall'elettrolisi dell'acqua, processo utilizzato per produrre l'ossigeno necessario agli astronauti, pi\u00f9 un altro ammontare necessario che si otterrebbe riciclando il metano prodotto tramite la seguente reazione di pirolisi:\nLa reazione di Sabatier \u00e8 stata proposta anche per ridurre i costi dell'esplorazione umana di Marte (progetto Mars Direct) producendo propellente in situ. Dall'acqua prodotta tramite tale processo, realizzato utilizzando l'idrogeno trasportato dalla Terra e il diossido di carbonio presente nell'atmosfera marziana, tramite elettrolisi si produrrebbe ossigeno che insieme al metano ottenuto rappresenterebbe il propellente. Ulteriore ossigeno necessario a tale scopo (il rapporto ottimale del propellente \u00e8 3,5:1 di ossigeno/metano, mentre la reazione di Sabatier permette di raggiungere un rapporto 2:1) potrebbe derivare dalla reazione inversa dello spostamento del gas d'acqua (CO2 + H2 \u2192 CO + H2O) o pirolizzando una parte di metano e riciclando l'idrogeno prodotto."}
{"id": "1543693", "revid": "1632387", "url": "https://it.wikipedia.org/wiki?curid=1543693", "title": "Sonic Syndicate", "text": "I Sonic Syndicate sono un gruppo metalcore formatosi in Svezia a Falkenberg nel 2002 con il nome di Fallen Angels. I componenti dichiararono di essere stati influenzati ed apprezzare la scena melodic death metal.\nStoria del gruppo.\nI Sonic Syndicate sono stati fondati nel 2002 col nome Fallen Angels dai 3 fratelli Sjunnesson: Richard, Roger e Robin. Come Fallen Angels registrarono tre demo: \"Fall from Heaven\", \"Black Lotus\" e \"Extinction\". Nel 2005 hanno cambiato nome in Sonic Syndicate e si sono aggiunti alla formazione Roland Johansson, Karin Axelsson e John Bengtsson. Sono un gruppo che ha subito forti influenze dai grandi gruppi melodic death metal come In Flames e Soilwork. Si pu\u00f2 notare nel loro stile anche una punta di metalcore. Il 30 marzo del 2009 il cantante Roland Johansson lascia la band per motivi personali, unendosi in seguito alla band Svedese \"Dodge\", ed il gruppo inizia cos\u00ec la ricerca di un rimpiazzo. Il 24 agosto 2009, il gruppo pubblica sul blog del loro sito internet la conferma dell'arrivo del loro nuovo cantante, Nathan J. Biggs. L'arrivo di questo nuovo elemento indirizza lo stile generale della band verso connotazioni decisamente pi\u00f9 dark. Il 6 novembre 2009 verr\u00e0 pubblicato un EP dai Sonic Syndicate, contenente le loro due canzoni prodotte con Nathan, ossia \"Burn This City\" e \"Rebellion in Nightmareland\"; sar\u00e0 messo in commercio anche un \"cofanetto\" contenente il suddetto album ed il suo predecessore \"Love and Other Disasters\", mentre con il loro nuovo \"motto\" \"Rebellion has begun\" (dall'inglese \"la ribellione \u00e8 cominciata\") i Sonic Syndicate annunciano l'uscita, per il mese di marzo/aprile del 2010 di un album, dal titolo \"We Rule the Night\".\nIl 3 novembre 2010 anche l'altro cantante Richard Sjunnesson lascia la band, in aperta polemica per l'ultimo album 'We Rule The Night' (da lui definito \"spazzatura\") e per la direzione 'pop' intrapresa dalla band. Il suo posto in tour \u00e8 stato preso temporaneamente da Christoffer Andersson, amico di lunga data della band, che nel 2013 entrer\u00e0 a far parte dei Dead by April subentrando al posto di Jimmie Strimmell. Successivamente anche il chitarrista Roger Sjunesson lascer\u00e0 i Sonic Syndicate ed insieme ai cantanti Richard Sjunesson e Roland Johansson si unir\u00e0 ad un nuovo gruppo chiamato The Unguided.\nIl 4 luglio 2014 viene commercializzato il nuovo album della band, il primo registrato senza Richard e Roger Sjunesson, intitolato semplicemente \"Sonic Syndicate\"."}
{"id": "1543694", "revid": "1775883", "url": "https://it.wikipedia.org/wiki?curid=1543694", "title": "Shy Guy", "text": "Shy Guy \u00e8 un singolo della cantante giamaicana Diana King. \u00c8 stata estratta dall'album Tougher than Love del 1995 e fa parte della colonna sonora del film \"Bad Boys\"\nLa canzone \u00e8 il singolo di maggior successo della cantante, arrivando anche in Italia alla posizione numero 60 dei dischi pi\u00f9 venduti dell'anno, raggiungendo al suo apice la sesta posizione.\nIl video.\nIl video originale della canzone \u00e8 rintracciabile su YouTube e non \u00e8 quella utilizzata per il film. Nel video la cantante \u00e8 con dei ballerini e vengono utilizzati dei fondi fittizi, che scompaiono mostrando la citt\u00e0 ove il video \u00e8 stato girato.\nEsistono due versioni del video di Diana King, che differiscono soprattutto nella parte iniziale. La prima versione comincia con Will Smith e Martin Lawrence seduti ad un tavolo, nei panni di Mike Markus i due agenti del film Bad Boys. I due stanno discutendo quando vengono interrotti dall'introduzione del brano che parte all'improvviso. La seconda versione invece vede inquadrata fin dall'inizio la cantante. Poi entrambe le versioni del video proseguono in maniera pressoch\u00e9 identica, alternando sequenze della pellicola, ad altre in cui si vede Diana King cantare in un ambiente \"industriale\", con enormi ventilatori e scintille di saldatore, con altre sequenze ancora in cui gli attori Smith e Lawrence, che stanno guardando la performance della King, commentano e tentano una coreografia."}
{"id": "1543695", "revid": "124123", "url": "https://it.wikipedia.org/wiki?curid=1543695", "title": "Bukka White", "text": "Biografia.\nWhite nacque ad Aberdeen, una localit\u00e0 nei pressi di Houston, nel Mississippi, e si avvicin\u00f2 alla musica per merito del padre, un operaio delle ferrovie, il quale era un polistrumentista che suonava il mandolino, il pianoforte, la batteria ed il sassofono.\nSotto la sua guida inizialmente impar\u00f2 a suonare il violino e all'et\u00e0 di nove anni, dopo aver ricevuto in regalo una \"Stella\", anche la chitarra. Curiosamente, pi\u00f9 tardi, White don\u00f2 a sua volta questa chitarra al cugino B.B. King. Gi\u00e0 influenzato dallo stile di Charlie Patton, quando aveva 14 anni si trasfer\u00ec dapprima da uno zio a Clarksdale, nel Mississippi, ed in seguito a St. Louis. Per tutti gli anni venti viaggi\u00f2 e si esib\u00ec attraverso tutto il Mississippi dedicandosi parallelamente anche alla boxe.\nNel 1930 effettu\u00f2 le sue prime registrazioni a Memphis per l'etichetta Victor ma per buona parte del restante decennio, messo a dura prova dalla crisi economica, non incise pi\u00f9 nulla. Il 1937 fu l'anno del suo ritorno in sala di registrazione; su consiglio di Big Bill Broonzy infatti, si rec\u00f2 a Chicago per lavorare su nuovo materiale per un produttore indipendente, Lester Melrose. In quello stesso anno Bukka venne immischiato in una vicenda legale per aver sparato ad un uomo; si proclam\u00f2 per\u00f2 innocente asserendo di aver agito per legittima difesa. In attesa di ricevere il verdetto, pag\u00f2 la cauzione e ritorn\u00f2 a Chicago per registrare altre canzoni; alla fine venne tuttavia giudicato colpevole e fu quindi riportato nel Mississippi per scontare una pena di tre anni al Mississippi State Penitentiary chiamato anche Parchman Farm. Durante il periodo di detenzione registr\u00f2 la hit \"Shake 'Em On Down\" e dei pezzi per John e Alan Lomax. Dopo la sua scarcerazione fece ritorno a Chicago e registr\u00f2 altri numerosi pezzi, molti dei quali trattanti il tema del carcere e della solitudine come \"Parchman Farm Blues\", \"Good Gin Blues\", \"Bukka's Jitterbug Swing\", \"Fixin' to Die Blues\", diventati poi dei classici del repertorio delta blues.\nDurante il periodo della seconda guerra mondiale Bukka si ritir\u00f2 a Memphis per lavorare come operaio e spar\u00ec completamente dalle scene.\nNel 1962 Bob Dylan fece una cover di \"Fixin' to Die Blues\" grazie alla quale Bukka fu \"riscoperto\" da Ed Denson e John Fahey.\nVerso la fine del 1963 Bukka si mise al lavoro su nuovo materiale sotto contratto con Chris Strachwitz e Arhoolie e si lanci\u00f2 per vari anni in tourn\u00e9e in coffeshops e folk festival, continuando ad incidere sino al 1975.\nMor\u00ec nel 1977 per un tumore.\nNel 1990 venne introdotto nella Blues Hall of Fame."}
{"id": "1543703", "revid": "729019", "url": "https://it.wikipedia.org/wiki?curid=1543703", "title": "Leonida Malatesta", "text": "Biografia.\nFiglio di Malatesta VI, segu\u00ec sin da giovanotto il padre nella guerra di Lombardia al servizio veneto, per rimettere sul trono Giovanni Maria della Rovere.\nTornato in Romagna, nel 1536 prese parte ai tumulti di Cesena, per farvi rivivere la fazione guelfa. Sfid\u00f2 a duello Giovan Francesco di Bagno, ma questi non accett\u00f2 la sfida.\nNel 1544 fu imprigionato nella rocca di Forl\u00ec, ove riusc\u00ec a fuggire, per rimettersi al servizio di Cosimo I de' Medici nella guerra contro Siena, rioccupando il forte di Ponte a Camollia, combattette il nemico per sei mesi. Si segnal\u00f2 nella battaglia di Marciano, ove Piero Strozzi, venuto in soccorso di Siena, fu sconfitto.\nEbbe in custodia la provincia di Val di Chiana e di l\u00e0 scese spesso a combattere e a predare.\nVinto Adriano Baglioni, si spinse fino a Radicofani, vincendo la milizie francesi.\nSostitu\u00ec Chiappino Vitelli nella guardia di Piombino e quindi passo al servizio di papa Paolo IV, combattendo contro Gianfrancesco Guidi.\nNominato colonnello di fanti, fu inviato a combattere gli spagnoli, agli ordini di Piero Strozzi e del duca di Guisa.\nNel 1557 fu al saccheggio di Campli, alla presa di Teramo, all'inutile espugnazione di Civitella. Quindi ripieg\u00f2 nell'Ascolano e sul territorio di Macerata.\nMor\u00ec nel suo castello di Montecodruzzo il 7 novembre 1557."}
{"id": "1543707", "revid": "1714743", "url": "https://it.wikipedia.org/wiki?curid=1543707", "title": "Bianca di Borbone", "text": "Origine.\nPrincipessa della casa reale francese, discendente dal re di Francia, San Luigi IX, Bianca, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che secondo la \"Histoire g\u00e9n\u00e9alogique et chronologique de la maison royale de France\" era figlia del secondo Duca di Borbone e Conte di Clermont, Pietro I e di sua moglie, la principessa francese Isabella di Valois, che, secondo la \"Chronique parisienne anonyme du XIVe si\u00e8cle\" era figlia del conte di Valois, Conte di Angi\u00f2 e del Maine, conte d'Alen\u00e7on e conte di Chartres, che fu anche Imperatore consorte titolare dell'Impero Romano d'Oriente e re titolare d'Aragona, Carlo di Valois e della sua terza moglie, Matilde di Ch\u00e2tillon ed era sorella (Bianca era la nipote) del futuro re di Francia Filippo di Valois, e di Bianca di Valois (1317 - 1348), moglie di Carlo, conte di Lussemburgo, re di Boemia, Re dei Romani e futuro Imperatore del Sacro Romano Impero.&lt;br&gt;Pietro I di Borbone, ancora sia secondo la \"Chronique parisienne anonyme du XIVe si\u00e8cle\", che la \"Histoire du Bourbonnais et des Bourbons qui l'ont poss\u00e9d\u00e9, Volume 1\", e la \"Histoire g\u00e9n\u00e9alogique et chronologique de la maison royale de France\" era il figlio primogenito del Signore e poi primo duca di Borbone, conte di Clermont e conte di La Marche, Luigi I e della moglie, Maria di Avesnes, nota anche come Maria di Hainaut.&lt;br&gt;Bianca era la sorella di Giovanna, moglie di Carlo V di Francia e di Bona, moglie del Conte di Savoia e Conte d'Aosta e Moriana, Amadeo VI.\nBiografia.\nNel 1352, per rinforzare i legami tra il regno fi Francia ed il regno di Castiglia, il re di Francia, Giovanni II il Buono concord\u00f2 con la regina madre di Castiglia, Maria del Portogallo il matrimonio della principessa della casa reale francese, sua nipote, Bianca di Borbone col re di Castiglia e Le\u00f3n Pietro I, figlio del defunto re di Castiglia e Le\u00f3n Alfonso XI e della stessa Maria del Portogallo.Il matrimonio fu celebrato, per procura, all'abbazia di Preuilly, il 9 luglio 1352.Pietro per\u00f2 a quel tempo, nel mese di giugno aveva conosciuto ed iniziato a frequentare una nobile castigliana, la diciassettenne Maria di Padilla, figlia di Giovanni Garc\u00eda de Padilla, primo Signore di Villagera, e di Mar\u00eda Fern\u00e1ndez de Henestrosa, sorella di Giovanni Fern\u00e1ndez de Henestrosa.\nNel 1353, anche perch\u00e9 pressato dalla madre e dalla corte (soprattutto per la ricca dote di 300.000 fiorini che la Castiglia doveva incassare in rate annue di 50.000 fiorini) Pietro I fu obbligato a negare il suo legame con Maria di Padilla e, il 3 giugno, a Valladolid, fu costretto a sposare Bianca di Borbone, di persona. Bianca, dopo solo 3 giorni, fu abbandonata dal re che lasci\u00f2 Valladolid, per raggiunse la sua amante, Maria di Padilla, che molto probabilmente poi avrebbe sposato, in segreto, in quello stesso anno: Pietro, dopo la morte di entrambe, Bianca e Maria, nel 1362, a Siviglia, dichiar\u00f2 che Bianca non era la sua legittima sposa in quanto, di fronte a testimoni, prima di sposare Bianca, aveva fatto una promessa di matrimonio a Maria.\nBianca poi fu ripudiata (Pietro accus\u00f2 Bianca di aver concesso i suoi favori al suo fratellastro, Federico Alfonso) perch\u00e9 Pietro voleva convincere una giovane, vedova di Diego de Haro, di nobile famiglia galiziana, Giovanna de Castro, la figlia secondogenita di Pedro Fern\u00e1ndez de Castro (? \u2013 1342), signore di Monforte de Lemos e Sarria, nipote, da parte di madre, del re di Castiglia, Sancho IV e membro di una delle famiglie pi\u00f9 antiche e illustri della Galizia, e della seconda moglie Isabella P\u00e9rez Ponce de Le\u00f3n e sorellastra della sfortunata In\u00e9s de Castro, a sposarlo. Riusc\u00ec nell'intento (1354), dopo che con l'appoggio dei vescovi d'Avila e di Salamanca, Pietro I, aveva proclamato che il matrimonio con Bianca era nullo.Pare che anche Giovanna fu abbandonata pochi giorni dopo il matrimonio (che port\u00f2 alla nascita di un figlio, Giovanni, nel 1355).&lt;br&gt;Il papa Innocenzo VI era intervenuto prima per imporre a Pietro di lasciare Maria di Padilla e poi, per minacciare Pietro di scomunica se non lasciava Giovanna de Castro e tornava a vivere con Bianca.\nBianca risiedeva nel castello di Ar\u00e9valo e Pietro, nel 1354, diede ordine di trasferirla nell'Alc\u00e1zar di Toledo; Bianca entrando in Toledo chiese di poter pregare nella chiesa di Santa Maria, e, temendo per la sua vita rifiut\u00f2 di uscire dalla chiesa. I toledani avevano parteggiato per Bianca, che cos\u00ec raggiunse l'alcazar. \nNel 1355, per\u00f2 Pietro I, ordin\u00f2 che Bianca fosse condotta a Sig\u00fcenza.e pun\u00ec alcuni nobili di Toledo, uccidendoli.\nNel 1359, molto probabilmente a causa del mancato pagamento della prima rata della dote (Pietro aveva ricevuto solo 25.000 fiorini), Bianca fu imprigionata a Jerez de la Frontera. \nBianca, oltre che allo zio, il re di Francia, Giovanni II si era appellata al papa Innocenzo VI (che aveva conosciuto ad Avignone, durante il viaggio di trasferimento dalla Francia alla Castiglia), che intervenne, pi\u00f9 volte, presso Pietro affinch\u00e9, anche con la minaccia di una scomunica, la riprendesse come moglie, ma senza ottenere il risultato sperato n\u00e9 la liberazione di Bianca. Pietro rispose al papa che per \"certe confessioni\" fatte dalla sua sposa, si sentiva ingannato e non poteva continuare nella vita matrimoniale. Pietro riteneva, infatti, che durante il viaggio di trasferimento dalla Francia alla Castiglia, Bianca avesse tenuto un comportamento non irreprensibile col fratellastro di Pietro, Federico Alfonso, che poi Pietro avrebbe ucciso di sua mano, nel 1358, nell'Alc\u00e1zar di Siviglia.\nQuesti avvenimenti portarono ad un mutamento di alleanze avvicinando l'Inghilterra alla Castiglia, e port\u00f2 Pietro I a stringere un'alleanza col figlio del re Edoardo III d'Inghilterra, il principe di Galles, Edoardo, governatore del ducato d'Aquitania, che era di stanza a Bordeaux, mentre la Francia si avvicin\u00f2 al rivale di Pietro, suo fratellastro, Enrico di Trastamara, che durante la guerra civile fu aiutato dalle \"Grandes compagnies\" di Bertrand du Guesclin, inviate dal re di Francia, Giovanni II.\nBianca, nel frattempo era stata portata a Medina-Sidonia, dove fu rinchiusa in una torre e dove mor\u00ec, tra il mese di maggio e quello di luglio del 1361, molto verosimilmente fatta assassinare (si parla di avvelenamento) da Pietro I, che anche a seguito di questo avvenimento fu detto \"il Crudele\".&lt;br&gt;Bianca fu tumulata nel monastero di San Francesco Monasterio de San Francisco de Jerez de la Frontera di Jerez de la Frontera, dove vi \u00e8 ancora la lapide:\nCHR. OPT. MAX. SACRUM. DIVA BLANCA, HISPANIARUM REGINA, PATRE BORBONICO, EX INCLITA FRANCORUM REGUM PROSAPIA, MORIBUS ET CORPORE VENUSTISSIMA FUIT: SED PRAEVALENTE PELLICE, OCCUBUIT JUSSU PETRI MARITI CRUDELI, ANNO SALUTIS 1361, AETATIS VERO SUAE 25.\nSecondo alcune voci, dopo che il marito Pietro I era stato sconfitto e ucciso dal fratellastro, Enrico di Trastamara, i francesi, alleati di Enrico recuperarono la salma per portarla in Francia, ma la tumularono a Tudela in Navarra.\nFigli.\nBianca a Pietro non diede alcun figlio."}
{"id": "1543708", "revid": "228587", "url": "https://it.wikipedia.org/wiki?curid=1543708", "title": "Williams FW13", "text": "La Williams FW13 \u00e8 una monoposto di Formula Uno, utilizzata dal team Williams F1 nelle ultime gare del mondiale 1989.\nQuesta macchina corse le ultime gare della stagione '89, e nonostante fosse ancora da perfezionare riusc\u00ec a vincere un gran premio.\nLo scopo era quello di farla debuttare in modo definitivo nel 1990, e utilizzarla per competere contro la McLaren e la Ferrari, le due squadre pi\u00f9 forti dell'epoca.\nNuova filosofia.\nLa FW13 aveva il difficile compito di prendere il posto della Williams FW12C, diretta evoluzione della Williams FW12, che doveva essere adattata al nuovo motore Renault.\nIl nuovo propulsore si rivel\u00f2 performante, anche se non sempre affidabile, e riport\u00f2 le prestazioni della squadra a buoni livelli nel 1989.\nLa FW13, in realt\u00e0, era stata progettata per gareggiare nel 1990, ma la Williams inizi\u00f2 prima lo sviluppo in modo tale da arrivare al nuovo campionato preparata.\nLa macchina era completamente diversa da quelle che l'avevano preceduta, dalle quali conservava solo le sospensioni \"push-rod\", soluzione innovativa che venne ulteriormente affinata portando i progettisti a disegnare un muso pi\u00f9 alto e pi\u00f9 grosso.\nNonostante ci\u00f2 la carrozzeria si raccordava al retrotreno, in un punto pi\u00f9 basso rispetto alla FW12C: di conseguenza anche il baricentro era pi\u00f9 basso e ci\u00f2 garantiva una tenuta di strada decisamente pi\u00f9 elevata e una velocit\u00e0 di percorrenza delle curve pi\u00f9 alte. \nLe pance erano pi\u00f9 voluminose, per fare spazio a dei radiatori maggiorati, inoltre venne modificata anche la parte aerodinamica che riguardava il roll-bar. Un particolare che rese molto personale la linea di questa macchina era la presa d'aria sopra l'abitacolo, la quale si presentava bassa e larga, anzich\u00e9 alta e stretta come su tutte le altre auto. Il motore e il cambio rimasero invece gli stessi della FW12C.\nSubito vincente.\nLa nuova auto venne guidata da Riccardo Patrese e Thierry Boutsen, che con la vecchia FW12C avevano ottenuto una pole position e una vittoria.\nL'esordio avvenne nel Gran Premio del Portogallo, il tredicesimo dell'89 e il quartultimo di quell'anno.\nBoutsen si qualific\u00f2 ottavo, mentre Patrese part\u00ec in ultima posizione.\nTutti e due i piloti si ritirarono al 61\u00ba giro per problemi di surriscaldamento, nonostante i radiatori maggiorati.\nNella gara successiva, in Spagna Patrese utilizz\u00f2 di nuovo la vecchia vettura e Boutsen la FW13, part\u00ec ventunesimo, non riuscendo a concludere la gara per problemi di alimentazione. del motore.\nLa FW13 venne impiegata definitivamente nelle due ultime gare da tutti e due i piloti.\nNel penultimo gran premio, in Giappone, Patrese part\u00ec quinto e Boutsen settimo, e al termine della gara salirono tutti e due sul podio (Patrese secondo dietro ad Alessandro Nannini, e Boutsen terzo), grazie anche al famoso incidente tra Alain Prost e Ayrton Senna, e la squalifica di quest'ultimo.\nNell'ultima gara, in Australia, Boutsen trionf\u00f2 dopo essere partito dalla quinta posizione, e Patrese si classific\u00f2 terzo dopo essere scattato dalla sesta piazza. I risultati degli ultimi due gran premi mostrarono la validit\u00e0 del progetto nonostante qualche problema di giovent\u00f9 che permise nel 1989, alla Williams, di conquistare il quarto posto del mondiale costruttori dietro alla McLaren, alla Ferrari e alla Benetton.\nScheda tecnica Williams FW13.\nTrasmissione\nAutotelaio\nDimensioni e peso"}
{"id": "1543709", "revid": "767487", "url": "https://it.wikipedia.org/wiki?curid=1543709", "title": "Uguale a ieri", "text": "Uguale a ieri \u00e8 il terzo singolo estratto dall'album \"Confusa e felice\" della cantautrice catanese Carmen Consoli del 1997.\nCon questo brano Carmen partecipa al programma \"Vota la Voce\", nell'estate dello stesso anno."}
{"id": "1543710", "revid": "15756", "url": "https://it.wikipedia.org/wiki?curid=1543710", "title": "BasicNet", "text": "BasicNet S.p.A. \u00e8 un gruppo aziendale italiano che opera nel settore dell'abbigliamento, delle calzature e degli accessori.\n\u00c8 quotata dal 1999 alla Borsa Italiana dove \u00e8 presente nell'\u00edndice FTSE Italia Small Cap.\nStoria.\nIl gruppo \u00e8 nato nel 1995, fondato da Marco Boglione dopo aver rilevato all'asta fallimentare la storica azienda Maglificio Calzificio Torinese, nata nel 1916 e proprietaria dei marchi Kappa, Robe di Kappa e Jesus Jeans.\nNel corso degli anni, al portafoglio marchi del gruppo BasicNet si sono aggiunte le marche K-Way (2004), Superga (2007), Sabelt (2011), Briko (2017) e Sebago (2017).\nIl gruppo non produce nulla direttamente: con 70 , 100 designer e 100 esperti di comunicazione, crea un menu di modelli, offre una piattaforma informatica che consente ai licenziatari di decidere liberamente cosa produrre e come distribuire i prodotti localmente e li supporta partecipando al ciclo produttivo con societ\u00e0 dedicate. I licenziatari riconoscono al gruppo BasicNet, titolare dei vari marchi, commissioni calcolate sulle vendite nette a compenso della licenza del marchio nel mercato globale.\nNel marzo 2019 Federico Trono sostituisce Gianni Crespi nell'incarico di amministratore delegato. Nell'aprile 2019 entrano nel consiglio d'amministrazione i figli del presidente e fondatore: Lorenzo, 33 anni, vicepresidente vendite, e Alessandro, 32, amministratore delegato di BasicItalia, la societ\u00e0 che distribuisce su licenza i prodotti del gruppo in Italia. A loro il padre ceder\u00e0 progressivamente le sue deleghe gestionali.\nSede.\nLa sede legale ed amministrativa del gruppo \u00e8 a Torino in Largo Vitale, nel quartiere Aurora.\nDati economici.\nNel 2017 i ricavi hanno toccato i 183,5 milioni di euro con un Ebitda a 23,1 milioni e l'utile netto di 10,6 milioni. Nel 2018 il fatturato ha toccato 210,4 milioni (aumento del 14,7%), Ebitda a 33 milioni (+43,2%), utile netto di 21 milioni (+97,4%).\nAzionariato.\nL'azionariato comunicato alla Consob \u00e8 il seguente:"}
{"id": "1543712", "revid": "12290", "url": "https://it.wikipedia.org/wiki?curid=1543712", "title": "David Michelinie", "text": "Noto principalmente per i suoi lavori alla Marvel Comics per la quale ha creato, con la collaborazione di Todd McFarlane, i personaggi di Venom e Carnage sulle pagine di \"Amazing Spider-Man\" e War Machine su quelle di Iron Man.\nCarriera.\nVenne assunto dalla Marvel negli anni settanta e nello stesso periodo scrive insieme a Bob Layton la sua prima run su \"Iron Man\", nella quale Michelinie aggiunge il vizio dell'alcolismo al personaggio di Tony Stark. Successivamente i due ritorneranno sulla testata, con Mark Bright alle matite, creando la saga che diverr\u00e0 poi nota come \"Guerra delle armature\". Dopo Iron Man scrive per un breve periodo sulla testata degli Avengers collaborando con i disegnatori John Byrne e George P\u00e9rez. Gli viene poi affidata (coadiuvato dai disegni di Todd McFarlane, Erik Larsen e Mark Bagley) la serie \"The Amazing Spider-Man\" nella quale introduce i simbionti e diviene fautore del matrimonio tra Peter Parker e Mary Jane Watson. Concluso il suo lavoro su Spider-man, Michelinie si trasferisce alla DC Comics, alla quale per tre anni scriver\u00e0 le storie di Superman sulle pagine di \"Action Comics\". Nel 2001 ritorna a scrivere con Bob Layton e Dick Giordano per la Future Comics, fino a che la casa editrice non fall\u00ec due anni dopo nel 2004. Ritorna alla Marvel nel 2008, sempre insieme a Layton, scrivendo la miniserie \"Iron Man: Legacy of Doom\".\nCuriosit\u00e0.\nIl suo cognome viene spesso riportato con la grafia erronea \"Micheline\"."}
{"id": "1543713", "revid": "767487", "url": "https://it.wikipedia.org/wiki?curid=1543713", "title": "Farca\u0219a", "text": "Farca\u0219a \u00e8 un comune della Romania di 3.251 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 5 villaggi: Bu\u0219mei, Farca\u0219a, Frumosu, Pope\u0219ti, Stejaru."}
{"id": "1543714", "revid": "767487", "url": "https://it.wikipedia.org/wiki?curid=1543714", "title": "B\u00e9same Giuda", "text": "B\u00e9same Giuda \u00e8 il primo singolo estratto dal terzo album della cantautrice catanese Carmen Consoli, \"Mediamente isterica\" (1998).\nIl singolo \u00e8 uscito in due diverse edizioni, che si differenziavano per le tracce presenti su ognuno e per la confezione."}
{"id": "1543720", "revid": "486946", "url": "https://it.wikipedia.org/wiki?curid=1543720", "title": "Fondazione G. Pascale", "text": ""}
{"id": "1543722", "revid": "767487", "url": "https://it.wikipedia.org/wiki?curid=1543722", "title": "Puramente casuale", "text": "Puramente casuale \u00e8 il secondo singolo estratto dall'album \"Mediamente isterica\" della cantautrice catanese Carmen Consoli del 1998."}
{"id": "1543723", "revid": "767487", "url": "https://it.wikipedia.org/wiki?curid=1543723", "title": "Bob Layton", "text": "Inizi\u00f2 a lavorare nel 1978 assieme a David Michelinie per un ciclo di Iron Man, per il quale cre\u00f2 War Machine. Dopo aver lavorato con la Marvel, lavor\u00f2 prima per DC Comics, poi per la Valiant Comics. Attualmente \u00e8 vincolato con la Future Comics.\nDurante la sua carriera \u00e8 stato anche uno scrittore: ha infatti realizzato una graphic novel sul personaggio di Spider-Man che purtroppo non ha visto luce, oltre ad altre trame di fumetti supereroistici. Come inchiostratore ha cocreato il secondo Ant-Man, Scott Lang, rifinendo i disegni di John Byrne."}
{"id": "1543724", "revid": "125245978", "url": "https://it.wikipedia.org/wiki?curid=1543724", "title": "Analisi matematica", "text": "Lanalisi matematica \u00e8 il campo della matematica che si occupa delle propriet\u00e0 che emergono dalla scomposizione infinita di un insieme denso. Si fonda sul calcolo infinitesimale, con il quale, attraverso le nozioni di limite e continuit\u00e0, studia il comportamento locale di una funzione utilizzando gli strumenti del calcolo differenziale e del calcolo integrale.\nIntroducendo per il \"calcolo\" concetti problematici, quali quello di infinito e di limite, si pu\u00f2 passare all\"indagine\" che le ha permesso di divenire basilare in diverse discipline scientifiche e tecniche (dalle scienze naturali all'ingegneria, dall'informatica all'economia), dove viene spesso coniugata con l'analisi numerica.\nStoria.\nL'analisi matematica nasce durante la seconda met\u00e0 del XVII secolo, grazie a Isaac Newton e Gottfried Leibniz che indipendentemente introdussero i concetti fondamentali del calcolo infinitesimale. Inizialmente l'analisi matematica puntava alla rappresentazione geometrica nel piano cartesiano delle funzioni, nel tentativo di rispondere a quesiti su calcolo di aree e caratteristiche geometriche di una curva. Lo sviluppo dell'analisi nel XVIII secolo fu anche fortemente motivato dalla fisica portando allo sviluppo e all'elaborazione della meccanica razionale.\nDalla fine del XVIII secolo si introdusse il concetto di limite, passando da un'interpretazione intuitiva basata su suddivisioni successive, gi\u00e0 introdotta, nel V secolo a.C., dal filosofo eleatico Zenone nella formulazione delle sue aporie (Paradossi di Zenone), fino ad arrivare all'analisi matematica dei giorni nostri, che introdusse metodologie per il calcolo di un valore del limite. Questo port\u00f2 ad una rivoluzione completa della materia che rianalizz\u00f2 nozioni e teoremi senza pi\u00f9 avvalersi di giustificazioni geometriche ma basandosi su concetti di numero e di insieme. Questo permise l'analisi pi\u00f9 approfondita di geometrie non euclidee e di spazi a dimensione maggiore di tre.\nConcetti.\nTeoria degli insiemi.\nIl concetto di insieme costituisce l'elemento fondante di quella parte della matematica che \u00e8 la teoria degli insiemi. In ambiti matematici diversi dalla teoria degli insiemi, come l'analisi matematica, \u00e8 spesso considerato un concetto primitivo, per cui non se ne d\u00e0 una definizione rigorosa (seguendo la teoria ingenua degli insiemi); in tal caso si pu\u00f2 dire che un insieme \u00e8 un raggruppamento, collezione, aggregato di elementi.\nLa teoria degli insiemi e le operazioni possibili tra essi permettono di definire uno dei principali argomenti di studio dell'analisi: le funzioni. Di particolare interesse sono le funzioni aventi come dominio e codominio due tra i seguenti insiemi numerici:\nPer definire alcune propriet\u00e0 di notevole interesse e diffuso uso (quali la continuit\u00e0 e la derivabilit\u00e0) sono necessari i concetti di base della topologia, in particolare quello di intorno, e il concetto di distanza in uno spazio metrico.\nLe funzioni.\nIl concetto di funzione \u00e8 fondamentale per l'analisi matematica. Attraverso operazioni come quella di limite viene definita una serie di propriet\u00e0 fondamentali di notevole utilit\u00e0 negli sviluppi teorici e nelle applicazioni pratiche. Tra di esse si possono elencare:\nUn importante ruolo \u00e8 svolto dalle cosiddette funzioni elementari, quali:\nDi particolare importanza, nel XX secolo, sono stati gli avanzamenti nello studio degli spazi di funzioni, visti come particolari spazi vettoriali topologici infinito-dimensionali, nell'ambito dell'Analisi funzionale.\nL'operazione di limite.\nIl concetto di limite, alla base dell'analisi, \u00e8 stato definito coerentemente solo nell'Ottocento, ma era stato compreso intuitivamente da matematici come Wallis, Eulero, Bernoulli, Newton, Leibniz e probabilmente gi\u00e0 Archimede. Il limite di una funzione formula_6 per formula_7 \u00e8, in parole povere, un numero reale a cui il valore della funzione si avvicina sempre di pi\u00f9 (senza necessariamente raggiungerlo) man mano che formula_8 si avvicina a formula_9. Per esempio, formula_10\u02d0 all'aumentare di formula_8, formula_12 \u00e8 sempre pi\u00f9 vicino a zero.\nIl limite di una funzione pu\u00f2:\nSerie.\nAttraverso il concetto di limite di una successione \u00e8 possibile definire la somma di un numero infinito di elementi. Ad esempio, \u00e8 possibile dare un senso all'espressione\nche \u00e8 uno dei tanti modi per descrivere il numero di Nepero formula_16.\nUna somma infinita di elementi \u00e8 detta serie e viene indicata, in genere, con formula_17.\nDunque, ponendo formula_18, il numero di Nepero formula_19, con le precedenti notazioni, pu\u00f2 essere scritto in uno nei seguenti modi\nformula_20 oppure formula_21 .\nAnalogamente a quanto accade per i limiti, la somma di infiniti elementi pu\u00f2 essere finita, infinita, o addirittura non essere definita come nel caso della serie formula_22 , detta serie di Grandi.\nSerie di Taylor.\nLa serie di Taylor di una funzione analitica permette di scrivere la funzione come una serie di potenze. Per una funzione analitica formula_23 si ha che:\ndove formula_25 \u00e8 il fattoriale di formula_26 e formula_27 \u00e8 la derivata formula_28-esima della formula_29 nel punto formula_30 Se formula_31 la serie viene chiamata serie di Maclaurin ed \u00e8\nTroncando lo sviluppo in serie di Taylor ad un certo ordine formula_28\nsi ottiene un polinomio di ordine formula_28 che approssima la funzione sviluppata in serie con un errore pari ad un infinitesimo di ordine superiore al grado del polinomio stesso. Questo polinomio \u00e8 detto polinomio di Taylor. L'uso dei polinomi di Taylor risulta particolarmente utile in analisi matematica e nelle scienze matematiche applicate quali fisica, ingegneria, eccetera. Le serie di Taylor sono inoltre fondamentali nell'analisi complessa in cui le funzioni olomorfe possono essere caratterizzate proprio dall'essere localmente esprimibili come serie di Taylor. Esistono inoltre anche altri sviluppi in serie, come, ad esempio, quello di Laurent.\nDerivata.\nIl concetto di derivata occupa un ruolo fondamentale nel calcolo infinitesimale e in tutta l'analisi matematica. Definita come limite del rapporto incrementale, la derivata quantifica il tipo di crescita di una funzione, e ha applicazione in tutte le scienze.\nTramite la nozione di derivata si definiscono e studiano i concetti di massimo e minimo di una funzione, di concavit\u00e0 e convessit\u00e0: la derivata \u00e8 quindi uno strumento fondamentale per lo studio di una funzione.\nTramite una lista di regole di derivazione \u00e8 possibile calcolare la derivata di qualsiasi funzione definita combinando funzioni elementari.\nIl concetto di derivata si estende anche a funzioni a pi\u00f9 variabili tramite la nozione di derivata parziale.\nIntegrale.\nL'integrale \u00e8 un altro strumento fondamentale del calcolo infinitesimale. Viene utilizzato soprattutto per calcolare aree e volumi di figure curve, quali ad esempio l'ellisse o la parte del piano cartesiano delimitata da una funzione.\nPer il teorema fondamentale del calcolo integrale, l'integrale risulta essenzialmente essere un'operazione inversa a quella della derivata. Se ne differenzia per\u00f2 poich\u00e9, contrariamente a quanto accade per la derivata, non ci sono degli algoritmi che permettano di calcolare l'integrale di qualsiasi funzione definita a partire da funzioni elementari. Vi sono comunque numerosi metodi di integrazione con cui risolvere buona parte degli integrali pi\u00f9 semplici, spesso riassunti in opportune tavole.\nA partire dal XIX secolo, il concetto di integrale si \u00e8 legato sempre pi\u00f9 al concetto di misura. La definizione stessa di integrale \u00e8 legata ad un problema fondamentale di come \"misurare\" lunghezze, aree e volumi di sottoinsiemi della retta, del piano, dello spazio. Ciascuna possibile risposta a questa domanda fornisce una definizione di integrale: le definizioni pi\u00f9 utilizzate sono l'integrale di Riemann e l'integrale di Lebesgue.\nStudio di funzione.\nLo studio di funzione \u00e8 lo studio dell'andamento o grafico di una funzione evidenziandone massimi e minimi (relativi ed assoluti), asintoti (orizzontali e verticali), flessi (orizzontali e verticali), concavit\u00e0 e area sottesa, attraverso l'uso di strumenti propri dell'analisi matematica sopraesposti ovvero limite, derivata e integrale.\nCampi di interesse.\nL'analisi matematica comprende diversi campi di studio:"}
{"id": "1543726", "revid": "125343204", "url": "https://it.wikipedia.org/wiki?curid=1543726", "title": "Carolco Pictures", "text": "La Carolco Pictures, Inc. \u00e8 stata una societ\u00e0 di produzione indipendente statunitense, che in un decennio, \u00e8 passata dalla produzione di blockbuster di successo come \"Terminator 2 - Il giorno del giudizio\" e la serie di \"Rambo\" alla dichiarazione di fallimento per i due colossali flop \"Corsari\" e \"Showgirls\".\nStoria.\nI primi anni.\nLa societ\u00e0 fu fondata da due investitori, Mario Kassar e Andrew Vajna, come Anabasis Investments. Il loro obiettivo era quello di rendere il loro nuovo studio una grande azienda di produzione indipendente che producesse film di serie-A.\nUno dei primi Anabasis/Carolco film \u00e8 stato \"Rambo\" (1982), seguito poi dal sequel \"\" (1985) entrambi con Sylvester Stallone, che poco dopo firm\u00f2 un contratto di dieci anni con gli studios. Il rilascio di \"Rambo II: la vendetta\" fu talmente importante per il successo finanziario della Carolco che da quel momento in poi, la musica del marchio dell'azienda utilizz\u00f2 la prima strofa del suo famoso successo, scritta da Jerry Goldsmith.\nIl successo con \"Terminator 2 - Il giorno del giudizio\".\nCon questo successo, la Carolco acquist\u00f2 tutti i diritti per il franchise \"Terminator\" dalla Hemdale Film Corporation. La societ\u00e0 riassunse il regista di \"Terminator\" James Cameron (che aveva lavorato anche come sceneggiatore in \"Rambo\"), e Arnold Schwarzenegger come star, per questo sequel multi milionario, \"Terminator 2 - Il giorno del giudizio\" (distribuito nel 1991). Fu il pi\u00f9 grosso e importante film della sua storia, e come poi \u00e8 emerso, il film di maggior successo nella storia della Carolco.\nProduzione televisiva e distribuzione.\nNegli anni successivi, la Carolco acquista la rete televisiva Orbis Communications e avvia la produzione e distribuzione di prodotti televisivi.\nInoltre viene acquisito anche l'ex impianto di produzione della De Laurentiis Entertainment Group nel North Carolina (dove la serie televisiva \"Matlock\" era parzialmente girata), e stabilisce una divisione per l'home video (con la Live Home Video, poi con la LIVE Entertainment,poi ancora con la Artisan Entertainment, infine con la Artisan Home Entertainment e la Lions Gate Home Entertainment, come partner di produzione).\nSpider-Man.\nLa Carolco ha lottato per anni per garantirsi i diritti di \"Spider-Man\", una propriet\u00e0 con la quale Cameron voleva produrre un film. I piani fallirono, e il film fu realizzato da Sam Raimi per la Columbia Pictures.\nFallimento.\nMentre crescevano i budget per realizzare i film, gli incassi ai botteghini scendevano. A seguito delle disastrose uscite di \"Corsari\" e \"Showgirls\", la Carolco dichiar\u00f2 il fallimento e la societ\u00e0 chiuse subito dopo.\nDalle ceneri della Carolco nacque per\u00f2 una nuova alleanza nel 2002 tra il proprietario della Carolco stessa (Mario Kassar) e il proprietario della Cinergi (Andrew G. Vajna) che port\u00f2 alla nascita della C2 Pictures.\nLe attivit\u00e0.\nLe attivit\u00e0 della Carolco furono successivamente vendute ad altre societ\u00e0, la maggior parte gi\u00e0 vendute durante l'esistenza della Carolco. Oggi, i diritti accessori per la maggior parte della libreria della Carolco \u00e8 detenuto dalla societ\u00e0 francese di produzione StudioCanal, mentre la CBS Television Studios detiene i diritti televisivi (ereditate dalla Worldvision Enterprises societ\u00e0 della Spelling Entertainment essa stessa societ\u00e0 della CBS Company).\nLa Lions Gate continua a possedere i diritti in USA/Canada per l'home video (tramite un accordo con StudioCanal), mentre i diritti internazionali per l'home video sono detenuti da una societ\u00e0 diversa per ciascun paese. Per esempio, i diritti in UK sono della Momentum Pictures (una filiale della Alliance Atlantis) e i diritti in Australia sono della Universal Studios. Inoltre, la distribuzione in Canada \u00e8 affidata alla Maple Pictures nata da un braccio della Lions Gate nel 2005, in questo i diritti canadesi possono restare alla Maple.\nGli unici film della Carolco non inclusi nella vendita sono \"Cliffhanger\", \"\", \"L'ultimo cacciatore\", e \"Showgirls\"; i diritti di questi sono stati trattenuti dai loro distributori nelle sale cinematografiche originali (rispettivamente TriStar Pictures, New Line Cinema, Savoy Pictures/HBO, e United Artists). Tuttavia, la Lions Gate possiede alcuni diritti accessori sull'originale \"Stargate\", e i pieni diritti di \"Wagons East\".\nI loghi della compagnia.\n1985-1987.\nIl primo logo \u00e8 collocato su uno sfondo di spazio stellato: tre serie di luci laser formano la caratteristica \"C\". Dopo la terza luce del laser, il logo brilla e la scritta CAROLCO appare al di sotto splendendo. La musica \u00e8 un brano \"synth\" che diventa trionfante quando la \"c\" brilla. Si basa sul tema di Rambo 2.Disponibilit\u00e0: non comune, infatti, apparso solo su tre film: , Extreme Prejudice e Angel Heart - Ascensore per l'inferno. Il rilascio VHS di Rambo 2 della International Video Entertainment del 1988, intonaci questo col logo 3. La VHS del 1989 di Angel Heart intonaci questo logo col primo,ma mantenne la musica di questo. Le migliori fonti per questo logo sono le edizioni dei film dalla IVE,che nel 1990 assunse il nome di Live Home Video, e della sua divisione Avid Home Entertainment.\n1986-1988.\nIl secondo logo iniziava su uno sfondo nero con due striature che si dirigevano dal basso a sinistra e dall'alto a destra verso il centro. Formavano la \"C\", sotto la quale appariva la parola \"CAROLCO\". Dopo 4 secondi il logo si illuminava di arancione. La musica era un brano sintetizzato. Dal rilascio di Angel Heart del 1989, la fanfara fu sostituita con quella originale. Il logo con la fanfara corretta \u00e8 apparso in Rambo cos\u00ec come nella prima versione VHS di Extreme Prejudice.\n1988-1995.\nIl terzo logo, in uso dal 1988 fino a quando la Carolco \u00e8 andata in bancarotta, ha un solo raggio laser che disegna la caratteristica \"C\". Non appena il disegno \u00e8 completo, brilla e diventa tridimensionale, e al di sotto appare la scritta \"CAROLCO\".\nLa musica \u00e8 uguale a quella dei loghi precedenti, con un frusc\u00eco all'inizio. Questo logo \u00e8 stato adattato per la divisione \"Home video\" dalla Artisan Home Entertainment, la Carolco Home Video, con la scritta \"HOME VIDEO\", che appariva sotto la scritta \"CAROLCO\" non appena essa si era formata. Questo logo \u00e8 di solito conservato nelle VHS e nei DVD dei suoi film, mentre quello della TriStar Pictures viene eliminato (con poche eccezioni, vedi sotto alla descrizione del 4\u00b0 logo).\n1995-1996.\nQuesto logo era statico rispetto ai precedenti. Su uno sfondo nero, c'era la \"C\" di prima di colore arancione con i fasci neri. Al di sotto c'era la scritta \"CAROLCO\" dello stesso colore. Non c'era la musica, o veniva usato il tema di apertura del film. Anche in questo caso veniva eliminato il primo logo della sequenza, in questo caso, della MGM: questo apparve solo in \"Corsari\" e \"Showgirls\". \u00c8 stato usato negli ultimi due anni, quando la Carolco era andata in bancarotta verso il 1995 ed era stata chiusa subito dopo."}
{"id": "1543729", "revid": "1444345", "url": "https://it.wikipedia.org/wiki?curid=1543729", "title": "Eco di sirene (singolo)", "text": "Eco di sirene \u00e8 un singolo della cantautrice italiana Carmen Consoli, pubblicato nel 1998 come terzo estratto dal terzo album in studio \"Mediamente isterica\".\nLa canzone ha dato il nome all'omonima tourn\u00e9e \"Eco di sirene Tour\" e all'omonimo album dal vivo \"Eco di sirene\", pubblicato il 13 aprile 2018, nel quale compare.\nIl brano ha una tematica sociale. \u00c8 stato infatti ispirato dagli eventi bellici in Afghanistan."}
{"id": "1543731", "revid": "767487", "url": "https://it.wikipedia.org/wiki?curid=1543731", "title": "F\u0103urei (Neam\u021b)", "text": "F\u0103urei \u00e8 un comune della Romania di 2.228 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Bude\u0219ti, Clime\u0219ti, F\u0103urei, Mic\u0219une\u0219ti."}
{"id": "1543734", "revid": "1573940", "url": "https://it.wikipedia.org/wiki?curid=1543734", "title": "F\u0103urei", "text": ""}
{"id": "1543736", "revid": "297031", "url": "https://it.wikipedia.org/wiki?curid=1543736", "title": "Robert Pinsky", "text": "\u00c8 autore di diciannove romanzi e molte collezioni di poesie. Fra i suoi lavori ci sono anche molti saggi, nonch\u00e9 un certo numero di traduzioni di autori stranieri come Dante Alighieri e Czes\u0142aw Mi\u0142osz. I maggiori artisti da cui ha tratto spunto per i suoi lavori sono T. S. Eliot, Samuel Taylor Coleridge, Matthew Arnold e W. H. Auden.\nDal 1997 al 2000, ha lavorato come consulente alla Biblioteca del Congresso. Insegna presso la Boston University ed \u00e8 \"editor\" per la rivista \"Slate\".\nPinsky \u00e8 inoltre autore di un gioco di fiction interattivo chiamato \"Mindwheel\" nel 1984, sviluppato dalle Industrie Synapse.\nDurante la sua carriera ha ricevuto molti elogi, premi prestigiosi statunitensi (come il \"National Endowment for the Humanitiese\") e importanti cariche letterarie (come il \"Poet Laureate Consultant in Poetry to the Library of Congress\"). \u00c8 inoltre il fondatore di diverse associazioni, circoli letterari e progetti, fra cui importante \u00e8 il \"Favorite Poem Project\".\n\u00c8 comparso nell'episodio della serie a cartoni animati \"I Simpson\" \"Lisa la pseudo-universitaria\", dove la giovane Lisa si fingeva una studentessa universitaria (tredicesima stagione, episodio venti)."}
{"id": "1543739", "revid": "619191", "url": "https://it.wikipedia.org/wiki?curid=1543739", "title": "Autunno dolciastro", "text": "Autunno dolciastro \u00e8 il quarto ed ultimo singolo estratto dall'album \"Mediamente isterica\" della cantautrice catanese Carmen Consoli del 1998."}
{"id": "1543744", "revid": "119464237", "url": "https://it.wikipedia.org/wiki?curid=1543744", "title": "Costituzione di T\u0103rnovo", "text": "La Costituzione di T\u0103rnovo (in bulgaro: \u0422\u044a\u0440\u043d\u043e\u0432\u0441\u043a\u0430 \u043a\u043e\u043d\u0441\u0442\u0438\u0442\u0443\u0446\u0438\u044f, \"T\u0103rnovska konstitucija\", nome ufficiale bulgaro: \u041a\u043e\u043d\u0441\u0442\u0438\u0442\u0443\u0446\u0438\u044f \u043d\u0430 \u0411\u044a\u043b\u0433\u0430\u0440\u0441\u043a\u043e\u0442\u043e \u041a\u043d\u044f\u0436\u0435\u0441\u0442\u0432\u043e, \"Konstitucija na B\u0103lgarskoto Knja\u017eestvo\", in russo: \u041a\u043e\u043d\u0441\u0442\u0438\u0442\u0443\u0446\u0456\u044f \u041a\u043d\u044f\u0436\u0435\u0441\u0442\u0432\u0430 \u0411\u043e\u043b\u0433\u0430\u0440\u0441\u043a\u0430\u0433\u043e, \"Konstitucija Knja\u017eestva Bolgarskago\") fu la prima costituzione della Bulgaria. Venne adottata il 16 aprile 1879 dall'Assemblea nazionale costituente tenuta a T\u0103rnovo come parte della formazione del Principato di Bulgaria.\nLa costituzione era di carattere borghese-liberale e definiva le funzione e le competenze degli organi centrali dell'autorit\u00e0 statale secondo il principio della separazione dei poteri in ramo esecutivo, legislativo e giudiziario. Vennero inoltre descritte e proclamate le responsabilit\u00e0 ministeriali, l'immunit\u00e0 dei deputati e l'inviolabilit\u00e0 della propriet\u00e0 privata. La costituzione inoltre includeva una clausola che stabiliva la chiesa ortodossa bulgara come religione ufficiale dello Stato.\nRicorretta nel 1893 e nel 1911, al fine di rafforzare il potere monarchico, la costituzione di T\u0103rnovo rimase in vigore fino al 4 dicembre 1947, quando venne rimpiazzata dalla Costituzione della Repubblica Popolare di Bulgaria."}
{"id": "1543772", "revid": "44876", "url": "https://it.wikipedia.org/wiki?curid=1543772", "title": "Promozione 1920-1921", "text": "La Promozione 1920-1921 fu un campionato cadetto di calcio disputato in Italia. La manifestazione fu organizzata su base locale dai comitati regionali della FIGC.\nOrganizzazione.\nIl campionato era organizzato su base regionale in gironi di andata/ritorno gestiti dai Comitati Regionali e fu il secondo livello regionale fino alla stagione 1921-1922, il pi\u00f9 alto a non prevedere una seconda fase finale a livello nazionale.\nNon erano previste retrocessioni in Terza Categoria perch\u00e9 quest'ultima divent\u00f2 la categoria in cui erano relegate le societ\u00e0 di nuova affiliazione che non potevano permettersi di allestire un campo di gioco avente dimensioni superiori al minimo richiesto dalla F.I.G.C. (90x45) ma soprattutto mancanti della palizzata in legno che avrebbe loro permesso di far pagare il biglietto d'ingresso.\n\u00c8 per questo motivo che a lungo andare giocare con \"squadre di Terza Categoria\" assunse il significato di confrontarsi con squadre in infimo livello.\nLiguria.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nRisultati\nGirone D.\nClassifica finale.\nLegenda:\nNote:\nGirone E.\nClassifica finale.\nLegenda:\nNote:\nRisultati\nGirone F.\nClassifica finale.\nLegenda:\nNote:\nRisultati\nSemifinale A.\nClassifica finale.\nLegenda:\nNote:\nSemifinale B.\nClassifica finale.\nLegenda:\nNote:\nSemifinale C.\nClassifica finale.\nLegenda:\nNote:\nFinale.\nClassifica finale.\nLegenda:\nNote:\nPiemonte.\nGirone A.\nClassifica.\nLegenda:\nNote:\nGirone B.\nClassifica.\nLegenda:\nNote:\nGirone finale.\nClassifica finale.\nLegenda:\nNote:\nSpareggio per il 2\u00ba posto in classifica.\nI Giovani Calciatori Cappuccini di Vercelli sono promossi in Prima Categoria mentre di converso la Trinese secessiona verso la CCI.\nCalendario.\nNote\nLombardia.\nIl Comitato Regionale Lombardo aveva trasferito altre sei squadre in Prima Categoria, ma quest\u2019anno apr\u00ec a molti club ULIC attraendoli con una prima fase poco impegnativa da sei giornate. Vennero quindi disegnati sei gironi da quattro squadre, mentre fu confermato il girone finale a sei club. \nGirone A.\nClassifica.\nLegenda:\nNote:\nGirone B.\nClassifica.\nLegenda:\nNote:\nGirone C.\nClassifica finale.\nLegenda:\nNote:\nSpareggio.\nLa Canottieri Lecco va in finale per la promozione in Prima Categoria lombarda.\nGirone D.\nClassifica finale.\nLegenda:\nNote:\nGirone E.\nClassifica finale.\nLegenda:\nNote:\nGirone F.\nClassifica finale.\nLegenda:\nNote:\nGirone finale.\nClassifica finale.\nLegenda:\nNote:\nVeneto.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone finale.\nClassifica finale.\nLegenda:\nNote:\nEmilia.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone finale.\nClassifica finale.\nLegenda:\nNote:\nToscana.\nClassifica finale.\nLegenda:\nNote:\nLazio.\nClassifica finale.\nLegenda:\nNote:\nCampania.\nClassifica finale.\nLegenda:\nNote:"}
{"id": "1543783", "revid": "1776051", "url": "https://it.wikipedia.org/wiki?curid=1543783", "title": "G\u00e2din\u021bi", "text": "G\u00e2din\u021bi \u00e8 un comune della Romania di 2.621 abitanti, ubicato nel distretto di Neam\u021b, nella regione storica della Moldavia. \nG\u00e2din\u021bi \u00e8 divenuto comune autonomo nel corso del 2004, staccandosi dal comune di Sagna."}
{"id": "1543786", "revid": "287204", "url": "https://it.wikipedia.org/wiki?curid=1543786", "title": "Gadinti", "text": ""}
{"id": "1543795", "revid": "709565", "url": "https://it.wikipedia.org/wiki?curid=1543795", "title": "Magma (Jonathan Darque)", "text": "Magma, il cui vero nome \u00e8 Jonathan Darque, \u00e8 un personaggio dei fumetti, creato da David Michelinie (testi) e da Herb Trimpe e Mike Esposito (disegni), pubblicato dalla Marvel Comics. La sua prima apparizione \u00e8 in \"Marvel Team-Up\" (prima serie) n. 110 (ottobre 1981).\n\u00c8 un ragazzo mutato in seguito a esperimenti dell'associazione Roxxon Oil Company. Jonathan \u00e8 un nemico della Torcia Umana, dell'Uomo Ragno e soprattutto di Iron Man. \u00c8 dotato di una potente e dura armatura che gli avvolge il corpo.\nPoteri e abilit\u00e0.\nMagma indossa un'armatura resistentissima, in grado di sopportare calori estremamente alti, fino ad arrivare a 1200 gradi Celsius (in pratica la temperatura del magma sotto la crosta terrestre); oltre a ci\u00f2, lo protegge dalle radiazioni nucleari. Come arma utilizza una mazza chiodata fatta dello stesso materiale dell'armatura, il che lo rende un temibile nemico negli scontri ravvicinati. L'arma pi\u00f9 potente di cui dispone \u00e8 un cannone montato sul braccio destro con cui spara sfere di magma incandescente, create da un generatore che porta sulla schiena."}
{"id": "1543798", "revid": "3082", "url": "https://it.wikipedia.org/wiki?curid=1543798", "title": "Lucio Aurelio Aviano Simmaco", "text": ""}
{"id": "1543802", "revid": "599013", "url": "https://it.wikipedia.org/wiki?curid=1543802", "title": "Darren Anderton", "text": "Carriera.\nClub.\nCresciuto nel campionato locale di Southampton, Darren Anderton \u00e8 ricordato soprattutto per la sua lunga militanza nelle file del Tottenham Hotspur che lo acquist\u00f2 nel 1992 per 2 milioni di sterline. A White Hart Lane gioc\u00f2 per ben 12 stagioni, ma \u00e8 stato anche una promessa del calcio inglese nella met\u00e0 degli anni '90, tant'\u00e8 che il tecnico Glenn Hoddle lo defin\u00ec addirittura un calciatore abile quanto il collega di ruolo David Beckham in fase offensiva e pi\u00f9 forte dello \"Spice Boy\" in fase difensiva.\nIl 4 dicembre 2008 annunci\u00f2 il suo ritiro dal calcio giocato.\nNazionale.\nVanta 30 presenze e 7 reti con la nazionale inglese, con cui ha disputato gli Europei casalinghi del '96 e i Mondiali di Francia '98. In occasione del Mondiale francese \u00e8 andato a segno nel successo per 2-0 contro la Colombia che ha consentito agli inglesi di accedere agli ottavi di finale.\nNelle ultime 5 convocazioni in nazionale Darren Anderton venne chiamato da 5 differenti CT: Glenn Hoddle nel 1998, Howard Wilkinson nel 1999, Kevin Keegan e Peter John Taylor nelle 2 partite dell'anno 2000 ed infine Sven-G\u00f6ran Eriksson nel 2001."}
{"id": "1543809", "revid": "767487", "url": "https://it.wikipedia.org/wiki?curid=1543809", "title": "Sagna (Neam\u021b)", "text": "Sagna \u00e8 un comune della Romania di 5.039 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 3 villaggi: Lu\u021bca, Sagna, Vulp\u0103\u0219e\u0219ti.\nNel corso del 2004 il villaggio di G\u00e2din\u021bi si \u00e8 staccato da Sagna, andando a formare un comune autonomo."}
{"id": "1543820", "revid": "767487", "url": "https://it.wikipedia.org/wiki?curid=1543820", "title": "G\u00e2rcina", "text": "of\nG\u00e2rcina \u00e8 un comune della Romania di 4.712 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 3 villaggi: Alma\u0219, Cuejdiu, G\u00e2rcina."}
{"id": "1543822", "revid": "287204", "url": "https://it.wikipedia.org/wiki?curid=1543822", "title": "Garcina", "text": ""}
{"id": "1543823", "revid": "76963", "url": "https://it.wikipedia.org/wiki?curid=1543823", "title": "Jim Jackson", "text": "Cresciuto in una fattoria a Hernando nel Mississippi, Jackson apprese sin da ragazzino a suonare la chitarra. Intorno al 1905 cominci\u00f2 a lavorare come cantante, ballerino e musicista nei medicine shows, dove collabor\u00f2 con altri musicisti locali tra i quali Frank Stokes e Robert Wilkins. A partire dal 1915, e per tutti gli anni venti in maniera saltuaria, prese parte ai minstrel show tra cui Rabbit Foot Minstrels, di cui faceva parte anche Ma Rainey, e Silas Green Minstrel Show.\nParallelamente, quando non era impegnato in questi tour, si esibiva nei club della Beale Street a Memphis collaborando con Gus Cannon, Will Shade e Furry Lewis. Grazie anche alla sua conoscenza di un vasto repertorio di canzoni che spaziavano generi diversi come blues, canzoni popolari, ballate e pezzi vaudeville, Jackson raggiunse una tale popolarit\u00e0 che nel 1919 tenne un concerto al prestigioso Peabody Hotel a Memphis.\nNel 1927 il talent scout H.C. Speir lo spinse a firmare un contratto per la Vocalion Records. Il 10 ottobre di quello stesso anno incise a Chicago il pezzo \"Jim Jackson's Kansas City Blues, Parts 1 &amp; 2\" che divenne uno dei pi\u00f9 celebri brani blues mai registrati. Tra il 1927 ed il 1930 registr\u00f2 all'incirca cinquanta brani tra i quali \"Kansas City Blues, Parts 3 &amp; 4\", \"I'm Wild About My Lovin\" e \"I Heard the Voice of a Pork Chop\". La popolarit\u00e0 acquisita gli permise nel 1929 di ottenere persino un ruolo nel film di King Vidor \"Hallelujah!\".\nNel 1930, anno a cui risale la sua ultima registrazione, decise di stabilirsi nella natia Hernando; continu\u00f2 ad esibirsi sino alla sua morte avvenuta nel 1937."}
{"id": "1543824", "revid": "4252", "url": "https://it.wikipedia.org/wiki?curid=1543824", "title": "Supermoviola", "text": ""}
{"id": "1543826", "revid": "827882", "url": "https://it.wikipedia.org/wiki?curid=1543826", "title": "Monte Tibert", "text": "Il Monte Tibert (2.647 ) \u00e8 una montagna delle Alpi Cozie situata sullo spartiacque tra Valle Maira e valle Grana, del quale costituisce il punto pi\u00f9 elevato.\nCaratteristiche.\n\u00c8 un grosso ammasso roccioso omogeneo sulla dorsale che scende dal \"colle di Esischie\" a separare la valle Maira dalla valle Grana. In questo punto la dorsale assume un andamento circa ovest-est, e dal \"colle Sibolet\" e dal \"colle Intersile\" sale dapprima ad una punta secondaria, a quota 2616\u00a0m, poi alla vetta principale a quota 2647\u00a0m. Da qui la dorsale piega pi\u00f9 decisamente verso nord-est, scende alla quota 2480, prosegue pi\u00f9 piatta allontanandosi in direzione della Rocca della Cernauda. Dalla vetta scende una dorsale secondaria che, con direzione media est-sud-est, raggiunge il monte Crosetta per poi digradare verso l'abitato di Campomolino. Nella conca tra questa dorsale e la dorsale principale sorge la frazione di \"Narbona\", antico centro abitato fondato da profughi provenzali fuggiti dalle persecuzioni religiose, ed oggi completamente abbandonato.\nLa quota 2616 \u00e8 il punto di incontro dei territori comunali di Castelmagno in val Grana, e di Marmora e Celle di Macra in val Maira; la vetta principale \u00e8 sul confine tra i comuni di Castelmagno e Celle di Macra.\nLa situazione geologica \u00e8 abbastanza complessa. Dalla vetta, in direzione ovest si trovano dapprima quarziti conglomeratiche del \"verrucano alpino\", poi scisti quarzoso-sericitici e rioliti; entrambe queste formazioni risalgono al Permiano. Ad est della vetta si trovano di nuovo scisti quarzitici e quarziti, ma di epoca pi\u00f9 recente (Triassico), e pi\u00f9 a ovest ancora si incontrano i calcari misti del complesso dei \"calcescisti ofiolitiferi\" (\"pietre verdi di Gastaldi\").\nL'etimologia del nome non \u00e8 certa. Il termine \"Tibert\" sembra unire una radice prelatina \"tib\", con significato di \"pietra, roccia\", al nome di persona germanico \"Bert\".\nAscensione alla vetta.\nL'accesso alla vetta \u00e8 un itinerario di tipo escursionistico, con difficolt\u00e0 valutata in E.\nPartendo dal santuario di San Magno, si risale per carrareccia fino alla \"grangia Sibolet\", poi per il sentiero R6 in direzione del \"colle Sibolet\". A quota 2240\u00a0m, si svolta a destra lasciando il sentiero R6, e per traccia di sentiero si raggiunge la cresta in corrispondenza del \"colle Intersile\"; da qui, per cresta, si arriva prima alla quota 2616, infine alla vetta. Per la sua posizione, la vetta offre un'ottima vista panoramica sia sulle valli circostanti che sulla pianura cuneese, con un notevole colpo d'occhio sul Monviso."}
{"id": "1543831", "revid": "767487", "url": "https://it.wikipedia.org/wiki?curid=1543831", "title": "Gher\u0103e\u0219ti", "text": "of\nGher\u0103e\u0219ti \u00e8 un comune della Romania di 6.576 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 3 villaggi: Gher\u0103e\u0219ti, Gher\u0103e\u0219tii Noi, Te\u021bcani."}
{"id": "1543832", "revid": "647919", "url": "https://it.wikipedia.org/wiki?curid=1543832", "title": "Ghereasti", "text": ""}
{"id": "1543833", "revid": "145180", "url": "https://it.wikipedia.org/wiki?curid=1543833", "title": "Pseudoprimo di Euler", "text": ""}
{"id": "1543836", "revid": "145180", "url": "https://it.wikipedia.org/wiki?curid=1543836", "title": "Pseudoprimo di Euler - Jacobi", "text": ""}
{"id": "1543838", "revid": "145180", "url": "https://it.wikipedia.org/wiki?curid=1543838", "title": "Pseudoprimo di Eulero - Jacobi", "text": ""}
{"id": "1543843", "revid": "121428298", "url": "https://it.wikipedia.org/wiki?curid=1543843", "title": "Bandino Panciatichi", "text": "Biografia.\nNato da una illustre famiglia dell'aristocrazia pistoiese, studi\u00f2 diritto all'Universit\u00e0 di Pisa e si trasfer\u00ec a Roma per esercitare la pratica forense con il celebre giureconsulto Giovanni Battista De Luca: nel 1667 abbracci\u00f2 lo stato ecclesiastico e nel 1678 fu nominato da papa Innocenzo XI segretario della Congregazione dei vescovi e regolari e referendario di Segnatura.\nPatriarca titolare di Gerusalemme e assistente al soglio pontificio dal 1689, nel concistoro del 13 febbraio 1690 papa Alessandro VIII lo cre\u00f2 cardinale presbitero con il titolo di San Tommaso in Parione: venne poi assegnato ai titoli di San Pancrazio (1691) e Santa Prassede (1710). Fu prefetto della Congregazione del Concilio (1700-1718).\nMor\u00ec a Roma nel 1718: la sua salma venne dapprima tumulata in San Pancrazio e poi traslata a Firenze, in Santa Maria Novella.\nNel capoluogo toscano fece realizzare lo storico Palazzo Panciatichi, su disegno di Francesco Fontana.\nFra i vescovi da lui ordinati, ricordiamo Pietro Gaddi, vescovo di Spoleto.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1543847", "revid": "984922", "url": "https://it.wikipedia.org/wiki?curid=1543847", "title": "Thrash Notes", "text": "Thrash Notes \u00e8 il primo album del gruppo thrash metal tedesco Abandoned pubblicato nel febbraio del 2006."}
{"id": "1543848", "revid": "547992", "url": "https://it.wikipedia.org/wiki?curid=1543848", "title": "Mario Tozzi", "text": "Biografia.\nMario Tozzi \u00e8 figlio di un corriere diplomatico, che diventer\u00e0 poi un dirigente del Ministero del tesoro italiano, quando Tozzi era piccolo. Sua madre era invece un'assistente sociale. \nDiplomatosi al liceo classico Augusto di Roma, successivamente si laurea alla facolt\u00e0 di scienze geologiche all'Universit\u00e0 degli Studi di Roma \"La Sapienza\", dove consegue anche un dottorato di ricerca in Scienze della Terra.\n\u00c8 attualmente primo ricercatore presso l\u2019Istituto di Geologia Ambientale e Geoingegneria del Consiglio Nazionale delle Ricerche e si occupa dell'evoluzione geologica del Mediterraneo centro-orientale. \nDal 2006 al 2011 ha presieduto l'Ente Parco nazionale dell'Arcipelago Toscano, mentre dal 2013 \u00e8 commissario del Parco regionale dell'Appia antica.\n\u00c8 membro del consiglio scientifico del WWF nonch\u00e9 Cavaliere della Repubblica Italiana.\nVita privata.\nSi dichiara vegetariano per ragioni ambientaliste, salutistiche e in parte anche etiche. \u00c8 stato sposato e successivamente ha divorziato, ha un figlio maschio.\nAutore e conduttore televisivo.\nInizia la sua carriera televisiva collaborando ad alcune puntate di \"Geo&amp;Geo\" tra il 1996 e il 2004. Nel 1999 \u00e8 inviato speciale di \"King-Kong\". Dal 2000 ha condotto \"Gaia - Il pianeta che vive\" e, dal 2007 al 2008, l'evoluzione del suddetto programma, \"Terzo pianeta.\" Ha inoltre condotto per Rai International una serie di 120 documentari di 15' della serie \"Che bella l'Italia\" e 8 documentari di 45' da alcune grandi citt\u00e0 italiane.\nDal 2009 al 2010 conduce, insieme al Trio Medusa, la trasmissione di divulgazione scientifica \"La gaia scienza\" su LA7. Sempre su LA7 conduce (2011) il programma \"Allarme Italia\", mentre dal 2012 al 2013 gli speciali di \"Atlantide - Storie di uomini e di mondi\".\nRitorna in Rai, questa volta su Rai 1 nell'estate 2014 con due puntate speciali di \"Fuori luogo\", programma di divulgazione scientifica, di seconda serata, che ritorna nell'estate del 2015 con una prima stagione da 6 puntate e una successiva di 8 nel 2016.\nDal 2019 conduce \"Sapiens - Un solo pianeta\", programma di divulgazione scientifica in prima serata su Rai 3.\nIn radio ha condotto dal 2011 al 2012 il programma \"Tellus\" su Rai Radio 2 che trattava di tematiche ambientali e attualmente collabora con \"Radio-Radio\", quale esperto, rispondendo alle telefonate dei radioascoltatori. Dal 2020 conduce Green Zone per Rai Radio 1 (con Francesca Malaguti).\nAttualmente scrive su \"La Stampa\" di Torino, su \"Qui Touring\" e su \"Le Frecce\". Ha collaborato con \"National Geographic Magazine\" (2000-2011), \"Vanity Fair\", \"Newton\", \"Natura\", \"Oasis\" e \"Consumatori Coop\". "}
{"id": "1543849", "revid": "287204", "url": "https://it.wikipedia.org/wiki?curid=1543849", "title": "Paul S\u00e9dille", "text": "Costru\u00ec molti edifici in cui mir\u00f2 a conciliare lo stile accademico tradizionalista con le esigenze pratiche della vita moderna. Progett\u00f2 inoltre case e palazzi privati, la basilica di Giovanna d'Arco a Domr\u00e9my, i grandi magazzini Printemps nel 1865 e disegn\u00f2 modelli decorativi per la manifattura di S\u00e8vres."}
{"id": "1543850", "revid": "1776051", "url": "https://it.wikipedia.org/wiki?curid=1543850", "title": "Ghind\u0103oani", "text": "Ghind\u0103oani \u00e8 un comune della Romania di 2.183 abitanti, ubicato nel distretto di Neam\u021b, nella regione storica della Moldavia. \nGhind\u0103oani \u00e8 divenuto comune autonomo nel 2003, staccandosi dal comune di B\u0103l\u021b\u0103te\u0219ti.\nIl paese ha dato i natali al filosofo Vasile Conta (1845-1882)."}
{"id": "1543851", "revid": "287204", "url": "https://it.wikipedia.org/wiki?curid=1543851", "title": "Ghindaoani", "text": ""}
{"id": "1543853", "revid": "1272592", "url": "https://it.wikipedia.org/wiki?curid=1543853", "title": "Noizi It\u014d", "text": " La traslitterazione del suo nome con cui \u00e8 conosciuta fuori dal Giappone segue il sistema Kunrei (mentre con il sistema Hepburn sarebbe \"Noiji\").\nOpere.\nIto ha lavorato ad alcuni videogiochi per adulti per la UNiSONSHIFT: in ordine cronologico, \"Be-reave\" (1999), \"Wasurenagusa ~Forget-me-Not~\" (2002), \"Komorebi ni yureru Tamashii no Koe\" (2003), \"Peace@Pieces\" (2004), e pi\u00f9 recentemente, per UNiSONSHIFT: \"Blossom\", \"Nanatsuiro Drops\" (2006, trasposto anche in anime) e \"ALICE\u2665Par\u0113do ~Futari no Alice to Fushigi no Otometachi~\" (2007), quest'ultimo ispirato al famoso romanzo \"Alice nel Paese delle Meraviglie\". Il terzo lavoro della UNiSONSHIFT: \"Blossom\" illustrato dall'artista \u00e8 uscito il 23 gennaio 2009, col nome di \"Flyable Heart\". Ha successivamente lavorato a \"Kimi no Nagori wa Shizuka ni Yurete\" (2010), spin-off di \"Flyable Heart\". L'ultimo \"eroge\" che la vede coinvolta \u00e8 \"Flyable CandyHeart\", annunciato per il 2011.\nMa l'artista \u00e8 meglio conosciuta per aver illustrato i \"light novel\" \"Shakugan no Shana\" e \"La malinconia di Haruhi Suzumiya\" e per aver quindi disegnato i personaggi degli anime tratti da ciascuna di queste opere.\nHa anche cominciato a disegnare un manga, dal titolo \"Bee-be-beat it!\", serializzato sulla rivista sh\u014dnen \"Dragon Age Pure\".\nArtbook.\nLe illustrazioni di Noizi Ito continuano ad apparire negli artbook del circolo Fujitsubo-Machine, molte delle quali sono state riunite in \"Guren: Ito Noizi Art Collection\" (2005) e \"Kaen: Ito Noizi Art Collection II\" (2007), due raccolte pubblicate dalla MediaWorks."}
{"id": "1543858", "revid": "767487", "url": "https://it.wikipedia.org/wiki?curid=1543858", "title": "Grin\u021bie\u0219", "text": "Grin\u021bie\u0219 \u00e8 un comune della Romania di 2.557 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di tre villaggi: Bradu, Grin\u021bie\u0219, Poiana."}
{"id": "1543859", "revid": "1645459", "url": "https://it.wikipedia.org/wiki?curid=1543859", "title": "Sayonara Zetsub\u014d-sensei", "text": " \u00e8 un manga creato da K\u014dji Kumeta, pubblicato sul Weekly Shonen Magazine dall'aprile 2005 al marzo 2012 ed adattato in tre serie anime pi\u00f9 un OAV. Fin dalle prime immagini \u00e8 chiaro che i toni siano da commedia demenziale condita con abbondante humor nero, facendo un costante riferimento alla disperazione e al suicidio come unica via d'uscita a qualsiasi situazione.\nTrama.\nNozomu Itoshiki \u00e8 un professore delle superiori particolarmente pessimista, angosciato dall'assenza di valori positivi dell'era moderna e che spesso e volentieri, per uscire da questo stato d'ansia in cui precipita, tenta il suicidio. Neanche a farlo apposta, il suo nome se scritto in orizzontale pu\u00f2 essere letto \"Disperazione\". Di questo si accorge una delle sue allieve, l'ultracarismatica Kafuka F\u016bra, talmente ottimista da arrivare a sembrare stupida. La ragazza tenter\u00e0 in ogni modo durante la serie di trovare il lato positivo di ogni cosa per risollevare il morale del professore e verr\u00e0 affiancata da una miriade di casi umani e personaggi bizzarri che graviteranno attorno a Nozomu, spingendolo, nonostante gli sforzi opposti, sempre pi\u00f9 nella spirale della disperazione."}
{"id": "1543860", "revid": "287204", "url": "https://it.wikipedia.org/wiki?curid=1543860", "title": "Grinties", "text": ""}
{"id": "1543873", "revid": "72811", "url": "https://it.wikipedia.org/wiki?curid=1543873", "title": "Kannaduki no Miko", "text": ""}
{"id": "1543894", "revid": "112112635", "url": "https://it.wikipedia.org/wiki?curid=1543894", "title": "Casella (Asolo)", "text": "Sant'Apollinare (\"Sanpunaro\" in veneto), meglio conosciuta con il nome improprio di Casella (\"Cas\u00e8a\" in veneto), \u00e8 una frazione del comune di Asolo, in provincia di Treviso.\nGeografia fisica.\nSorge in un'area pianeggiante, ai piedi delle colline su cui si trova il capoluogo. \u00c8 composta in realt\u00e0 da due nuclei: la Casella vera e propria, presso il crocevia semaforico formato dalle attuali SS 248 e la provinciale per Asolo, e Sant'Apollinare, circa un chilometro pi\u00f9 a sud, attorno alla parrocchiale. Oggi si tende ad indicare come \"Casella\" l'intero agglomerato; si noti tuttavia che lo statuto comunale di Asolo riconosce lo \"status\" di frazione al borgo di Sant'Apollinare e non a Casella.\nSottodivisioni, servizi e luoghi di interesse.\nNella piazza di Casella si trova l'Ufficio Postale e ogni sabato mattina si fa il mercato; sempre a Casella, si trova una piccola chiesetta dedicata a San Rocco, in via Montello, condivisa anche con la parrocchia di Asolo.\nA Sant'Apollinare invece si trovano la chiesa parrocchiale e il cimitero, oggi parrocchiale ma un tempo cimitero comunale (tranne della parrocchia di Asolo, che l'ha sempre avuto nel quartiere di Sant'Anna, che \u00e8 la parte sud-ovest del centro storico di Asolo); il nucleo originario di Sant'Apollinare, soprannominato \"il Borgo\" ospita le attuali scuole elementari, che in passato erano nell'attuale sede degli Alpini di Casella.\nNel centro storico di Sant'Apollinare \u00e8 vietato il transito ai veicoli pi\u00f9 lunghi di 10 metri.\nPoco pi\u00f9 a sud delle ex scuole elementari si colloca il distaccamento dei Vigili del Fuoco volontari.\nA Villa Raspa, cos\u00ec chiamata in onore dei conti Raspa, si trova un'antica chiesetta intitolata a San Giovanni Evangelista, che in passato era una stalla.\nIl centro di Casella, che una volta occupava solo la piazza, si \u00e8 espanso nel tempo verso sud (a causa del continuo costruire di case e condomini) inglobando progressivamente Campolungo, Sant'Apollinare ed il Borgo; l'attuale conurbazione si estende verso sud fino a Via del Capitello, ma fino al 2012 il confine meridionale del centro abitato (indicato da apposita segnaletica stradale) era il distaccamento dei Vigili del Fuoco volontari, mentre il centro abitato di Villa Raspa, di recente istituzione rimane ancora un centro abitato a parte.\nA Ca' Vescovo si trova la fermata degli autobus e il luned\u00ec pomeriggio viene allestito il mercato ortofrutticolo.\nManifestazioni paesane.\nA Sant'Apollinare in luglio si fa la sagra parrocchiale.\nA Casella invece due luned\u00ec all'anno (il luned\u00ec dopo l'ottava di Pasqua e il luned\u00ec dopo Ferragosto) viene allestita l'antica \"Fiera dei osei\" (Fiera degli uccelli), chiamate rispettivamente Fiera dell'Ottava di Pasqua e Fiera dell'Assunta.\nTutti i due luned\u00ec di fiera si concludono con una Santa Messa alla sera, nella chiesetta di San Rocco a Casella d'Asolo.\nA Villa Raspa viene organizzata la sagra di San Giovanni Apostolo il 27 dicembre.\nStoria.\nIl crocicchio di Casella \u00e8 da sempre una tappa obbligata per chi vuole raggiungere Asolo, in quanto da qui si diparte via Foresto Nuovo, la principale strada che conduce al centro.\nDall'epoca romana al Settecento.\nGi\u00e0 in epoca romana vi passava la via Aurelia (oggi via Loreggia), che portava a Padova, e la strada che conduceva a Treviso. Il toponimo stesso ricorda l'importanza di Casella come localit\u00e0 di transito, riferendosi alla bottega di un maniscalco (detta, appunto, \"casella\").\nL'abitato principale era per\u00f2 Sant'Apollinare, che prende il nome dal patrono titolare della parrocchia e la cui chiesa fu costruita nel 1908; pure del 1908 \u00e8 la statua della Madonna che si trova al suo interno. L'origine di quest'ultima sembra essere piuttosto antica, visto che il culto del santo era particolarmente in voga in epoca alto-medievale se non addirittura paleocristiana.\nNel XVII secolo fu costruita la chiesetta di San Giovanni Apostolo (Villa Raspa), alle dipendenze di Villa Pasini.\nNel XVII secolo a Borgo Mestre fu costruito l'edificio di Ca' Cinel, una casa di abitazione privata alle dipendenze di Villa Barbini, attualmente accessibile al pubblico su prenotazione.\nIntorno al '700 (XVIII secolo) a Sant'Apollinare fu costruito il cimitero comunale di Asolo dove \u00e8 sepolto Don Carlo No\u00e8, parroco di Villa d'Asolo; qualche secolo dopo diventer\u00e0 il cimitero parrocchiale di Casella.\nDal Novecento a oggi.\nL'11 luglio 1900 veniva benedetta la prima pietra del nuovo oratorio di San Rocco, nel quartiere di Casella, che ne sostituiva uno pi\u00f9 antico. Nel 1908 fu costruita l'attuale parrocchiale in localit\u00e0 Sant'Apollinare, anche se non fu mai consacrata perch\u00e9 secondaria dell'allora parrocchia di Asolo capoluogo. \nIl 3 agosto 1913 viene inaugurata la linea tranviaria Montebelluna - Casella d'Asolo le cui corse iniziarono per\u00f2 dal 17 agosto; la linea fu poi prolungata fino ad Asolo il 20 gennaio 1914. La tranvia venne poi soppressa nel 1\u00ba giugno 1931.\nIl 30 aprile 1944 in prossimit\u00e0 di Villa Barbini vengono uccisi quattro partigiani. Alla fine della seconda guerra mondiale, Casella fu bombardata dagli Alleati. Il 31 maggio 1967 un decreto vescovile istitu\u00ec la parrocchia di \"Sant'Apollinare vescovo e martire\". Il 18 luglio 2010, alle quattro di notte una piccola tromba d'aria distrusse alcune lapidi delle tombe del cimitero santapollinarese e ribalt\u00f2 un camion delle giostre della sagra parrocchiale.\nInfrastrutture e trasporti.\nPosta lungo la Strada statale 248 Schiavonesca-Marosticana, dal 1913 al 1914 Casella rappresent\u00f2 il capolinea provvisorio Tranvia Montebelluna-Asolo, soppressa nel 1931, che rappresent\u00f2 al tempo un importante strumento di sviluppo per l'economia della zona. La posizione della stazione era stata definita quale primo elemento di una mai realizzata direttrice su ferro fra Bassano del Grappa e Susegana.\nA Ca' Vescovo fermano gli autobus della Mobilit\u00e0 di Marca (MoM), inoltre il comune di appartenenza (Asolo) \u00e8 dotato di un servizio di bus navetta.\nParrocchie e chiese.\nL'unica parrocchia presente \u00e8 cos\u00ec chiamata: \"Parrocchia di Sant'Apollinare Vescovo e martire in Casella d'Asolo\".\nLa parrocchia di Sant'Apollinare ha per\u00f2 un territorio leggermente pi\u00f9 piccolo della sua frazione: mentre la frazione ha per confine settentrionale la strada provinciale n. 84 \"Di Villa Barbaro\", nel caso della parrocchia invece non si va mai a nord della chiesetta di San Rocco e della strada provinciale n. 248 \"Schiavonesca-Marosticana\": tutto ci\u00f2 che sta a nord della chiesetta di San Rocco appartiene alla parrocchia di Asolo; in tutti e due casi gli altri confini sono gli stessi: a ovest il ramo sud della strada provinciale n. 6 \"Pradazzi\" chiamata \"Castellana\", a sud il confine con il comune di Altivole e a est il confine con il comune di Maser.\nLe chiese presenti nel territorio invece sono tre: la chiesetta di San Rocco a Casella d'Asolo, situata pi\u00f9 a nord di tutte, e l'unica struttura della parrocchia posta a nord della S.S. 248 e condivisa anche con la parrocchia del capoluogo comunale; la chiesa parrocchiale di Sant'Apollinare nell'omonimo centro; e la chiesa di San Giovanni Apostolo a Villa Raspa, la pi\u00f9 a sud di tutte, situata appena a meridione di via Villa Raspa."}
{"id": "1543897", "revid": "36426", "url": "https://it.wikipedia.org/wiki?curid=1543897", "title": "Via Egnazia", "text": ""}
{"id": "1543900", "revid": "36426", "url": "https://it.wikipedia.org/wiki?curid=1543900", "title": "Chiatte", "text": ""}
{"id": "1543908", "revid": "2519", "url": "https://it.wikipedia.org/wiki?curid=1543908", "title": "Esslingen (circondario)", "text": ""}
{"id": "1543909", "revid": "767487", "url": "https://it.wikipedia.org/wiki?curid=1543909", "title": "Kamienka (Humenn\u00e9)", "text": "Kamienka (in ungherese \"Kiskemence\", in tedesco \"Stein\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nLa localit\u00e0, gi\u00e0 abitata nel passato dai Celti, viene citata per la prima volta nel 1416, quando i signori di Humenn\u00e9 insediarono qui coloni tedeschi (\"Sztein\"). All'epoca, nel villaggio vigeva il diritto germanico. Nel 1616, il villaggio pass\u00f2 ai Gesuiti di Humenn\u00e9 che, nel XVII secolo lo vendettero ai conti Sz\u00e9chy. Nel XVIII secolo pass\u00f2 ai nobili Cs\u00e1ky, e nel XX secolo ai potenti Andr\u00e1ssy. Nel 1944 venne distrutto dalle truppe naziste. "}
{"id": "1543915", "revid": "827882", "url": "https://it.wikipedia.org/wiki?curid=1543915", "title": "Tenori-on", "text": "Il Tenori-on \u00e8 un sequencer audio e visuale ideato dal performer giapponese Toshio Iwai e dalla Yamaha.\n\u00c8 costituito da una superficie di controllo quadrata sulla quale, sono posti 256 tasti-led, attraverso i quali \u00e8 possibile attivare le funzioni sonore dell'apparato in sincronia a movimenti luminosi riportati su ambedue i lati della superficie.\nOltre a contenere un generatore interno di suono, il \"Tenori-on\" \u00e8 una superficie di controllo idonea a pilotare via Midi altri strumenti dotati della medesima interfaccia. "}
{"id": "1543922", "revid": "339392", "url": "https://it.wikipedia.org/wiki?curid=1543922", "title": "Bayer Uerdingen", "text": ""}
{"id": "1543924", "revid": "339392", "url": "https://it.wikipedia.org/wiki?curid=1543924", "title": "KFC Uerdingen", "text": ""}
{"id": "1543925", "revid": "1781667", "url": "https://it.wikipedia.org/wiki?curid=1543925", "title": "Karn\u00e1", "text": "Karn\u00e1 (in ungherese \"Kisk\u00e1rna\", in tedesco \"Karndorf\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nIl villaggio venne menzionato per la prima nel 1543 quale localit\u00e0 facente parte dei domini della Signoria di Humenn\u00e9. Nel XVIII secolo pass\u00f2 ai conti Barkoczi e Cs\u00e1ky che la cedettero nel XX secolo ai conti Z\u00e1mbory."}
{"id": "1543938", "revid": "767487", "url": "https://it.wikipedia.org/wiki?curid=1543938", "title": "Kochanovce (Humenn\u00e9)", "text": "Kochanovce (in ungherese \"Fels\u0151koh\u00e1ny\", in tedesco \"Kochendorf\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nLa localit\u00e0 viene citata per la prima volta nel 1543, quale feudo della Signoria di Humenn\u00e9. Nel XVIII secolo pass\u00f2 ai nobili Cs\u00e1ky, e nel XX secolo ai Szirmay."}
{"id": "1543946", "revid": "228587", "url": "https://it.wikipedia.org/wiki?curid=1543946", "title": "Mercedes-Benz T80", "text": "La Mercedes-Benz T80 \u00e8 un prototipo di autovettura progettata negli anni trenta dalla Mercedes-Benz per battere il record mondiale di velocit\u00e0 su terra.\nOrigini.\nIl progetto prese vita nel 1937, e ci\u00f2 per volere di Adolf Hitler in persona che voleva dimostrare la supremazia della Germania sotto ogni punto di vista, anche quello automobilistico.\nL'intento era quello di produrre un'auto non tanto potente, quanto veloce, infatti all'epoca la maggior parte delle case automobilistiche investivano ingenti somme, per realizzare prototipi che fossero in grado di battere il record mondiale di velocit\u00e0 su terra.\nQuesta impresa non era molto difficile, perch\u00e9 gi\u00e0 le case si sfidavano nei Grand Prix (che poi diventeranno le gare di Formula 1), con monoposto che avevano potenze nell'ordine dei 400/600 cavalli ed erano capaci di raggiungere 320/330\u00a0km/h e in alcuni casi sfioravano, se non superavano i 400\u00a0km/h (vedi auto quali l'Auto Union Type C, la Mercedes-Benz W125 o l'Alfa Romeo tipo 512 Gran Premio).\nTuttavia il record veniva battuto di frequente, e scegliere il telaio, il motore e l'impostazione meccanica dell'auto era complesso, in quanto andava rivisto ogni volta che il record veniva battuto.\nAllora Hitler scelse di puntare sulla Mercedes, che all'epoca spopolava nelle competizioni e sembrava imbattibile, la quale inoltre era anche (come oggi) un marchio prestigioso, oltre che di casa, e sarebbe stata perfetta per rappresentare la Germania.\nCome pilota venne scelto Hans Stuck, anche lui rigorosamente tedesco, e vantava ottime prestazioni alla guida dell'Auto Union.\nInoltre lo stesso Stuck si dimostr\u00f2 molto fedele al regime nazista, in quanto si impegn\u00f2 pienamente collaborando con i progettisti per rendere veloce il mezzo, e ci\u00f2 perch\u00e9 teneva molto a dimostrare l'inaudita forza tedesca.\nGrazie alle finanze messe a disposizione da Hitler, alla preziosa consulenza di Stuck e un direttore tecnico del calibro di Ferdinand Porsche (padre della casa automobilistica di Stoccarda, la Porsche appunto), la Mercedes realizz\u00f2 un'auto eccezionale, non solo per la potenza ma anche per le dimensioni del motore, il raffinato studio aerodinamico e la particolarit\u00e0 della meccanica di questo veicolo.\nTecnologia.\nAppena raggiunti gli accordi, Porsche inizi\u00f2 subito a lavorare sul mezzo, e nel primo progetto che present\u00f2, venne stimata una velocit\u00e0 massima di 550\u00a0km/h.\nUn dato decisamente ragguardevole, ma che venne giudicato troppo poco ambizioso in quanto la concorrenza lo avrebbe battuto in poco tempo.\nInfatti tra il 1938 e il 1939, gli inglesi ottennero il record con 600\u00a0km/h.\nA questo punto l'Ing. Porsche rivoluziona notevolmente i piani, spostando decisamente pi\u00f9 avanti i limiti del progetto.\nSceglie di equipaggiare la vettura con un motore V12 sovralimentato con un compressore centrifugo, di derivazione aeronautica, ossia il Daimler-Benz DB 603, che veniva montato su diversi caccia della Luftwaffe, tra i quali l'originale Dornier Do 335 \"Pfeil\".\nLa caratteristica principale di questo propulsore era quella di avere un'architettura particolare, poich\u00e9 l'albero a gomiti era rivolto verso l'alto e la testata verso il basso (cio\u00e8 al contrario di quello che \u00e8 di norma), inoltre aveva una cilindrata spropositata, di 44500 centimetri cubi.\nPer questo motivo erogava una potenza enorme, equivalente a 3000 cavalli.\nInoltre il motore non era alimentato con comune benzina, ma con una miscela dall'elevato potere calorifico, composta principalmente da metanolo, benzene ed etanolo.\nLa gigantesca unit\u00e0 motrice, venne montata in posizione posteriore centrale, su un telaio a traliccio tubolare d'acciaio, il quale era estremamente resistente, oltre che pesante.\nInfatti l'auto era lunga 8 metri e pesava circa 3 tonnellate, e questo grazie ad una carrozzeria realizzata in lega leggera, altrimenti il peso sarebbe lievitato ulteriormente.\nAnche la carrozzeria (come il resto dell'auto), era molto interessante, infatti era studiata per ridurre al minimo la resistenza all'avanzamento, e si presentava molto avvolgente, al punto tale che le ruote non erano a vista.\nInoltre vi erano due vistose ali (una per lato) che avevano il compito di stabilizzare la macchina e conferirle una buona direzionalit\u00e0, soprattutto alle velocit\u00e0 pi\u00f9 alte.\nNello studio aerodinamico Porsche venne affiancato da un altro tecnico d'eccezione, Josef Mikcl, e riuscirono ad ottenere un eccellente cx pari a 0,18.\nTerminato il progetto, gli ingegneri calcolarono che la vettura a 6 ruote (2 anteriori, 4 posteriori, tutte motrici), era in grado di raggiungere i 750\u00a0km/h.\nProva su strada.\nNel gennaio del 1940, si decise di verificare le potenzialit\u00e0 del mezzo, che venne portato sulla Dessau Autobahn.\nSu questa strada era presente un rettilineo, la cui lunghezza era circa 10 chilometri e la larghezza pi\u00f9 o meno 25 metri.\nLa T80 venne verniciata di nero, e sul muso viene dipinta una svastica; infatti con le prestazioni della macchina, si voleva simbolicamente dimostrare la forza del regime.\nTuttavia la seconda guerra mondiale era gi\u00e0 iniziata, e non vi erano le condizioni di sicurezza per poter provare a battere il record.\nA questo punto si cerc\u00f2 di salvare il mezzo, in modo tale che non venisse distrutto con la guerra.\nIl motore venne smontato dal telaio e portato in un luogo sicuro in Carinzia.\nL'intento era quello di testare la macchina in un secondo momento, magari dopo la guerra, ma ci\u00f2 non accadde mai.\nInfatti sembrava che tutti si fossero dimenticati della T80, e quasi che con la fine del conflitto fosse finita anche la volont\u00e0 di tentare l'impresa.\nInfine nel 1964, venne stabilito un nuovo record di velocit\u00e0, pari a 875\u00a0km/h.\nProbabilmente questo fatto, fece s\u00ec che il progetto della Mercedes venisse abbandonato definitivamente visto che la vettura prodotta a Stoccarda, era capace al massimo di 750\u00a0km/h e non sarebbe stata in grado di vincere.\nTuttavia quest'ultimo record venne ottenuto utilizzando il motore di un aviogetto, e da allora venne utilizzata sempre questa tecnica.\nQuesto significa che probabilmente la T80 era ed \u00e8 ancora la vettura con motore endotermico alternativo pi\u00f9 veloce del mondo, ma questo solo una prova pratica potrebbe dimostrarlo."}
{"id": "1543949", "revid": "1781667", "url": "https://it.wikipedia.org/wiki?curid=1543949", "title": "Ko\u0161arovce", "text": "Ko\u0161arovce (in ungherese \"Kos\u00e1rv\u00e1g\u00e1sa\", in tedesco \"Kascherhau\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nNella localit\u00e0 sono stati rinvenuti reperti risalenti al Neolitico e all'Et\u00e0 del Bronzo. In epoca moderna, Ko\u0161arovce viene menzionato per la prima volta nel 1408 (con il nome di \"Cassorhaw\"), quando la Signoria di Stropkov vi fece insediare coloni di origine tedesca. Nel XVIII secolo venne ceduto ai conti V\u00e9csey e, nel XIX secolo pass\u00f2 agli Hadik-Bark\u00f3cy. Nel 1944 venne distrutto dalle truppe occupanti tedesche. "}
{"id": "1543958", "revid": "339392", "url": "https://it.wikipedia.org/wiki?curid=1543958", "title": "Karaisk\u00e1kis Stadium", "text": ""}
{"id": "1543959", "revid": "38120", "url": "https://it.wikipedia.org/wiki?curid=1543959", "title": "Astrum (personaggio)", "text": ""}
{"id": "1543961", "revid": "767487", "url": "https://it.wikipedia.org/wiki?curid=1543961", "title": "Poggiana", "text": "Poggiana (\"Pojana\" in veneto) \u00e8 una frazione del comune di Riese Pio X, in provincia di Treviso.\nL'omonima parrocchia dipende dalla diocesi di Treviso, vicariato di Castello di Godego.\nIl paese \u00e8 situato nei pressi del fiume Muson, che costituisce confine tra Poggiana e la localit\u00e0 di Ramon, frazione di Loria. La cittadina si caratterizza per la quasi totale assenza di attivit\u00e0 commerciali.\nOrigini del nome.\nIl nome Poggiana deriverebbe da \"poljana\" (che in epoca barbara significava terreno aperto).\nStoria.\nLa chiesa di Poggiana risulta censita gi\u00e0 nel 1153, quando dipendeva dalla Pieve di Riese e divenne autonoma nel 1462.\nMonumenti e luoghi d'interesse.\nLa chiesa parrocchiale di San Lorenzo, del 1777, conserva all'interno una pala del XVI secolo di Jacopo Da Ponte raffigurante il \"Martirio di San Lorenzo\"."}
{"id": "1543962", "revid": "466539", "url": "https://it.wikipedia.org/wiki?curid=1543962", "title": "Joseph Ingraham", "text": "Biografia.\nFamoso per essere scopritore di alcune delle Isole Marchesi venne fatto prigioniero durante la Guerra d'indipendenza americana. Fu anche ufficiale della marina degli Stati Uniti."}
{"id": "1543971", "revid": "1781667", "url": "https://it.wikipedia.org/wiki?curid=1543971", "title": "Ko\u0161kovce", "text": "Ko\u0161kovce (in ungherese \"Kosk\u00f3c\", in tedesco \"Goswinsdorf\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nIl villaggio \u00e8 citato per la prima volta nel 1543 tra i possedimenti della Signoria di Humenn\u00e9. Dal XVII secolo pass\u00f2 ai conti Cs\u00e1ky, e nel XIX secolo agli Andr\u00e1ssy. Nel 1944 venne incendiato dalle truppe tedesche di occupazione. "}
{"id": "1543972", "revid": "1543377", "url": "https://it.wikipedia.org/wiki?curid=1543972", "title": "Scaramouche (romanzo)", "text": "Scaramouche \u00e8 un romanzo storico di Rafael Sabatini, pubblicato per la prima volta nel 1921.\nTrama.\nIl romanzo narra la storia di un giovane avvocato durante la rivoluzione francese. Nel corso delle sue avventure diventa un attore che interpreta \"Scaramouche\", un personaggio birichino e buffone. Inoltre diventa un uomo politico e un amante, sconfiggendo i suoi nemici con le sue eleganti orazioni e la sua maestria di spadaccino.\nAdattamenti.\nDal romanzo furono tratti una commedia di Barbara Field e due film, \"Scaramouche\" nel 1923 con Ram\u00f3n Novarro, e l'omonimo remake nel 1952 con Stewart Granger.\nQuest'ultimo film include uno dei pi\u00f9 lunghi e credibili duelli della Storia del cinema.\nCuriosit\u00e0.\nIl romanzo si apre con la memorabile frase \"He was born with the gift of laughter and the sense that the world was mad\" (Era nato con il dono della risata e la sensazione che il mondo fosse pazzo). Questa frase \u00e8 diventata l'epitaffio di Sabatini sulla sua pietra tombale ad Adelboden in Svizzera."}
{"id": "1543973", "revid": "79968", "url": "https://it.wikipedia.org/wiki?curid=1543973", "title": "Jazz (Matisse)", "text": "Jazz \u00e8 un libro d'artista del pittore Matisse contenente XX tavole e scritto a pennello, per un totale di circa 150 pagine, pubblicato nel 1947 da Editions T\u00e9riade con tiratura di 250 esemplari.\nEsso \u00e8 stato creato con una tecnica particolare di decoupage chiamata \"papiers d\u00e9coup\u00e9s\". Matisse ha realizzato questo libro d'artista negli ultimi anni della sua vita quando, costretto in carrozzina, sperimenta un nuovo modo di dipingere: ritaglia carte colorate, che gli permettono di disegnare nel colore. Questo modo di dipingere viene denominato \"papiers d\u00e9coup\u00e9s\" o tecnica del \"dipingere con le forbici\". \nL'editore della rivista \"Verve\", Emanuel T\u00e9riade, invita Matisse a radunare i suoi disegni e i suoi pensieri in un libro che verr\u00e0 stampato con una tiratura limitata di 250 copie.\nVenti immagini, rese perfettamente: venti litografie intervallate da centotrenta pagine di testo, scritto in corsivo con un sottile pennello intriso di inchiostro nero.\nFrasi e pensieri che, come disse l'artista, \"si possono leggere o non leggere\", ma che servono come \"sfondo sonoro\", per far risaltare le immagini.\n\"Come gli aster - spiega ancora Matisse - servono in un bouquet per far risaltare gli altri fiori\".\n\"Queste immagini dai colori vivi e violenti sono nate dalla cristallizzazione dei ricordi del circo, dei racconti popolari, o di viaggio\", - spiegher\u00e0 Matisse, a proposito di \"Jazz\"- \"Ho fatto queste pagine scritte per smorzare le reazioni simultanee delle mie improvvisazioni cromatiche e ritmate, pagine che formano come uno \u00ab sfondo sonoro\u00bb che le sorregge, le circonda e ne protegge cos\u00ec la particolarit\u00e0.\" Alcune tavole, come \"Icaro\" o \"Il Mangiatore di spade\", sono diventate vere e proprie icone dell'arte moderna.Fu realizzato nel novecento.\nTavole.\nI. Il clown\nII. Il circo\nIII. Signor Loyal (Domatore del circo)\nIV. L'incubo dell'elefante bianco\nV. Il cavallo, la cavallerizza ed il clown\nVI. Il lupo\nVII. Il cuore\nVIII. Icaro\nIX. Forme\nX. La sepoltura di Pierrot\nXI. I Codomas\nXII. La nuotatrice nell'acquario\nXIII. Il mangiatore di spade\nXIV. Il cow-boy\nXV. Il lanciatore di coltelli\nXVI. Il destino\nXVII. La laguna (1)\nXVIII. La laguna (2)\nXIX. La laguna (3)\nXX. Lo scivolo"}
{"id": "1543974", "revid": "111319", "url": "https://it.wikipedia.org/wiki?curid=1543974", "title": "Estreito (Maranh\u00e3o)", "text": ""}
{"id": "1543977", "revid": "111319", "url": "https://it.wikipedia.org/wiki?curid=1543977", "title": "Fortuna (Maranh\u00e3o)", "text": ""}
{"id": "1543985", "revid": "767487", "url": "https://it.wikipedia.org/wiki?curid=1543985", "title": "Lieskovec (Pre\u0161ov)", "text": "Lieskovec (in ungherese \"Mogyor\u00f3sfalu\", in tedesco \"Nu\u00dfdorf\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nIl villaggio \u00e8 citato per la prima volta nel 1430 (con il nome di \"Lyzkoch\"): all'epoca costituiva un feudo della Signoria di Humenn\u00e9. Dal 1684 fino a tutto il XIX secolo appartenne ai conti Kecsery. Nel XIX secolo pass\u00f2 alla famiglia Balassa. \nIl nome della localit\u00e0 letteralmente significa in slovacco e ungherese \"villaggio dei noccioli\"."}
{"id": "1543988", "revid": "111319", "url": "https://it.wikipedia.org/wiki?curid=1543988", "title": "Gon\u00e7alves Dias (Maranh\u00e3o)", "text": ""}
{"id": "1543989", "revid": "229617", "url": "https://it.wikipedia.org/wiki?curid=1543989", "title": "Primo di Wolstenholme", "text": ""}
{"id": "1543990", "revid": "75435", "url": "https://it.wikipedia.org/wiki?curid=1543990", "title": "Interpolazioni", "text": ""}
{"id": "1543991", "revid": "110157", "url": "https://it.wikipedia.org/wiki?curid=1543991", "title": "Numero primo di Wolstenholme", "text": "In matematica un numero primo formula_1 \u00e8 detto di Primo di Wolstenholme se e solo se\nOvvero\nGli unici due numeri primi di Wolstenholme attualmente conosciuti sono 16843 e 2124679 (sequenza A088164 dell'OEIS). \u00c8 stato verificato che non ne esistano altri minori di formula_4 \nDimostrazione.\nIl Coefficiente binomiale \u00e8 definito come:\nSi pu\u00f2 quindi espandere il binomio, riscrivendo l'identit\u00e0 come:\nSemplificando si ottiene:\nRaggruppando, la seguente identit\u00e0 \u00e8 dimostrata:"}
{"id": "1543993", "revid": "1318658", "url": "https://it.wikipedia.org/wiki?curid=1543993", "title": "Jatob\u00e1", "text": ""}
{"id": "1544000", "revid": "599013", "url": "https://it.wikipedia.org/wiki?curid=1544000", "title": "Mon\u00e7\u00e3o", "text": "Mon\u00e7\u00e3o pu\u00f2 riferirsi a diverse localit\u00e0:"}
{"id": "1544001", "revid": "145180", "url": "https://it.wikipedia.org/wiki?curid=1544001", "title": "Numero Primo di Wolstenholme", "text": ""}
{"id": "1544002", "revid": "7969", "url": "https://it.wikipedia.org/wiki?curid=1544002", "title": "Six Nations", "text": ""}
{"id": "1544003", "revid": "7969", "url": "https://it.wikipedia.org/wiki?curid=1544003", "title": "RBS Six Nations", "text": ""}
{"id": "1544006", "revid": "1781667", "url": "https://it.wikipedia.org/wiki?curid=1544006", "title": "Luka\u010dovce", "text": "Luka\u010dovce (in ungherese \"Luk\u00e1csi\", in tedesco \"Lukasdorf\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nIl villaggio \u00e8 citato per la prima volta nel 1543 (\"Luka, Lukachoc\"), quando apparteneva alla Signoria di Humenn\u00e9. Nel XVII secolo pass\u00f2 ai Cs\u00e1ky che lo detennero per due secoli. Nel XIX secolo pass\u00f2 ai conti Okolics\u00e1ny e poi ai Mari\u00e1ssy. Nel 1944 le truppe occupanti tedesche vi fucilarono quattro membri della famiglia Guzejov di Ko\u0161arovce noti partigiani. "}
{"id": "1544009", "revid": "88740", "url": "https://it.wikipedia.org/wiki?curid=1544009", "title": "Castelcucco", "text": "Castelcucco (\"Castelc\u00f9c\" in veneto) \u00e8 un comune italiano di abitanti della provincia di Treviso in Veneto. \u00c8 considerato uno dei borghi pi\u00f9 antichi e belli del Veneto. \nGeografia fisica.\nIl paese, situato in un territorio collinoso tra Asolo, Monfumo e le pendici del Monte Grappa, gode di splendidi paesaggi.\nOrigini del nome.\nSecondo Dante Olivieri il toponimo, in passato riportato come \"Castrocucho\", \u00e8 un composto dei termini \"castello\" e \"cucco\", quest'ultimo con il significato di \"altura tondeggiante\" dal latino castrum (castello cuccum (cumulo o collina).\nCastelcucco volle pi\u00f9 volte cambiare nome perch\u00e9 \"cucco\", in dialetto veneto \u00e8 una delle parole usate per indicare il pene.\nStoria.\nLe origini.\nI primi insediamenti umani risalgono al Paleolitico. Nel 1958, presso le cave della localit\u00e0 Patt, vennero ritrovati i resti di utensili primitivi, costituiti da punte triangolari e raschiatoi semicircolari. Se a questi si aggiungono i rinvenimenti nelle vicine Asolo e Pagnano, si pu\u00f2 concludere che la zona dei colli Asolani fu particolarmente frequentata tra i 100.000 e i 90.000 anni avanti Cristo. L'epoca paleolitica si caratterizz\u00f2 per una serie di notevoli variazioni climatiche che, con l'alternarsi di periodi caldi a lunghe glaciazioni, costringevano uomini e animali a frequenti spostamenti verso sud, oltre la fascia alpina e prealpina (si spiega cos\u00ec il ritrovamento, sempre presso Patt, dei resti di un mammut). Il territorio di Castelcucco era particolarmente favorevole, in quanto i suoi antichi frequentatori potevano rifugiarsi presso le numerose caverne tuttora esistenti.\nLa presenza umana non cess\u00f2 nel neolitico (5.000-2.000 a.C.): sempre alle cave di Patt \u00e8 emerso altro materiale litico (manufatti in selce).\nDai Protoliguri all'epoca romana.\nTra il 2500 e il 1700 a.C. l'Asolano fu abitato dai Protoliguri che, probabilmente, si stabilirono sulle colline gi\u00e0 frequentate dai popoli presitorici di cui si \u00e8 gi\u00e0 accennato.\nFu poi la volta degli Euganei e dei Paleoveneti, di cui per\u00f2 non sussistono tracce. Scarse sono anche le testimonianze romane; di questo periodo Alessio De Bon ricorda un'iscrizione collocata nel cimitero dell'eremo di Santa Giustina, presso il confine con Possagno.\nAlla fine dell'epoca romana la zona di Castelcucco doveva essere stata evangelizzata, vista l'influenza della diocesi di Padova sull'area pedemontana.\nI Longobardi.\nNon si hanno testimonianze riferibili alle invasioni barbariche, ma sono invece numerosi i reperti riferibili ai Longobardi. Questo popolo si preoccup\u00f2 di recuperare il sistema difensivo lasciato dai romani, costituito da postazioni difensive sulle cime delle colline con funzioni di avvistamento e segnalazione.\nA quest'epoca si fanno risalire alcuni toponimi (Fara, Braida...) e i titolari di diverse chiese; la stessa parrocchiale di Castelcucco \u00e8 intitolata a San Giorgio, particolarmente caro a un popolo guerriero come quello longobardo. I reperti pi\u00f9 rilevanti sono per\u00f2 rappresentati da due tombe, rinvenute nel 1874 nella zona dove oggi sorge il municipio: contenevano il piccolo corredo funebre di un fanciullo, ovvero una rarissima crocetta d'oro e delle fibbie risalenti al VII secolo.\nTutto ci\u00f2 fa pensare all'esistenza di un insediamento di antiche origini occupato dai longobardi.\nIl basso medioevo.\nRisale probabilmente a prima dell'anno Mille la fondazione di un luogo di culto cui faceva riferimento il villaggio.\nIn questo periodo cominci\u00f2 a prendere forma il sistema delle regole, suddivisioni territoriali con una propria autonomia amministrativa. Si ha notizia di una \"regula de Castrocucho\", costituita dai colmelli di Carpene e dei Patt, e, verso occidente, una \"regula de Collo Muxoni\". Ogni regola comprendeva un luogo di culto, ovvero San Bartolomeo per Castelcucco e San Giorgio per Col Muson. Le due cappelle facevano riferimento alla chiesa matrice di Santa Giustina di Rover Possagno, la quale, tuttavia, perse via via d'importanza a favore della nuova pieve di Fonte. Nel 1297, tra le dipendenze di quest'ultima, si ha notizia della sola \"cappella S. Georgii de Castrocucho\"\nNelle adiacenze di ciascuna chiesetta sorgevano inoltre due fortilizi, appartenenti alla famiglia Maltraversi (non a caso detta anche \"da Castelcucco\"). Solo del castello di Col Muson resta ancora qualche traccia.\nPur mantenendo una propria autonomia, Castelcucco restava legata al comune di Treviso: nel 1315, ad esempio, il villaggio venne tassato per finanziare le mura della citt\u00e0.\nDopo un turbolento in cui si alternarono le dominazioni veneziana, austriaca e carrarese, dal 1388 anche Castelcucco fu definitivamente sottomessa al dominio della Serenissima come parte della podesteria di Asolo.\nLa Repubblica di Venezia.\nNel 1564, durante la visita pastorale del vescovo di Treviso Giorgio Corner, la cappella di Castelcucco appare ancora come filiale della pieve di Fonte. Nel suo territorio, oltre all'attuale parrocchiale, si contarono altre tre chiesette: San Lucia, San Margherita e San Bartolomeo.\nIl paese fu pesantemente colpito dal terremoto di Santa Costanza del 1695: l'evento distrusse due case su tre, danneggi\u00f2 la chiesa e provoc\u00f2 il crollo parziale della torre campanaria. La canonica, che fu pure distrutta, era ancora semidiroccata nel 1753, quando il vescovo Paolo Francesco Giustiniani, in visita pastorale, per poco non precipit\u00f2 dal tavolato delle camere che era in parte sfondato.\nL'Ottocento.\nDopo la caduta della Serenissima fu la volta di Napoleone. In questo periodo il paese dovette subire le violenze e le ruberie delle truppe francesi.\nNel 1806 ci fu un accorpamento di comuni: Castelcucco, Crespignaga, Monfumo e Pagnano persero la loro autonomia comunale diventando frazioni del comune di Asolo.\nNel 1810 il comune viene ricostituito.\nNel 1836 il paese sub\u00ec un altro sisma che vide il crollo del vecchio e pericolante campanile.\nIl Novecento.\nIl comune di Castelcucco perse una seconda volta l'autonomia comunale anche nel '900: dal 1928 al 1946 fu nuovamente frazione di Asolo; nel 1946 torner\u00e0 definitivamente comune autonomo.\nI giorni nostri.\nTuttavia si \u00e8 pi\u00f9 volte proposto, da parte di amministrazioni politiche di sinistra, di creare un megacomune governato da Asolo comprendente non solo Castelcucco, ma anche Monfumo e dintorni di Asolo i cui comuni soppressi diventerebbero municipalit\u00e0 all'interno di quel comune.\nMonumenti e luoghi d'interesse.\nArchitetture religiose.\nLa chiesa arcipretale \u00e8 collocata in un punto pi\u00f9 basso rispetto alla piazza del paese, contrariamente all'abitudine diffusa che vede gli edifici religiosi posti nei punti pi\u00f9 elevati.\nDa lontano dunque non \u00e8 molto visibile e si pu\u00f2 scorgere solo una parte del campanile. \nAll'interno vi sono numerosi affreschi; il principale \u00e8 quello di San Giorgio patrono del paese, raffigurato nell'atto di uccidere il drago. Qui si trova anche l'affresco nel quale Santa Lucia dona gli occhi alla Madonna. L'organo Tamburini \u00e8 del 1942.\nSparsi per il paese si trovano numerosi capitelli dedicati a Santa Lucia, San Bartolomeo (San Bortolo), San Francesco, Santa Margherita, e Santa Giustina.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano 205, ovvero il 9,1% della popolazione. Di seguito sono riportati i gruppi pi\u00f9 consistenti:\nCultura.\nEventi.\nOgni anno, nel secondo week-end di luglio, viene allestita la \"Festa della Birra\". Essa trova luogo in un tendone bavarese nei pressi del Casel, in cui si pu\u00f2 consumare birra e specialit\u00e0 bavaresi come hot dog, hamburger, w\u00fcrstel e crauti. In concomitanza della festa \u00e8 presente anche qualche giostra.\nPer tutto il mese di agosto invece, in Localit\u00e0 San Bortolo si susseguono tre feste per tre weekend consecutivi, prima quella degli Alpini, successivamente quella dell'AVIS e infine la Festa del Cacciatore, che nell'ultimo periodo ha riscontrato qualche problema con gli animalisti.\nIstruzione.\nVi si trovano asilo, scuola elementare e media, in cui spesso confluiscono alunni dai paesi limitrofi.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1928 il comune viene soppresso e i suoi territori aggregati al comune di Asolo; nel 1946 il comune viene ricostituito (Censimento 1936: pop. res. 1581)."}
{"id": "1544014", "revid": "1788047", "url": "https://it.wikipedia.org/wiki?curid=1544014", "title": "Presidente Dutra", "text": "Presidente Dutra pu\u00f2 riferirsi a diverse localit\u00e0:"}
{"id": "1544015", "revid": "287204", "url": "https://it.wikipedia.org/wiki?curid=1544015", "title": "Look", "text": "La parola look \u00e8 una parola di origine inglese che indica in italiano l'aspetto fisico, l'abbigliamento, in generale il modo di apparire. \n\u00c8 ormai entrata nel vocabolario comune italiano per indicare solitamente la grande variet\u00e0 di stili e modi per conciarsi i capelli o abbigliarsi. Nella fascia di et\u00e0 giovanile ha sostituito la parola stile, ma con una connotazione pi\u00f9 effimera e che nulla ha a che vedere con l'interiorit\u00e0. Il look \u00e8 solamente la parte esterna di una persona, il modo di apparire, e se si dice di una persona che ha un buon look si intende che ha gusto nel vestirsi, non ha abiti con colori che stonano ed \u00e8 adeguatamente vestita al luogo o alla compagnia che frequenta. \nLa stessa persona pu\u00f2 avere cio\u00e8 diversissimi \"look\" a seconda dei vari ambienti che frequenta, senza che ci\u00f2 implichi mutamenti interiori o di \"stile\" (si potrebbe quasi affermare che \"look\" equivalga all'antico proverbio \"l'abito non fa il monaco\").\nIl look \u00e8 anche particolarmente importante nella caratterizzazione e progettazione di un personaggio di un cartone animato o di un videogioco."}
{"id": "1544017", "revid": "1543377", "url": "https://it.wikipedia.org/wiki?curid=1544017", "title": "Nazionale di rugby a 15 della Russia", "text": "La nazionale di rugby a 15 della Russia (cir. rus. \u0421\u0431\u043e\u0440\u043d\u0430\u044f \u0420\u043e\u0441\u0441\u0438\u0438 \u043f\u043e \u0440\u0435\u0433\u0431\u0438, \"Sbornaja Rossii po regbi\") \u00e8 la nazionale maschile di rugby a 15 che rappresenta la Russia in ambito internazionale. Il debutto in un \"match\" non ufficiale internazionale fu il 6 giugno 1992 contro i Barbarians, battuti 27-23, dopo che la federazione russa di rugby \u00e8 entrata a far parte della International Rugby Board nel 1990. In precedenza la squadra nazionale rappresentava l'Unione Sovietica, in cui il rugby fu fondato nel 1936, e nei primi anni 1990 la CSI.\nStoria.\nIl rugby venne fondato in Unione Sovietica nel 1936, sebbene la nazionale sovietica disput\u00f2 il suo primo incontro internazionale ufficiale solamente nel 1974, venendo sconfitta 26-6 in Romania. Dopo la caduta dell'Unione Sovietica, i giocatori russi disputarono tra il 1991 e il 1992 quattro partite con la selezione della CSI.\nDopo il debutto del 6 giugno 1992 contro i Barbarians, la nuova nazionale russa gioc\u00f2 la prima partita ufficiale quattro mesi pi\u00f9 tardi vincendo 17-11 fuori casa contro il Belgio all'interno della Coppa FIRA. Negli anni 2000, con l'imporsi della Russia tra le squadre di \u00e9lite del Campionato europeo per Nazioni, si registra la crescita del movimento rugbistico russo. Tra il 2006 e il 2009 prese parte anche alla IRB Nations Cup, mentre nel 2010 fu invitata alla Churchill Cup dove si classific\u00f2 al 5\u00ba posto.\nLa Russia partecip\u00f2 per la prima volta ad una Coppa del Mondo nel 2011, grazie al secondo posto conquistato nel Campionato europeo per Nazioni 2008-10 che le garant\u00ec la qualificazione. Venne inserita nel girone C assieme ad , , e concludendo la propria partecipazione incassando quattro sconfitte in altrettanti incontri e guadagnando un solo punto grazie al bonus sconfitta conquistato contro gli Stati Uniti (partita persa 13-6).\nLa nazionale russa non riusc\u00ec a qualificarsi per la successiva : terminata al terzo posto dietro e Romania al Campionato europeo per nazioni di rugby 2012-14, valevole per l'assegnazione dei due posti disponibili per l'Europa, la Russia fu costretta a disputare i playoff di ripescaggio che nella doppia finale videro prevalere l' (la Russia vinse 22-21 in casa ma a Montevideo perse 36-27).\nRosa attuale.\nQuesta \u00e8 la rosa dei giocatori convocati per l'edizione 2013 del Campionato europeo per Nazioni:"}
{"id": "1544018", "revid": "1812835", "url": "https://it.wikipedia.org/wiki?curid=1544018", "title": "Mario Sereni", "text": "Biografia.\nEx tornitore, si iscrive ventenne al Conservatorio di Perugia, perfezionandosi successivamente presso l'Accademia Musicale Chigiana con Mario Basiola. Debutta nel 1953 al Maggio Musicale Fiorentino ne \"Il diavolo nel campanile\", ottenendo un notevole successo. Successivamente la convincente interpretazione di Wolfram di Eschembach in \"Tannh\u00e4user\" al Massimo di Palermo (1955) gli spalanca le porte dei pi\u00f9 importanti teatri lirici italiani ed esteri.\nNel 1956 appare in \"Faust\" al Teatro Col\u00f3n di Buenos Aires e nel 1957 debutta al Metropolitan di New York in \"Andrea Ch\u00e9nier\". Inizia cos\u00ec, appena trentenne, una lunga frequentazione nel massimo teatro americano: \"Lucia di Lammermoor\" con Maria Callas (1958), \"Pagliacci\" (Silvio, 1959), \"Manon Lescaut\" (1960), \"La forza del destino\" (1960, in cui prese il posto dello scomparso Leonard Warren), \"Il trovatore\" (1961), \"Pagliacci\" (Tonio, 1962), \"Ernani\" (1963), \"Il barbiere di Siviglia\" (1963 e 73). Si esibisce al Met fino al 1984 per un totale di oltre 500 rappresentazioni.\nAnche in Europa svolge un'intensa attivit\u00e0 nei pi\u00f9 prestigiosi teatri italiani ed esteri. Fra le interpretazioni pi\u00f9 significative \"La traviata\" al Teatro Nacional de S\u00e3o Carlos di Lisbona con Maria Callas (1958; la registrazione dal vivo di questa esecuzione \u00e8 divenuta un classico della discografia), \"Ernani\" a Roma (1958), \"La traviata\" alla Scala con la direzione di Herbert Von Karajan (1964), \"Don Carlo\" a Vienna (1968), \"Giovanna d'Arco\" a Roma (1972).\nNegli ultimi anni di carriera canta soprattutto negli Stati Uniti, oltre che al Metropolitan a Boston, Washington D.C., Detroit. D\u00e0 l'addio alle scene nel novembre del 1984, al Metropolitan, nel personaggio di Schaunard de \"La Boheme\", con Pl\u00e1cido Domingo nelle vesti di direttore d'orchestra.\nSereni era dotato di un notevole mezzo vocale, sorretto da tecnica e stile rigorosi. In particolare il fraseggio \u00e8 sempre stato molto nitido ed espressivo, tale da ricordare l'antico recitar cantando del periodo classico. \u00c8 opportuno citare in proposito la notazione altamente elogiativa di Rodolfo Celletti riguardo alla storica edizione de \"La traviata\" di Lisbona."}
{"id": "1544020", "revid": "1573940", "url": "https://it.wikipedia.org/wiki?curid=1544020", "title": "Rhinopithecus", "text": "Rhinopithecus \u00e8 un genere di scimmie del Vecchio Mondo appartenenti alla famiglia Cercopithecidae (sottofamiglia Colobinae), diffuso in Asia.\nDescrizione.\nQueste scimmie, note anche come scimmie dal naso camuso, devono il loro nome comune al breve moncone di naso che spicca sulla loro faccia rotonda, con le narici disposte in avanti. Hanno una lunga pelliccia relativamente variopinta, soprattutto sulle spalle e sul dorso. La loro lunghezza varia tra i 51 e gli 83 cm, a cui si aggiunge una coda tra i 55 e i 97 cm.\nBiologia.\nLe scimmie dal naso camuso abitano le foreste montane fino all'altezza di 4000 m e in inverno si spostano verso le pi\u00f9 appartate altitudini inferiori. Trascorrono la maggior parte della loro vita sugli alberi. Vivono insieme in gruppi molto grandi che possono raggiungere i 600 membri, dividendosi in gruppi pi\u00f9 piccoli nei periodi di scarsit\u00e0 di cibo, come d'inverno. I gruppi comprendono molti pi\u00f9 maschi che femmine. Hanno uno spiccato istinto territoriale e difendono il loro territorio soprattutto emettendo delle forti grida. Hanno un vasto repertorio vocale che possono talvolta esibire da sole, mentre altre volte emettono richiami tutte insieme, formando una specie di coro.\nAlimentazione.\nLa dieta di questi animali consiste soprattutto di aghi di conifere, germogli di bamb\u00f9, frutta e foglie. Uno stomaco multicamerato le aiuta a digerire meglio il cibo.\nRiproduzione.\nL'impulso ad accoppiarsi colpisce prima la femmina. Con lo sguardo essa entra in contatto con il maschio e poi scappa via per una breve distanza, mettendo in mostra i genitali. Se il maschio mostra interesse (cosa che non sempre accade), raggiunge la femmina e si accoppia. Dopo un periodo di gestazione di 200 giorni essa d\u00e0 alla luce un solo piccolo alla fine della primavera o all'inizio dell'estate. I giovani diventano completamente maturi tra i 5 e i 7 anni di et\u00e0. Gli zoologi conoscono molto poco sulla durata della loro vita.\nDistribuzione.\nLe scimmie del genere \"Rhinopithecus\" vivono in Asia e il loro areale va dalla Cina meridionale (soprattutto Tibet, Sichuan, Yunnan e Guizhou) fino alle regioni settentrionali del Vietnam e al Myanmar nord-orientale. Si erano avvicinati all'estinzione ma nell'ultimo periodo un picco improvviso di nascite ha riportato il numero degli esemplari fuori dalla zona a rischio.\nTassonomia.\nLe scimmie del genere \"Rhinopithecus\", prima di essere riconosciute come un genere a s\u00e9 stante, venivano raggruppate assieme alle specie del genere \"Pygathrix\", con le quali sono in effetti strettamente imparentate.\nIl genere comprende 5 specie:"}
{"id": "1544021", "revid": "599013", "url": "https://it.wikipedia.org/wiki?curid=1544021", "title": "Presidente Juscelino", "text": "Presidente Juscelino pu\u00f2 riferirsi a diverse localit\u00e0: "}
{"id": "1544023", "revid": "21880", "url": "https://it.wikipedia.org/wiki?curid=1544023", "title": "Scimmie del Vecchio Mondo", "text": ""}
{"id": "1544026", "revid": "1149807", "url": "https://it.wikipedia.org/wiki?curid=1544026", "title": "Rugby 08", "text": "Rugby 08 \u00e8 un videogioco sportivo pubblicato dall'Electronic Arts nel 2007 per le principali piattaforme di gioco.\nSono presenti vari tornei, tra cui la Coppa del Mondo 2007, il Tri Nations, il Six Nations, la Guinness Premiership e il Super 14.\nLa copertina della versione internazionale raffigura il capitano degli All Blacks Richie McCaw. In alcuni Paesi sono state realizzate diverse versioni della stessa, raffiguranti:\nSquadre.\nNel gioco sono presenti tutte le squadre nazionali che hanno partecipato ai Mondiali 2007 e 3 formazioni non qualificatesi: Spagna, Russia e Uruguay. Per quanto riguarda le squadre di club sono stati inseriti tutti i team del Super 14 e della Guinness Premiership ed altre squadre europee appartenenti ai maggiori campionati (Magners League, Top 14 e Super 10)."}
{"id": "1544029", "revid": "599013", "url": "https://it.wikipedia.org/wiki?curid=1544029", "title": "Presidente M\u00e9dici", "text": ""}
{"id": "1544031", "revid": "767487", "url": "https://it.wikipedia.org/wiki?curid=1544031", "title": "Ma\u0161kovce", "text": "Ma\u0161kovce (in ungherese \"Mask\u00f3c\", in tedesco \"Maschendorf\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nIl villaggio venne citato per la prima nel 1574 quale localit\u00e0 facente parte dei domini della Signoria di Humenn\u00e9. Nel XVIII secolo pass\u00f2 ai conti Cs\u00e1ky che lo detennero per un secolo. Nel XIX secolo pass\u00f2 ai conti Andr\u00e1ssy."}
{"id": "1544034", "revid": "287204", "url": "https://it.wikipedia.org/wiki?curid=1544034", "title": "Santa In\u00eas", "text": "Santa In\u00eas pu\u00f2 riferirsi a diverse localit\u00e0 del Brasile:"}
{"id": "1544041", "revid": "92723", "url": "https://it.wikipedia.org/wiki?curid=1544041", "title": "Angelo Pavone", "text": "Angelo Pavone mor\u00ec in trincea il 22 gennaio 1941 a Tobruch, in Libia, dove le truppe italiane erano impegnate nella resistenza all'avanzata degli inglesi. Il generale nemico, riconoscendo il valore del soldato, concesse al contingente italiano l'onore delle armi.\nA Pavone fu conferita la Medaglia d'oro alla memoria, consegnata alla madre. Il Comune di Valguarnera Caropepe ricord\u00f2 il sacrificio dell'eroe con un'iscrizione marmorea apposta sulla parete esterna del Palazzo cittadino; gli venne dedicata una strada (via Medaglia d'oro Angelo Pavone) e intitolata a suo nome una scuola media statale."}
{"id": "1544043", "revid": "1788047", "url": "https://it.wikipedia.org/wiki?curid=1544043", "title": "Santa Luzia", "text": "Santa Luzia pu\u00f2 riferirsi a diverse localit\u00e0:"}
{"id": "1544049", "revid": "205552", "url": "https://it.wikipedia.org/wiki?curid=1544049", "title": "Raffreddato ad aria", "text": ""}
{"id": "1544050", "revid": "1573940", "url": "https://it.wikipedia.org/wiki?curid=1544050", "title": "Cuculidae", "text": "I Cuculidi (Cuculidae ) sono una famiglia di uccelli, unica famiglia appartenente all'ordine dei Cuculiformi.\nDescrizione.\nTutti i Cuculidi sono uccelli di dimensioni medie o piccole, con taglie comprese tra i 17\u00a0g e i 15\u00a0cm del cuculo bronzato minore, ai 630\u00a0g e 63\u00a0cm dello cuculo becco scanalato. C'\u00e8 in genere un piccolo dimorfismo sessuale nella dimensione, ma, nelle specie in cui esiste, il pi\u00f9 grande tra i due sessi pu\u00f2 essere o il maschio o la femmina.\nUna delle pi\u00f9 importanti caratteristiche che contraddistinguono la famiglia sono i piedi: essi sono zigodattili, hanno cio\u00e8 le due dita interne rivolte in avanti e le due esterne rivolte indietro. Tra le specie ci sono due forme base: quelle arboricole (come il cuculo comune) che sono snelle e hanno tarsi corti, e quelle terricole (come il \"roadrunner\") che sono pi\u00f9 tarchiate e hanno tarsi pi\u00f9 lunghi. Quasi tutte le specie hanno lunghe code che sono usate per controllare le manovre (a mo' di timone), durante la corsa in quelle terrestri e durante il volo in quelle arboricole. Anche la forma delle ali varia a seconda dello stile di vita: le specie pi\u00f9 migratorie, come il cuculo occhirossi, posseggono ali lunghe e strette capaci di lunghi voli battuti, mentre i cuculi pi\u00f9 stanziali come i cucal e le malcoa hanno ali pi\u00f9 corte e arrotondate e il volo pi\u00f9 planato.\nLe piume dei cuculi sono in genere soffici e si impregnano d'acqua durante una forte pioggia. Per asciugarsi quindi sono soliti fare dei semplici o pi\u00f9 complessi bagni di sole (gli ani, ad esempio, tengono le ali aperte come i cormorani o gli avvoltoi). I piumaggi esibiti variano notevolmente all'interno della famiglia. Alcune specie, soprattutto quelle parassite di nidiata, hanno una colorazione mimetica, laddove le altre sfoggiano colori brillanti ed elaborati, particolarmente vero per il genere \"Chrysococcyx\" a cui appartengono specie dal piumaggio iridescente.Alcuni cuculi invece posseggono l'aspetto dei falchi, con striature sulle parti inferiori del corpo. Questo mette in allarme le specie da parassitare e permette alla femmina di accedere ai nidi con pi\u00f9 facilit\u00e0. Alcuni giovani hanno una colorazione simile a quella dei loro ignari ospiti, come ad esempio il koel, che in India ha una prole dal piumaggio nero simile ai corvi che parassita, mentre in Australia i pulcini sono bruni come nelle nidiate dei Melifagidi. Il dimorfismo sessuale nel piumaggio non \u00e8 comune tra i cuculi, ma si pu\u00f2 riscontrare in alcune specie parassitiche del Vecchio Mondo.\nI generi differiscono tra loro anche per il numero delle penne primarie delle ali che sono 9 nei generi \n\"Phaenicophaeus\", \"Coccyzus\" e \"Piaya\", 9 o 10 in \"Cuculus\", 10 in \"Pachycoccyx\", \"Clamator levaillantii\" e \"Centropus\", 11 in \"Microdynamis\", \"Eudynamys\", \"Clamator glandarius\", 12 in alcune\nspecie di \"Centropus\" e 13 in \"Scythrops novaehollandiae\".\nDistribuzione e habitat.\nI Cuculidi sono presenti in quasi tutto il mondo, mancano solo dall'Antartide, dall'estremo sudest del Sud America, dall'estremo nord e nordovest del Nord America, e dalle regioni aride del Medio Oriente e del Nord Africa (sebbene vi passino durante le migrazioni). Sono generalmente uccelli di passo sulle isole dell'Oceano Indiano e dell'Atlantico; una specie invece nidifica sulle isole del Pacifico e un'altra sverna su di esse.\nI Cuculinae sono la sottofamiglia pi\u00f9 diffusa, presente in Europa, Africa, Asia, e Oceania. Tra i Phaenicophaeinae, le malcoa e i cuculi terrestri asiatici sono ristretti all'Asia meridionale, i cua al Madagascar, mentre il beccogiallo \u00e8 diffuso in Africa. I cucal sono presenti in Africa, nell'Asia tropicale fino all'Australia e alle Isole Salomone. Le restanti tre sottofamiglie (Coccyzinae, Neomorphinae e Crotophaginae) contengono le specie del Nuovo Mondo, presenti (tutte e tre) sia nel Nord che nel Sud America. I Coccyzinae sono la sottofamiglia che si spinge pi\u00f9 a nord, nidificando anche in Canada; i Crotophaginae invece raggiungono al massimo gli Stati Uniti meridionali (Florida) al pari dei Neomorphinae.\nGli habitat appropriati per i cuculi sono quelli dove si trovano fonti di cibo (insetti e specialmente bruchi) e luoghi in cui nidificare. Nel caso delle specie parassite di nidiata, l'habitat idoneo \u00e8 anche quello delle specie ospiti. I Cuculidi comunque sono distribuiti in una gran variet\u00e0 di habitat. La maggior parte vive in foreste e zone boschive, in particolare nelle foreste pluviali sempreverdi dei tropici. Altre sono legate alle foreste di mangrovie, tra queste il cuculo bronzato minore, alcuni malkoha e cucal, e il cuculo delle mangrovie. Oltre alle foreste, i cuculi possono vivere anche in ambienti aperti, tra cui zone aride e desertiche come il \"roadrunner\" o il cuculo pallido. Le specie delle regioni temperate come il cuculo comune posseggono un'ampia gamma di habibat per sfruttare al meglio le potenziali \"nidiate ospiti\", perci\u00f2, oltre ai boschi, possono vivere vicino ai canneti (dove possono parassitare la cannaiola) o anche nelle brughiere senza alberi (in cui vive la pispola).\nMigrazione.\nLa maggior parte dei cuculi \u00e8 sedentaria, ma parecchie specie, soprattutto quelle delle regioni temperate, intraprendono regolari migrazioni stagionali, e parecchie altre intraprendono spostamenti parziali all'interno del proprio areale. Le migrazioni possono essere diurne, come nel caso del cuculo becco scanalato, o notturne, come nel caso del cuculo americano. Per le specie che vivono ad alte latitudini, la migrazione verso climi pi\u00f9 caldi \u00e8 dettata dalla disponibilit\u00e0 di cibo che diminuisce con l'arrivo dell'inverno.I cuculi migratori sono dei grandi volatori: il koel codalunga che nidifica in Nuova Zelanda compie, per raggiungere il suo habitat invernale in Polinesia, Micronesia e Melanesia, un'impresa descritta come \"forse la pi\u00f9 ragguardevole migrazione sull'acqua di qualsiasi uccello terrestre\"; invece il cuculo americano e il cuculo occhirossi, che nidificano in Nord America, volano senza sosta per 4000\u00a0km attraverso il Mar dei Caraibi. Altre notevoli migrazioni includono quelle del cuculo minore che si sposta dall'India al Kenya per 3000\u00a0km attraverso l'Oceano Indiano, e quelle del cuculo comune che, dall'Europa, vola senza soste nel suo viaggio verso l'Africa meridionale, attraversando il Mar Mediterraneo e il Deserto del Sahara.In Africa, dieci specie intraprendono migrazioni intracontinentali, passando la stagione non riproduttiva nelle zone centrali e tropicali del continente e migrando a nord o a sud per nidificare in zone pi\u00f9 aride come savane e deserti.Questo contrasta con le specie dei Neotropici, che non intraprendono alcun tipo di spostamento, e con quelle dell'Asia tropicale, dove solo una migra. L'83% delle specie australiane sono migratrici parziali all'interno dell'Australia stessa o viaggiano verso l'Indonesia o la Nuova Guinea dopo la stagione riproduttiva.\nBiologia.\nI cuculi sono per la maggior parte uccelli solitari, di rado avvistati in coppia o all'interno di un gruppo, sono timidi e riservati, pi\u00f9 spesso uditi che avvistati. La pi\u00f9 grande eccezione all'interno della famiglia \u00e8 rappresentata dagli ani che, oltre ad avere un evoluto sistema cooperativo durante la nidificazione e altri comportamenti sociali, si avvicinano spesso senza timore agli esseri umani e ad altre specie. I Cuculidi in genere sono anche uccelli diurni, sebbene molte specie emettono il loro richiamo di notte.\nAlimentazione.\nI cuculi sono insettivori nella maggior parte dei casi, specializzati nel mangiare grossi insetti e bruchi, incluse le specie pelose e nocive evitate da altri uccelli. Hanno un comportamento insolito tra gli uccelli: prima di ingoiare la preda, la strofinano avanti e indietro su una superficie dura come la corteccia di un ramo e poi la frantumano con una speciale placca ossea posto nel retro della bocca.Essi comunque mangiano una gran variet\u00e0 di altri insetti e anche altri tipi di animali. I cuculi lucertola che vivono nei Caraibi sono specializzati nella cattura delle lucertole, anche a causa della relativa assenza sul territorio di rapaci. I cuculi terricoli come i cucal e i \"roadrunner\" cacciano, oltre alle lucertole, anche vari serpenti, piccoli roditori e altri uccelli, che colpiscono con i loro forti becchi. Le specie terricole appartenenti al genere \"Neomorphus\" talvolta sono state osservate nutrirsi in associazione a sciami di formiche legionarie, sebbene non siano a questi strettamente legati come succede per alcuni Thamnophilidae (mangiaformiche, averle formichiere, scriccioli formichiere, etc.). Gli ani si cibano a terra, seguendo il bestiame o altri grandi mammiferi; in un modo simile a quello degli aironi guardabuoi, essi afferrano le prede che si alzano in volo al passaggio del bestiame, godendo cos\u00ec di un'alta percentuale di successo nella raccolta di cibo.I cuculi parassitici di solito non sono presenti negli stormi di specie miste che si muovono in cerca di cibo, ma alcuni studi nell'Australia occidentale hanno evidenziato che ci\u00f2 avviene in parecchie specie durante la stagione non riproduttiva.Molti koel, coua e il cuculo becco scanalato si nutrono di frutti, ma non sono esclusivamente frugivori. I koel parassiti di cova in particolare, mangiano principalmente frutta se vengono allevati da specie ospiti prettamente frugivore come il mangiafico di Timor o la cornacchia sibilante bianca e nera. Le altre specie si nutrono di frutti occasionalmente.\nRiproduzione.\nI Cuculidi sono un gruppo di uccelli estremamente diversificato in merito alla nidificazione. La maggior parte delle specie sono monogame, ma esiste qualche eccezione. Gli ani e il cuculo Guira depongono le loro uova in nidi comuni, sebbene questo comportamento non \u00e8 sempre collaborativo; una femmina infatti pu\u00f2 talvolta rimuovere le altre uova presenti quando depone le proprie. La poliandria \u00e8 sicuramente praticata dal cucal nerastro e si pensa possa essere praticata anche dagli altri cucal, forse a spiegazione del dimorfismo sessuale inverso del gruppo.La maggioranza dei cuculi, compresi le malcoa, i cua, i cucal e i corridori della strada, costruiscono un nido proprio. Molte tra queste specie nidificano sugli alberi o tra i cespugli, ma i cucal depositano le loro uova sul suolo o su bassi arbusti. Nonostante in qualche occasione i cuculi non parassitici parassitino altre specie, il genitore continuer\u00e0 a nutrire i suoi pulcini.\nLe uova dei cuculi parassiti di cova sono simili a quelle delle specie ospiti; tutti gli altri cuculi depositano solitamente uova bianche. I pulli di tutte le specie sono nidicoli, cio\u00e8 dipendono dalle cure parentali. Tra le specie non parassitiche i pulcini lasciano il nido appena in grado di volare, e alcune specie del Nuovo Mondo hanno il pi\u00f9 breve periodo d'incubazione tra gli uccelli.\nParassitismo di covata.\nTra i Cuculidi, circa 56 specie del Vecchio Mondo e 3 del Nuovo Mondo sono parassite di cova, cio\u00e8 lasciano le proprie uova nel nido di altri uccelli. L'esempio meglio conosciuto \u00e8 il cuculo comune europeo. Queste specie sono parassite obbligate, il che significa che non possono riprodursi in nessun altro modo. Oltre alle specie sopraccitate, ne esistono altre che non sono parassite obbligate, ma che talvolta depositano ugualmente il proprio uovo nel nido di altri individui della stessa specie affinch\u00e9 crescano il proprio pulcino.Le uova dei cuculi si schiudono prima di quelle degli \"ospiti\" e i pulli crescono pi\u00f9 in fretta. Non \u00e8 raro che i pulcini del cuculo si sbarazzino delle uova o dei pulcini della specie ospite, sebbene non abbiano tempo per imparare questo comportamento: ci\u00f2 fa supporre che si tratti di un'azione istintiva trasmessa geneticamente. I pulcini incitano l'ospite a tenere il passo con il loro alto ritmo di crescita per mezzo di richiami insistenti e tenendo la bocca aperta che funziona da segnale stimolante.\nLe femmine dei cuculi parassiti si sono adattate e depositano uova che assomigliano strettamente a quelle dell'ospite scelto. Questo comportamento ha generato un contro-adattamento da parte di alcune delle specie parassitate (esempio della coevoluzione ospite-parassita) che le vede in grado di distinguere le proprie uova da quelle dei cuculi, e riconoscendole,gli uccelli di queste specie le gettano fuori del nido. I cuculi parassiti sono raggruppati in \"gentes\", dove ogni \"gens\" \u00e8 specializzata nel parassitare un particolare ospite. Ci sono alcune prove che le \"gentes\" differiscono geneticamente l'un l'altra.\nVoce.\nI cuculi sono spesso altamente riservati e in molti casi meglio conosciuti per il loro vasto repertorio di richiami. In genere le voci sono relativamente semplici, assomigliando a fischi, singhiozzi o note di flauto. I richiami sono usati per dichiarare la propriet\u00e0 di un territorio e per attirare un compagno. All'interno di una specie i richiami sono notevolmente regolari in ogni parte del proprio areale, anche in quelle specie con areali molto ampi. Ci\u00f2 suggerisce, insieme al fatto che molte specie non sono allevate dai veri genitori, che i richiami dei cuculi siano innati e non appresi. Sebbene siano uccelli prevalentemente diurni, molti Cuculidi emettono i loro versi di notte.Il termine cuculo, nonch\u00e9 il termine scientifico \"cuculus\", \u00e8 un nome onomatopeico dovuto al richiamo del cuculo comune, e ripreso come tale in svariate lingue (\"cuckoo\" in inglese, \"coucou\" in francese, \"cuco\" in spagnolo etc.). Alcuni dei nomi di altri generi e specie sono anch'essi derivati dai loro versi, come ad esempio per i koel di Asia e Australasia.In molti Cuculidi i richiami sono distintivi di particolari specie e sono utilizzati per la loro identificazione. Parecchie specie criptiche vengono meglio identificate sulla base dei loro richiami.\nTassonomia.\nLa famiglia \u00e8 suddivisa in 5 sottofamiglie, 33 generi e 149 specie:\nSono noti inoltre i seguenti generi fossili: "}
{"id": "1544061", "revid": "3115", "url": "https://it.wikipedia.org/wiki?curid=1544061", "title": "Jablo\u0148", "text": "Jablo\u0148 (in ungherese \"T\u00f3talm\u00e1d\", in tedesco \"Apfelbaum\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nIl villaggio venne menzionato per la prima nel 1405 tra i possedimenti della Signoria di Humenn\u00e9. Nel XVIII secolo pass\u00f2 ai conti Alm\u00e1ssy e nel XIX secolo pass\u00f2 ai Malatinyi/Malatinsky. Dal 1940 al 1942 il gerarca nazista Hermann G\u00f6ring si appropri\u00f2 delle vaste foreste dell'area, dal cui sfruttamento ricav\u00f2 un'immensa fortuna.\nIl suo nome in lingua slovacca significa \"melo\"."}
{"id": "1544066", "revid": "773636", "url": "https://it.wikipedia.org/wiki?curid=1544066", "title": "Attronimo", "text": "Attronimo o attonimo \u00e8 la traduzione proposta dal linguista Tullio De Mauro per la parola inglese \"aptronym\", che indica un nome di persona che si trova in relazione con il lavoro svolto dalla persona stessa.\nLa parola inglese \u00e8 un neologismo che viene dall'aggettivo \"apt\" (\"adatto\") e dal suffisso \"-onym\" che corrisponde all'italiano \"-onimico\" ossia \"relativo al nome\".\nEsempi.\nUn esempio generale pu\u00f2 essere un meteorologo il cui cognome \u00e8 Tempesta.\nEsempi di persone famose:"}
{"id": "1544069", "revid": "115233", "url": "https://it.wikipedia.org/wiki?curid=1544069", "title": "Attonimo", "text": ""}
{"id": "1544071", "revid": "400694", "url": "https://it.wikipedia.org/wiki?curid=1544071", "title": "Blues (disambigua)", "text": "Il blues \u00e8 un genere musicale nato negli Stati Uniti e sviluppatosi nell'ambiente musicale afroamericano e in seguito diffusosi, con varie influenze e apporti di altri generi, in tutto il mondo."}
{"id": "1544073", "revid": "1573940", "url": "https://it.wikipedia.org/wiki?curid=1544073", "title": "Rhinopithecus bieti", "text": "Il rinopiteco bruno (Rhinopithecus bieti ) \u00e8 un primate della famiglia dei Cercopitecidi originario della Cina.\nIl suo nome \u00e8 un omaggio a F\u00e9lix Biet (1838-1901) delle Missioni Estere di Parigi, missionario francese e naturalista nel Tibet.\nDescrizione.\nIl rinopiteco bruno \u00e8 la pi\u00f9 minacciata delle tre specie di rinopitechi presenti in Cina. Misura 51\u201383\u00a0cm di lunghezza e ha una coda di 52\u201375\u00a0cm; i maschi pesano 15\u201317\u00a0kg, mentre le femmine, pi\u00f9 piccole, non superano i 9,2\u201312\u00a0kg. Il manto, lungo e ispido, \u00e8 di colore prevalentemente nero su dorso e zampe e bianco sulle regioni inferiori. Altri peli bianchi, particolarmente lunghi nei maschi adulti, sono presenti anche sui fianchi. Le labbra sono di colore rosa intenso, mentre la faccia \u00e8 di colore pi\u00f9 chiaro; sulle spalle vi sono dei peli grigio-giallastri. Questa scimmia deve il nome comune di \u00abrinopiteco\u00bb, cio\u00e8 \u00abscimmia nasuta\u00bb, alla struttura insolita del naso, privo di ossa nasali e con le narici rivolte all'ins\u00f9. Alla nascita i piccoli sono bianchi, ma divengono grigi nel giro di pochi mesi.\nDistribuzione e habitat.\nIl rinopiteco bruno \u00e8 presente, con circa 13 sottopopolazioni isolate, sui monti Yunling, una catena montuosa della Cina sud-occidentale al confine tra lo Yunnan nord-occidentale e il Tibet sud-orientale.\nVive ad altitudini maggiori di qualsiasi altro primate, a eccezione dell'uomo. Abita le foreste di conifere, ad altitudini comprese tra i 3000 e i 4500\u00a0m, dove il gelo regna incontrastato per circa 280 giorni all'anno e il suolo \u00e8 ricoperto da un manto nevoso spesso anche pi\u00f9 di un metro.\nBiologia.\nConosciamo ben poco riguardo alle abitudini di questa scimmia elusiva, e i primi studi accurati sulla sua ecologia e sul suo comportamento sono stati effettuati solamente nel corso degli anni novanta.\nDiversamente dagli altri colobini (che generalmente si nutrono di foglie), il rinopiteco bruno si nutre soprattutto di licheni, in particolare di quelli del genere \"Bryotia\". I licheni sono una fonte di cibo abbondante e facile da digerire, ma sono anche piuttosto carenti da un punto di vista nutrizionale; questa dieta insolita ha spinto questo primate arboricolo a comportamenti piuttosto inusuali. Sono stati osservati gruppi numerosi costituiti anche da diverse centinaia di esemplari che tendono a spostarsi e a riposare insieme, all'interno dei quali si distinguono piccole unit\u00e0 familiari di due tipi: unit\u00e0 riproduttive, rappresentate dall'harem del maschio con le sue femmine e la prole (dette OMU=\"One Male Unit\"), e unit\u00e0 non riproduttive, formate da gruppi di soli maschi (dette AMU=\"All Male Unit\"). Nella stagione degli accoppiamenti i maschi sessualmente maturi segnalano il loro status con un pronunciato arrossamento della pelle delle labbra..\nLa necessit\u00e0 di licheni, che hanno bisogno di 10-15 anni per rigenerarsi, ha spinto queste scimmie a condurre uno stile di vita pi\u00f9 errabondo. Ciascuna banda copre una distanza di 1500\u00a0m al giorno e occupa un territorio che pu\u00f2 raggiungere i 25\u00a0km\u00b2 di estensione. Questa specie ha inoltre un tasso di natalit\u00e0 molto basso; gli scienziati stimano che le femmine partoriscano un unico piccolo ogni tre anni.\nConservazione.\nIl numero dei rinopitechi bruni \u00e8 diminuito soprattutto a causa della distruzione dell'habitat e della pressione venatoria. La popolazione umana di questo remoto angolo della Cina \u00e8 aumentata moltissimo nel corso degli ultimi decenni e una vasta area delle foreste dove vive il rinopiteco \u00e8 stata abbattuta, sia per far fronte alla richiesta di legname che per fare spazio ai terreni agricoli. I pochi esemplari rimasti, meno di 2000, sono isolati in sacche forestali frammentate. La caccia a questo primate \u00e8 vietata dal 1975, ma la mancanza di fondi e di uno staff adeguato fa s\u00ec che la legge sia difficile da rispettare, e la caccia continua tuttora. Le scimmie vengono inoltre catturate accidentalmente in trappole poste per altri animali selvatici."}
{"id": "1544076", "revid": "92719", "url": "https://it.wikipedia.org/wiki?curid=1544076", "title": "Scimmia dal naso camuso nera", "text": ""}
{"id": "1544077", "revid": "767487", "url": "https://it.wikipedia.org/wiki?curid=1544077", "title": "Jankovce", "text": "Jankovce (in ungherese \"J\u00e1nosv\u00f6lgye\", in tedesco \"Johannistal\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nIl villaggio venne citato per la prima nel 1317 (con il nome di \"Jankoch\") quando venne donato in feudo al conte Peter Pecheny da re Filippo Drugeth. Successivamente pass\u00f2 alla Signoria di Humenn\u00e9 fino al XVIII secolo quando venne ceduto ai conti Alm\u00e1ssy. Nel XIX secolo pass\u00f2 alla famiglia Lukovics. "}
{"id": "1544078", "revid": "1776051", "url": "https://it.wikipedia.org/wiki?curid=1544078", "title": "'80s Metal - Tribute to Van Halen", "text": "80s Metal - Tribute to Van Halen \u00e8 un album tributo dedicato alla band statunitense Van Halen pubblicato nel 2006 dalla Cleopatra Records.\nL'album ripropone diverse cover, gi\u00e0 pubblicate nei precedenti album tributo, con l'aggiunta di poche nuove incisioni, tra cui spicca la versione di \"Ain't Talkin' 'Bout Love\" realizzata dal cantante Paul Di'Anno (ex-Iron Maiden)."}
{"id": "1544080", "revid": "1516566", "url": "https://it.wikipedia.org/wiki?curid=1544080", "title": "Arcidiocesi di Uppsala", "text": "L'arcidiocesi di Uppsala \u00e8 un'arcidiocesi luterana svedese con sede a Uppsala.\nL'arcivescovo di Uppsala \u00e8 il primate della Chiesa di Svezia. A tale carica si sono succeduti ininterrottamente ecclesiastici dal 1164, prima durante l'era cattolica, poi durante il luteranesimo dopo gli anni 1530.\nVisione storica.\nCi sono stati vescovi ad Uppsala dai tempi del Re Ingold il vecchio, nell'undicesimo secolo. Essi erano governati dall'arcivescovo di Amburgo-Brema, prima che Uppsala divenisse arcidiocesi nel 1164. L'arcivescovo di Lund (che all'epoca apparteneva alla Danimarca) fu dichiarato primate di Svezia, il che significava che aveva il diritto di scegliere e ordinare l'arcivescovo di Uppsala porgendogli il pallio. Allo scopo di ottenere l'indipendenza, Folke Johansson si rec\u00f2 a Roma nel 1274 per essere ordinato direttamente dal Papa. Il ricorso a questa pratica and\u00f2 aumentando, al punto che nessun arcivescovo di Uppsala si rec\u00f2 a Lund dopo Olov Bj\u00f6rnsson, nel 1318. Nel 1457, l'arcivescovo J\u00f6ns Bengtsson ottenne di poter dichiarare se stesso primate di Svezia.\nUppsala, che all'epoca era un villaggio, si trovava a due miglia a nord della citt\u00e0 attuale, in quella che attualmente \u00e8 conosciuta come \"Gamla Uppsala\" (in svedese, la \"vecchia Uppsala\"). Nel 1273, l'arcidiocesi fu trasferita presso la citt\u00e0 mercantile di \u00d6stra Aros, da allora denominata Uppsala, e con essa le reliquie del sovrano Erix il Santo.\nNel 1531, Laurentius Petri fu nominato arcivescovo da re Gustavo I Vasa, che sottrasse il privilegio al Papa, rendendo, di fatto, protestante la Svezia. L'arcivescovo fu allora definito primus inter pares. L'arcivescovo \u00e8 anche vescovo della sua diocesi. Non ha maggiore autorit\u00e0 rispetto a quella di altri vescovi, sebbene le sue parole abbiano una eco pi\u00f9 ampia. Nel 2000, l'arcivescovo di Uppsala fu affiancato nella diocesi da un vescovo di Uppsala.\nFamosi arcivescovi.\nLe opere degli arcivescovi si estendevano in tutte le direzioni. Alcuni erano semplici pastori, come Jarler; altri furono canonisti di rilievo, come Birger Gregersson e Olov Larsson; altri ancora furono statisti, come J\u00f6ns Bengtsson Oxenstierna, o capaci amministratori, come Jakob Ulvsson, che si distinse come principe della Chiesa, consigliere del re, mecenate dell'arte e dell'apprendimento, fondatore dell'Universit\u00e0 di Uppsala e promotore dell'introduzione della stampa in Svezia. C'erano anche studiosi, come Giovanni Magno, che scrisse la \"\"Historia de omnibus Gothorum sueonumque regibus\" e la \"Historia metropolitan\u00e6 ecclesi\u00e6 Upsaliensis\", e suo fratello Olaus Magnus, che scrisse la \"Historia de gentibus septentrionalibus\"\" e fu l'ultimo Arcivescovo cattolico di Uppsala. Anche Nathan S\u00f6derblom si distinse, vincendo il premio Nobel per la pace nel 1930."}
{"id": "1544090", "revid": "767487", "url": "https://it.wikipedia.org/wiki?curid=1544090", "title": "Tonalamatl", "text": "Il tonalamatl \u00e8 un calendario divinatorio in uso tra le popolazioni del Messico centrale nei decenni (o forse secoli) precedenti la conquista spagnola. Il nome \u00e8 originario della lingua Nahuatl e significa \"libro dei giorni\".\nIl tonalamatl era strutturato attorno al calendario sacro di 260 giorni, il tonalpohualli. Questo anno era composto da 20 gruppi di 13 giorni, chiamati \"trecene\". Ciascuna pagina di un tonalamatl rappresentava una trecena, ed era decorata con un dipinto della divinit\u00e0 che dominava la trecena attorniata dai segni rappresentativi di ciascuno dei 13 giorni pi\u00f9 13 altri glifi. I segni dei giorni e i glifi venivano usati per trarre oroscopi e predire il futuro.\nI pi\u00f9 begli esempi di tonalamatl ancora esistenti si trovano nel Codice Borbonicus e nel Codice Borgia."}
{"id": "1544091", "revid": "767487", "url": "https://it.wikipedia.org/wiki?curid=1544091", "title": "Lo speziale", "text": "Lo speziale \u00e8 un dramma giocoso in tre atti scritto da Carlo Goldoni per essere musicato da Vincenzo Pallavicini (1\u00b0 atto) e Domenico Fischietti (2\u00b0 e 3\u00b0 atto), i quali lo rappresentarono per la prima volta durante il carnevale del 1755 al Teatro San Samuele di Venezia. Successivamente il libretto fu ripreso e musicato da Franz Joseph Haydn.\nCompositori che utilizzarono il libretto.\nLa data e la citt\u00e0 si riferiscono alla prima rappresentazione:\nCollegamenti esterni.\nTesto del libretto"}
{"id": "1544094", "revid": "161374", "url": "https://it.wikipedia.org/wiki?curid=1544094", "title": "Royal Ontario Museum di Toronto", "text": ""}
{"id": "1544095", "revid": "1226", "url": "https://it.wikipedia.org/wiki?curid=1544095", "title": "Marmo lastronato", "text": ""}
{"id": "1544108", "revid": "767487", "url": "https://it.wikipedia.org/wiki?curid=1544108", "title": "L'Enfant secret", "text": "L'Enfant secret \u00e8 un film del 1979 diretto da Philippe Garrel."}
{"id": "1544109", "revid": "109719351", "url": "https://it.wikipedia.org/wiki?curid=1544109", "title": "Renzo De Alexandris", "text": "Biografia.\nNato ad Asti il 13 febbraio 1914, cominci\u00f2 prestissimo a evidenziare spiccate doti nel disegno e nell'uso del colore.\nAutodidatta per la pittura ad olio, Renzo Vercelli, gli insegn\u00f2 la tecnica dell'acquerello e delle tempere, mentre impara da solo la tecnica della pittura ad olio.\nCominci\u00f2 la sua attivit\u00e0 come decoratore, dipingendo i fondali e le scenografie per il teatro di San Pietro.\nDiplomato all'istituto artistico nel 1950, continu\u00f2 a dipingere come dilettante, iscrivendosi nel 1951 alla Societ\u00e0 Promotrice delle Belle Arti di Asti, di cui divenne anche tesoriere.\nNel 1957 dipinse la pergamena per la posa della prima pietra della chiesa di San Domenico Savio di Asti.\nDal 1961 al 1975 partecip\u00f2 assiduamente a mostre collettive regionali e nazionali, ottenendo premi e riconoscimenti da critici importanti.\nNel 1981 il quadro \u201cSan Paolo\u201d venne scelto con altri per essere esposto nell'ingresso laterale della chiesa di San Paolo di Asti, e venne citato dalla rivista \u201cJESUS\u201d.\nLe personali del 1988 e 1994 presso il palazzo della provincia di Asti, riscossero un notevole successo, perch\u00e9 le sue opere raffiguravano scorci ed aspetti quotidiani della citt\u00e0 ormai scomparsi, ma rimasti vivi nella memoria dell'artista.\nLe riproduzioni fotografiche dei 100 quadri della serie \" Asti, come ti ricordo...\u201d vennero esposte in Australia, presso la sede della Comunit\u00e0 Piemontese di Adelaide.\nMolte sue opere si trovano in collezioni pubbliche e private.\nOltre alla sua passione pittorica, si impegn\u00f2 anche nel sociale, fondando il \"Circolo anziani del Fortino\", nel Borgo San Pietro e fu un attivo sostenitore dell'associazione Amici Ca.Ri. che fornisce la propria opera di volontariato presso le case di riposo.\nMuore ad Asti, nella notte tra il 5 ed il 6 agosto del 2008, all'et\u00e0 di 94 anni, dopo una lunga malattia anche dovuta all'avanzata et\u00e0 per la vecchiaia, assistito dalle figlie, sorelle e nipoti del pittore. Nel maggio del 2009 per ricordarlo, si \u00e8 tenuto presso l'Archivio di Stato di Asti, un'antologia con oltre una trentina delle sue opere pi\u00f9 famose, che raffiguravano la citt\u00e0 con le sue innumerevoli sfaccettature, intitolata \"Asti come ti ricordo\", riprendendo dal titolo della mostra che si svolse nel 1994 nella sede di Palazzo Mazzetti.\nTemi pittorici.\nNella lunga carriera artistica di Renzo De Alexandris i motivi ispiratori furono soprattutto due: i paesaggi del nostro Monferrato e Asti ai tempi della sua infanzia.\nDipinse pochi ritratti; i volti di alcuni famigliari e due Santi (San Paolo e San Fedele), dipinti secondo l'iconografia classica. Il ritratto non fu tra i suoi temi preferiti, ma nel ritrarre l'artista d\u00e0 prova della sua consumata abilit\u00e0.\nQualunque sia il soggetto, i quadri di De Alexandris si caratterizzano per la scelta sapiente delle inquadrature, per la predilezione di colori caldi, per lo studio della luce e del contrasto, per quei particolari che risalgono a un preciso ricordo o emozione del pittore.\nCol tempo la pennellata divent\u00f2 pi\u00f9 decisa, a volte sostituita dalla spatola.\nI quadri della raccolta \u201cAsti, come ti ricordo\u201d, sono frutto di anni di riflessione, di studio, di ricerca, di prove, per riuscire a dipingere opere che riecheggiassero non solo i ricordi personali, ma l'atmosfera di un'epoca in cui la citt\u00e0, il borgo, erano il palcoscenico della vita, con le sue stagioni di vita e di morte, di festa e di lavoro, di colori, di silenzi, di pace e di guerra...\nQuesti quadri sono caratterizzati da una cornice nera, qua e l\u00e0 strappata: il quadro \u00e8 un'immagine che appare da uno squarcio della memoria.\nPrincipali mostre e riconoscimenti.\n\u00c8 stato membro dell'Accademia Tiberina di Roma ed \u00e8 citato sulla rivista internazionale S.B.A. - (Dizionario Biografico degli Artisti).\nCollegamenti esterni.\nwww.dealex.it Il sito ufficiale"}
{"id": "1544111", "revid": "1684799", "url": "https://it.wikipedia.org/wiki?curid=1544111", "title": "Jasenov (Pre\u0161ov)", "text": "Jasenov (in ungherese \"V\u00e1rjeszen\u0151\", in tedesco \"Jessenau\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nStoria.\nIl villaggio venne citato per la prima nel 1279 (\"Jezenew\") quando veniva donato da re Carlo Roberto a Peter, figlio di Pete\u0148 di Ba\u010dkov, suo fedele vassallo, come possedimento del castello di Jasenov. Nel 1330 pass\u00f2 ai potenti Drugeth che lo detennero fino al XVI secolo. All'epoca i Drugeth vi installarono una zecca clandestina diretta da un certo mastro Nicholas di Pre\u0161ov. Nel 1644 il castello venne distrutto dalle bande di ribelli fedeli al principe R\u00e1koczi che infestavano la regione in quel periodo e che combattevano contro gli Asburgo. Successivamente pass\u00f2 alla Signoria di Humenn\u00e9 fino al XVIII secolo quando venne ceduto ai conti Dern\u00e1th. Nel XIX secolo pass\u00f2 alla famiglia Andr\u00e1ssy. "}
{"id": "1544112", "revid": "118031", "url": "https://it.wikipedia.org/wiki?curid=1544112", "title": "Incoronazione della Vergine (Santa Maria di Licodia)", "text": ""}
{"id": "1544114", "revid": "1543377", "url": "https://it.wikipedia.org/wiki?curid=1544114", "title": "Distretto di Plze\u0148-m\u011bsto", "text": "Il distretto di Plze\u0148-m\u011bsto (in ceco \"okres Plze\u0148-m\u011bsto\") \u00e8 un distretto della Repubblica Ceca nella regione di Plze\u0148. Il capoluogo di distretto \u00e8 la citt\u00e0 di Plze\u0148.\nSuddivisione amministrativa.\nIl distretto conta 15 comuni:"}
{"id": "1544115", "revid": "124150550", "url": "https://it.wikipedia.org/wiki?curid=1544115", "title": "Elisabetta De Palo", "text": "Biografia.\nAttrice italiana di teatro, cinema e televisione, nota al grande pubblico per il ruolo di \"Mirella Bonelli\" nella soap opera \"Vivere\", dove \u00e8 presente fin dalla prima puntata in onda su Canale 5 il 1\u00ba marzo 1999 all'ultima, andata in onda su Rete 4 il 23 maggio 2008.\nTra gli altri suoi lavori, ricordiamo la miniserie tv di Rai Uno \"Le ragazze di San Frediano\", diretta da Vittorio Sindoni, e il film \"Sweet Sweet Marja\", regia di Angelo Frezza, entrambi del 2007. Nel 2008 prende parte alla prima puntata della serie tv \"Terapia d'urgenza\".\nNel 2017 prende parte a \"Suburra - La serie\", prima produzione italiana di Netflix, in cui ha il ruolo della Contessa.\nNel 2018 interpreta Elena \"Len\u00f9\" Greco da anziana ne \"L'amica geniale\", serie televisiva italo-americana di Saverio Costanzo, tratta dai romanzi di Elena Ferrante."}
{"id": "1544117", "revid": "1442080", "url": "https://it.wikipedia.org/wiki?curid=1544117", "title": "Yavido Clips", "text": " \nYavido Clips \u00e8 stata un'emittente musicale tedesca, che trasmette interamente videoclip, selezionando la musica popolare di maggior tendenza in Germania; la trasmissione di videoclip ha sempre in sovraimpressione, oltre al logo dello stesso canale, anche messaggi di testo inviati dai telespettatori ed un servizio di vendite suonerie che propone la suoneria del brano in onda (servizio di cui si pu\u00f2 usufruire solo in territorio tedesco). Ha cessato le trasmissioni il 31 marzo 2013.\nDiffusione.\nL'emittente era ricevibile attraverso la flotta Astra, a 19,2\u00b0 Est, sulla frequenza 12148 Mhz polarizzazione orizzontale, Symbol Rate 27.500 Ms/s, Pid Video e PCR 239, Pid SID 765, Pid Audio 240.\nDal 1\u00ba gennaio 2012 sono cessate le trasmissioni via satellite, mentre sono continuate sul sito ufficiale fino al 31 marzo 2013, data di chiusura definitiva della rete.\nCollegamenti esterni.\nSito ufficiale"}
{"id": "1544118", "revid": "1005847", "url": "https://it.wikipedia.org/wiki?curid=1544118", "title": "Wladimiro Curatolo", "text": "Fu senatore durante la VI legislatura.\nBiografia.\nCrebbe in una famiglia patriarcale che lo vide terzo di otto figli. Terminati gli studi classici, nel 1933, si iscrisse alla facolt\u00e0 di Giurisprudenza; non ancora giunto alla laurea, grazie al curriculum universitario e a quello liceale, fu chiamato dal Preside dell'Istituto Magistrale di Foggia, ad insegnare lettere, su delega del Dirigente scolastico, a causa della carenza di insegnanti.\nSuccessivamente, conclusi gli studi presso la Facolt\u00e0 di Giurisprudenza a Bari, consegu\u00ec la laurea di Dottore in Filosofia, presso l'Universit\u00e0 degli Studi di Napoli Federico II. Anche questa seconda laurea conseguita a pieni voti.\nFrequent\u00f2 l'Azione Cattolica, alla quale si iscrisse sin dal 1929, successivamente fu Reggente della FUCI, dal 1934 al 1935. Fu anche iscritto al Movimento dei Laureati Cattolici. Presso la FUCI ebbe modo di incontrare di nuovo Aldo Moro, gi\u00e0 collega di studi universitari e di conoscere Amintore Fanfani, Giulio Andreotti ed altri personaggi che avranno successivamente ruoli rilevanti nella storia d'Italia.\nRichiamato alle armi nella seconda guerra mondiale con il grado di tenente, fu collocato di stazione a Padova presso la sede approvvigionamento e stoccaggio alimenti alle truppe. Poi con il grado successivo di capitano, fu dirottato al controllo campi e reclute, presso la sede romana dell'Esercito dove rivide nuovamente Aldo Moro. Con Moro e con altri pochi amici, nel periodo pi\u00f9 buio dell'occupazione nazista e poco prima dello sbarco degli alleati, rientr\u00f2 a Foggia.\nIl periodo del dopo guerra si dedic\u00f2 all'insegnamento presso l'Istituto Magistrale, prima a Foggia e successivamente a Lucera dove fu nominato Preside dell'Istituto rimanendovi sino al 1962.\nNel 1963 fu chiamato alla Direzione Generale del Consorzio di Bonifica della Capitanata. Prima di tale incarico, la sua carriera politica lo aveva visto all'interno della Democrazia Cristiana, partito nel quale ha sempre militato. Infatti, nel dopoguerra, dividendosi tra la famiglia e il lavoro, su invito di Aldo Moro, si rec\u00f2 presso la gran parte dei paesi della provincia di Foggia.\nAlle elezioni politiche del 1972 conquist\u00f2 per la prima volta, da parte della DC, il collegio senatoriale Foggia San Severo, con 52.000 preferenze. Eletto senatore indirizz\u00f2 il suo impegno sulle questioni della propria terra, con particolare attenzione alle tematiche dell'agricoltura.\nOttenne in seguito l'onorificenza di Cavaliere della Repubblica, prima e di Commendatore poi."}
{"id": "1544120", "revid": "1005847", "url": "https://it.wikipedia.org/wiki?curid=1544120", "title": "Arcivescovi di Uppsala", "text": "Questa \u00e8 una lista cronologica degli Arcivescovi di Uppsala dal 1164 in poi."}
{"id": "1544125", "revid": "1573940", "url": "https://it.wikipedia.org/wiki?curid=1544125", "title": "Pygathrix", "text": "Pygathrix \u00e8 un genere di scimmie del Vecchio Mondo della famiglia Cercopithecidae (sottofamiglia Colobinae) diffuso in Cina ed Indocina. Vengono comunemente chiamate pigatrici o langur duca.\nSistematica.\nIl genere comprende tre specie:\nDescrizione.\nIl langur duca dalle gambe rosse presenta tipicamente le zampe amaranto brillante e delle macchie rossastre intorno agli occhi. Il langur duca dalle gambe grigie \u00e8 meno appariscente, con zampe chiazzate di grigio e segni arancioni sulla faccia. Entrambi hanno corpi chiazzati di grigio, mani e piedi neri e guance bianche, sebbene i peli delle guance del langur duca dalle gambe rosse siano un po' pi\u00f9 lunghi. Il langur duca dalle gambe nere ha le zampe nere. I loro lunghi arti anteriori e la coda conferiscono a queste scimmie una strabiliante agilit\u00e0 nel loro habitat arboricolo."}
{"id": "1544128", "revid": "287204", "url": "https://it.wikipedia.org/wiki?curid=1544128", "title": "Cerchi di Malfatti", "text": "In geometria, i cerchi di Malfatti sono i tre cerchi interni a un triangolo tali che ognuno sia tangente agli altri due e contemporaneamente a due lati della figura. Questi cerchi nascono come soluzione errata data da Gian Francesco Malfatti al \"marble problem\" in seguito scissosi dal problema di Malfatti, di cui tali cerchi rappresentano veramente la soluzione geometrica.\nBreve storia.\nNel 1803, Malfatti formul\u00f2 il \"marble problem\", chiedendo di individuare i tre cerchi di area massima inscrivibili dentro un triangolo dato, e dopo un po' di prove si convinse che i cerchi che soddisfano questo problema siano appunto i \"cerchi di Malfatti\", ovvero tre cerchi tra loro tangenti e ad almeno due lati del triangolo.\nDi tale supposizione non vennero date dimostrazioni, ma nacque comunque lo spunto per un altro problema: trovare il procedimento generale per scrivere i cerchi di Malfatti in un triangolo dato, problema che prender\u00e0 in seguito il nome di problema di Malfatti; esso venne risolto nel 1826 da Jakob Steiner, che per\u00f2 non ne diede alcuna dimostrazione.\nNel 1929 Lod e Richmond dimostrarono che nel triangolo equilatero l'area occupata dai cerchi di Malfatti \u00e8 inferiore a quella occupata dall'incerchio pi\u00f9 altri due ricavabili lateralmente; quindi emerse che il \"marble problem\" e quello di Malfatti sono due problemi distinti e che gli omonimi cerchi sono soltanto la soluzione di quest'ultimo.\nNel 1994 Viktor Zalgaller ha addirittura dimostrato che i cerchi di Malfatti non sono mai la soluzione ottimale del \"marble problem\"."}
{"id": "1544132", "revid": "92719", "url": "https://it.wikipedia.org/wiki?curid=1544132", "title": "Scimmia dalla proboscide", "text": ""}
{"id": "1544133", "revid": "339392", "url": "https://it.wikipedia.org/wiki?curid=1544133", "title": "Eurobanconote", "text": ""}
{"id": "1544134", "revid": "92719", "url": "https://it.wikipedia.org/wiki?curid=1544134", "title": "Scimmie dal naso camuso", "text": ""}
{"id": "1544135", "revid": "92719", "url": "https://it.wikipedia.org/wiki?curid=1544135", "title": "Duca dagli stinchi rossi", "text": ""}
{"id": "1544139", "revid": "1115371", "url": "https://it.wikipedia.org/wiki?curid=1544139", "title": "Federazione di rugby a 15 della Russia", "text": "La Federacija regbi Rossii (cir. rus. \u0424\u0435\u0434\u0435\u0440\u0430\u0446\u0438\u044f \u0440\u0435\u0433\u0431\u0438 \u0420\u043e\u0441\u0441\u0438\u0438) o FRR \u00e8 l'organismo federale di governo del rugby a 15 in Russia. Fondata originariamente nel 1936 come Federazione sovietica di rugby, nel 1990 diviene affiliata alla International Rugby Board."}
{"id": "1544148", "revid": "1343317", "url": "https://it.wikipedia.org/wiki?curid=1544148", "title": "Agria (patata)", "text": "La patata Agria \u00e8 una variet\u00e0 di patata di origine tedesca.\n\u00c8 ottenuta dall'incrocio delle variet\u00e0 Quarta e Semlo.\nViene utilizzata principalmente nelle colture dell'Italia centrale.\n\u00c8 una pianta molto bella ed ornamentale.\nCaratteristiche della pianta.\nLa pianta \u00e8 di taglia medio-alta con un notevole sviluppo foliare.\nUtilizzi.\n\u00c8 principalmente utilizzata nell'industria alimentare perch\u00e9 si presta bene per la conservazione (a pezzettini nelle buste per le minestre di verdura) ed anche per la frittura in \"stick\"."}
{"id": "1544163", "revid": "287204", "url": "https://it.wikipedia.org/wiki?curid=1544163", "title": "Agria", "text": ""}
{"id": "1544167", "revid": "247222", "url": "https://it.wikipedia.org/wiki?curid=1544167", "title": "Una rosa per te", "text": "...Una rosa per te! \u00e8 il 13\u00ba album ufficiale di Luca Carboni pubblicato il 16 novembre 2007. \u00c8 il suo 3\u00ba album-raccolta.\nIl disco.\nL'album \u00e8 una raccolta a tema contenuta in un cofanetto composto da 3 CD che raccoglie 36 canzoni d'amore del lungo percorso artistico di Luca Carboni dal 1984 al 2007.\nIn apertura di ogni album \u00e8 contenuto 1 brano inedito. I 3 inediti sono stati composti da Luca Carboni per gli Stadio e da lui mai eseguite precedentemente.\nTracce.\nL'album contiene 3 inediti interpretati da Luca Carboni:"}
{"id": "1544178", "revid": "838137", "url": "https://it.wikipedia.org/wiki?curid=1544178", "title": "Raffaele Gagliardi", "text": "Biografia.\nRaffaele Salvatore Nicola Gagliardi, di Antonio e Maria Rosa Silvagni, nasce a Grimaldi (Cosenza) l'11 febbraio 1814 nell'antica casa di famiglia.\nTrasferitosi a Napoli da giovane, si laurea in sacra teologia e viene ordinato sacerdote il 14 aprile 1838.\nDottissimo nelle scienze filosofiche e teologiche, insegna in diversi seminari e per molti anni \u00e8 docente di teologia e di diritto canonico nel seminario di Lacedonia (Avellino) e rettore dello stesso, divenendo poi vicario generale della diocesi della stessa cittadina.\nDopo avere svolto per tre anni le funzioni di vicario generale anche della diocesi di Catanzaro, dal novembre 1870 al dicembre 1871 insegna teologia dogmatica e diritto canonico (\u00e8 autore di pregiati testi) nell'archicenobio di Montecassino.\nIn qualit\u00e0 di teologo accompagna mons. Francesco Maiorsini, vescovo di Lacedonia, al Concilio Vaticano I e il 23 febbraio 1872 \u00e8 preconizzato vescovo da papa Pio IX, venendo \"elevato al difficilissimo uffizio\" di titolare della diocesi di Sessa Aurunca (dal registro dei vescovi dell'Archivio storico della Curia vescovile di Sessa Aurunca e dagli archivi della Curia di Cosenza).\nSostiene, per la dominante rivoluzione, ardua lotta contro l'apostata Trabucco, pastore evangelico, che vuole in quella diocesi stabilire una Chiesa nazionale.\n\"Ma il Gagliardi fu fermo ed il ridusse a posto coi suoi satelliti\" (dalle \"Memorie critico storiche della Chiesa di Sessa Aurunca\" di Giovanni Maria Diamare, suo successore come vescovo di Sessa dal 1888 al 1914).\nPer la sua umilt\u00e0 d'animo, sul suo stemma episcopale non \u00e8 riportato alcun motto.\nColpito da grave malattia muore a Napoli il 18 agosto 1880, nel cui cimitero \u00e8 sepolto.\nGenealogia episcopale.\nLa genealogia episcopale \u00e8:"}
{"id": "1544185", "revid": "2058375", "url": "https://it.wikipedia.org/wiki?curid=1544185", "title": "Can't Get You Out of My Head", "text": "Can't Get You Out of My Head \u00e8 un brano pop-dance cantato dalla cantautrice australiana Kylie Minogue per il suo ottavo album \"Fever\" del 2001. La canzone \u00e8 stata scritta e prodotta da Cathy Dennis e Rob Davis ed \u00e8 ispirata alla Dance elettronica degli anni ottanta.\nPubblicata come singolo trainante dell'album nella seconda met\u00e0 del 2001, \u00e8 entrata in classifica in 40 nazioni, vendendo circa 10 milioni di copie in tutto il mondo. La canzone \u00e8 stata il primo singolo della Minogue a raggiungere i vertici della top ten da tredici anni, oltre che il secondo singolo pi\u00f9 venduto nel 2001.\nVideo musicale.\nIl video girato per \"Can't Get You out of My Head\" \u00e8 stato diretto da \"Dawn Shadforth\". In esso si vede la Minogue guidare in una citt\u00e0 futuristica ispirata ai lavori di Stanley Kubrick ed il corpo di ballo eseguire una coreografia di Michael Rooney che ricorda la \"Tae Bo\". In seguito si vede la cantante e i suoi ballerini ballare in una citt\u00e0 creata in computer graphic. Kylie Minogue indossa un abito bianco aperto in pi\u00f9 punti che lascia intravedere ampiamente il corpo nudo della cantante. Infine la cantante viene mostrata con un futuristico costume metallico, in seguito usato anche dai suoi ballerini nel suo tour del 2005. Pubblicato sul canale YouTube della cantante, al giorno d\u2019oggi conta 196.623.703 visualizzazioni, risultando il suo video pi\u00f9 visto.\nLa canzone \u00e8 un omaggio all'elettronica degli anni ottanta: infatti nel video i ballerini sono vestiti come i Kraftwerk durante i loro concerti degli anni 70/80 . Durante la premiazione ai Brit awards del 2002 venne eseguito live un vs con \"Blue Monday\" dei New Order, versione che \u00e8 stata successivamente pubblicata.\nNel 2002, il video ha vinto l'MTV Video Music Award per la migliore coreografia.\nSuccesso commerciale.\nIl singolo \u00e8 messo in commercio dopo che gi\u00e0 l'uscita del precedente album \"Light Years\", aveva segnato il ritorno alle scene dance della cantante sia in Europa che in Australia. \u00c8 solo, per\u00f2, con questo singolo che Minogue ritorna alla ribalta, infatti debutta alla numero 1 sia in Inghilterra sia in Australia, tenendo la prima posizione per circa un mese in ambidue paesi. Il singolo in Inghilterra, vende pi\u00f9 di 300.000 copie la prima settimana di vendita, raggiungendo pi\u00f9 di 1 milione di copie in totale. Rimane numero 1 nella classifica singoli europea per 16 settimane e nella Top10 della stessa classifica per circa 6 mesi. In Italia il singolo resta 10 settimane alla numero 1 e altri 2 mesi circa in Top10, risultando cos\u00ec il singolo pi\u00f9 venduto in Italia del 2001, inoltre \u00e8 rimasto per ben 9 settimane il pi\u00f9 trasmesso in radio. In Germania permane pi\u00f9 di 20 settimane ai vertici della classifica singoli aggiudicandosi il Disco di Platino, mentre in Francia vende 1 milione di copie aggiudicandosi addirittura il Disco di Diamante.\nDiventa il singolo pi\u00f9 venduto della cantante negli Stati Uniti dopo The Loco-Motion del 1988, vendendo circa 800\u00a0000 copie, non abbastanza per raggiungere il Disco di Platino, ma tali da conferire al singolo lo status di Disco D'Oro.\nTracce.\nInternational CD 1 \nInternational CD 2 \nInternational CD 3 \nAustralia CD 2 \nCover della canzone.\nI seguenti artisti hanno eseguito una reinterpretazione del pezzo della Minogue:"}
{"id": "1544207", "revid": "125109814", "url": "https://it.wikipedia.org/wiki?curid=1544207", "title": "Pier Marcellino Corradini", "text": "La Congregazione per le Cause dei Santi ha avviato il processo di beatificazione. \nBiografia.\nNato a Sezze da Torquato Corradini e da Porzia Ciammarucone, si laure\u00f2 in utroque iure a Roma ed entr\u00f2 al servizio del cardinale Benedetto Pamphilj, alto funzionario della Curia Romana.\nUomo molto colto, si interess\u00f2 fra l'altro di filosofia e teologia, giurisprudenza, storia e archeologia, e appartenne all'accademia dell'Arcadia con lo pseudonimo di \"Filotimo Trochio\". La sua vasta cultura e la sua abilit\u00e0 nel diritto fu notata da vari pontefici: nel 1699 divenne canonico del Capitolo di San Giovanni in Laterano; sacerdote dal 1702, fu referendario della Segnatura Apostolica e uditore della Sacra Penitenzieria.\nNel 1707 fu nominato arcivescovo titolare di Atene e consacrato vescovo dal cardinale Fabrizio Paolucci; assistente al Soglio pontificio dallo stesso anno, nel concistoro del 18 maggio 1712 papa Clemente XI lo cre\u00f2 cardinale in pectore; fu pubblicato il 26 settembre dello stesso anno ed ebbe il titolo di San Giovanni a Porta Latina: opt\u00f2 poi per il titolo di Santa Maria in Trastevere (1726) e, passato all'ordine dei vescovi, per la sede suburbicaria di Frascati (1734).\nFu prefetto della Sacra Congregazione del Concilio (1718-1721) e Camerlengo del Sacro Collegio Cardinalizio (1719-1720). Nel 1721 Innocenzo XIII lo chiam\u00f2 a ricoprire la carica di prodatario, che resse anche sotto Benedetto XIII.\nEntr\u00f2 in conclave quattro volte. Nel conclave del 1730 stava per essere eletto papa, ma venne bloccato dal veto dell'imperatore d'Austria Carlo VI, espresso dai cardinali Cienfuegos e Bentivoglio. Nel 1740, morto Clemente XII, fu lui stesso a rinunciare all'elezione per motivi di et\u00e0.\nFond\u00f2 a Roma l'ospedale di San Gallicano e nel 1717 a Sezze, sua citt\u00e0 natale, la Congregazione delle Convittrici della S. Famiglia (oggi dette Suore Collegine della S. Famiglia) e l'omonimo conservatorio (oggi Istituto pubblico di istruzione \"Conservatorio Corradini\"), con il compito di istruire le ragazze.\nMor\u00ec nel 1743 dopo breve malattia e venne sepolto in Santa Maria in Trastevere, dove l'amico cardinale Marcello Crescenzi gli innalz\u00f2 il monumento funebre, opera di Filippo Della Valle; nel 1999 si \u00e8 concluso a Palermo il processo diocesano di beatificazione e canonizzazione.\nIl 24 aprile 2021 papa Francesco ha autorizzato il decreto di riconoscimento delle virt\u00f9 eroiche.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1544209", "revid": "115533", "url": "https://it.wikipedia.org/wiki?curid=1544209", "title": "Fw-190", "text": ""}
{"id": "1544212", "revid": "767487", "url": "https://it.wikipedia.org/wiki?curid=1544212", "title": "Chris Broderick", "text": "\u00c8 meglio conosciuto come l'ex chitarrista solista della band heavy metal americana Megadeth. \u00c8 anche il primo chitarrista e tastierista dei Jag Panzer, apparendo in sei dei loro album (The Age of Mastery, Thane to the Throne (un concept album sul Macbeth di Shakespeare), Mechanized Warfare, The Era of Kings and Conflict, la compilation Decade of the Nail Spiked Bat e Casting the Stones) prima di passare ai Megadeth, sostituendo Glen Drover. Prima di unirsi ai Jag Panzer, \u00e8 stato anche un chitarrista itinerante per i Nevermore tra il 2001 e il 2003 e poi di nuovo tra il 2006 e il 2007. Ora \u00e8 il chitarrista principale degli Act Of Defiance, che ha formato con il collega ex-Megadeth Shawn Drover.\nBiografia.\nChris cominci\u00f2 a suonare la chitarra quando aveva 11 anni. I suoi stili di musica includono thrash metal, heavy metal, neoclassical metal, musica classica, blues e jazz. Disse inoltre di praticare 14 ore al giorno durante le sue estati da adolescente divise in 4 ore di chitarra elettrica, 4 ore di chitarra classica, 4 ore di pianoforte e 2 ore di violino sotto una rigida routine quotidiana, e che a quel tempo sembrava pi\u00f9 un \"lavoretto\" che un hobby.\n\u00c8 stato un chitarrista straordinario nella scena musicale di Denver dal 1988 nei gruppi di Gray Haven, Industrial Eden (chitarrista/vocalist) e Killing Time. Ha inoltre conseguito una laurea in musica classica per chitarra presso la Lamont School of Music dell'Universit\u00e0 di Denver. \u00c8 anche interessato alla chitarra flamenca e considera Paco de Lucia il suo chitarrista preferito.\nJag Panzer (1997-2008).\nNel 1997, il chitarrista Joey Tafolla lasci\u00f2 i Jag Panzer per la seconda volta, citando una mancanza di interesse nel suonare heavy metal. Per la band, questo fu un grosso problema. Il lavoro di chitarra di Tafolla era complesso e tecnico, e per quanto ne sapevano, pochi chitarristi potevano comprenderlo. Quello fu il momento in cui Chris venne portato nell'ovile dei Jag Panzer e rimase con loro per quasi un decennio.\nHa suonato in quattro album della band, i quali sono The Age of Mastery del 1998, Thane to the Throne del 2000 (un concept album sul Macbeth di Shakespeare), Mechanized Warfare del 2001, la compilation del 2003 Decade of the Nail Spiked Bat e Casting the Stones del 2004.\nNevermore (2001-2003, 2006-2007).\nDurante il periodo di tempo 2000-2003 e in parte nel 2004, Chris partecip\u00f2 agli spettacoli dal vivo della band heavy metal Nevermore. Dopo l'uscita dell'album This Godless Endeavour, ha iniziato ancora una volta a fare un tour con i Nevermore, nel periodo 2006-2007, fino a quando si \u00e8 unito ai Megadeth nel 2008.\nMegadeth (2008-2014).\nAlla fine del 2007 circolavano voci che il chitarrista dei Megadeth Glen Drover avesse lasciato la band. Ci\u00f2 si \u00e8 dimostrato essere vero dopo le dichiarazioni rilasciate dal frontman dei Megadeth Dave Mustaine e dallo stesso Drover. La notte dopo che le dichiarazioni furono rilasciate, il batterista dei Megadeth Shawn Drover vide in Chris un possibile sostituto. Shawn mostr\u00f2 poi a Dave un video di Chris che suonava sia chitarra classica che elettrica. Dave rimase immediatamente conquistato e presto riusc\u00ec a entrare in contatto con Chris. Due settimane dopo, Broderick venne ufficialmente dichiarato il nuovo chitarrista dei Megadeth.\nIl suo debutto dal vivo con la band \u00e8 stato il 4 febbraio 2008 in Finlandia, durante il Gigantour 2008.\nHa poi registrato le parti di chitarra per gli album in studio Endgame, Thirteen e Super Collider e i live \", Rust in Peace Live, e .\" A causa del lungo tour con Megadeth non \u00e8 pi\u00f9 stato in grado di collaborare con i Jag Panzer e i Nevermore. Dave Mustaine ha detto che durante la collaborazione con Broderick gli \u00e8 sembrata come quando \"Ozzy Osbourne ha incontrato Randy Rhoads\". L'8 marzo 2009, Dave ha commentato che a suo parere Chris fosse il pi\u00f9 grande chitarrista dei Megadeth.\nIl 25 novembre 2014, Chris ha pubblicato un messaggio sul suo sito Web che diceva che si stava separando da Megadeth. \"A causa di differenze artistiche e musicali, \u00e8 con grande dispiacere che annuncio la mia partenza dai Megadeth per perseguire la mia direzione musicale. Voglio che tutti voi sappiate quanto apprezzo l'ammontare che voi, i fan, avete accettato e rispettato come un membro della band negli ultimi sette anni, ma \u00e8 tempo per me di andare avanti. Auguro a Dave e a tutti i Megadeth il meglio. Sto lavorando su alcune delle mie cose e spero che quando usciranno, voi le apprezzerete tutti. \"\nAct Of Defiance (2014-oggi).\nDopo aver lasciato i Megadeth, Broderick e il batterista Shawn Drover, hanno formato gli Act Of Defiance, insieme all'ex frontman di Scar the Martyr Henry Derek Bonner e all'ex bassista di Shadows Fall Matt Bachand. Allo stesso tempo, dal 2020 \u00e8 anche il chitarrista degli In Flames.\nStrumentazione.\nChris \u00e8 stato endorser di chitarre Ibanez e pick-up DiMarzio (modelli neck e bridge del D Activator 7) insieme a amplificatori ENGL e corde Ernie Ball Slinky.\nPrima di utilizzare le chitarre Ibanez, ha usato delle chitarre Schecter con pick-up Seymour Duncan. In passato ha anche utilizzato dei pick-up Bare Knuckle, principalmente i modelli Coldsweat e Nailbomb. Nonostante l'endorsment con ENGL, ha usato dei Marshall (il JVM 410 e il EL34) durante la sua permanenza in Megadeth, su richiesta di Mustaine.\nNel gennaio 2011, Chris lascia Ibanez ed \u00e8 ora endorser della Jackson. Suona una Soloist customizzata e prodotta secondo le sue personali esigenze, la Jackson Broderick Soloist, disponibile in varie versioni, colori e fasce di prezzo, a 6 o 7 corde e pick-up DiMarzio. Sta inoltre realizzando un altro modello customizzato.\nCome plettri, Chris usa principalmente Dunlop Jazz III e Tortex Sharp personalizzati. Usa inoltre le sue Pick Clips, dei particolari \"reggi plettri\" che utilizza per tenere il plettro attaccato al pollice, che gli consentono di passare agevolmente dalle pennate al fingerstyle o al tapping, senza farlo cadere. Questo prodotto pu\u00f2 essere trovato sul suo personale sito web."}
{"id": "1544218", "revid": "107871107", "url": "https://it.wikipedia.org/wiki?curid=1544218", "title": "Eagles (rugby a 15)", "text": "I South Western Districts Eagles o, pi\u00f9 semplicemente, Eagles sono un club sudafricano di rugby a 15 che partecipa annualmente alla Currie Cup e al Rugby Challenge sudafricano. La squadra rappresenta la regione est della provincia del Capo Occidentale e disputa le proprie gare interne all'Outeniqua Park di George, citt\u00e0 sede del club.\nStoria.\nLa South Western Districts Rugby Football Union venne fondata nel 1899; inizialmente, gli incontri casalinghi venivano disputati a Mossel Bay, Oudtshoorn, e George, ma nel 1996 la Federazione fece dell'Outeniqua Park di George la sua casa.\nIl club non ha mai vinto la Currie Cup, ma negli anni hanno vinto altre competizioni, quali: la Bankfin Cup 2002 e le edizioni 2007 e 2018 di Currie Cup First Division; gli Eagles hanno anche raggiunto le semifinali di Currie Cup nella stagione 1999, anno del centenario dalla nascita della Federazione, sotto la guida tecnica di Heyneke Meyer.\nLa South Western Districts RFU ha ospitato per molti anni il torneo delle South Africa Sevens, facente parte del circuito internazionale delle Sevens World Series, dall'edizione 2002 a quella 2010."}
{"id": "1544219", "revid": "44627", "url": "https://it.wikipedia.org/wiki?curid=1544219", "title": "Indipendenza (probabilit\u00e0)", "text": ""}
{"id": "1544223", "revid": "1343317", "url": "https://it.wikipedia.org/wiki?curid=1544223", "title": "Aminca", "text": "La patata Aminca \u00e8 una variet\u00e0 di patata di origine olandese.\nOttenuta dall'incrocio delle variet\u00e0 Resy ed Amaryl, \u00e8 il tubero pi\u00f9 diffuso tra le patate novelle e giunge a maturazione molto precocemente.\nLa cultivar \u00e8 utilizzata nel meridione d'Italia e nel bacino del mediterraneo (per esempio Portogallo, Spagna, Grecia).\nCaratteristiche della pianta.\nDi grandezza medio - grande, il fogliame \u00e8 verde con fiori di colore violetto."}
{"id": "1544237", "revid": "75435", "url": "https://it.wikipedia.org/wiki?curid=1544237", "title": "Congregazione delle Santissime Stimmate di Nostro Signore Ges\u00f9 Cristo", "text": ""}
{"id": "1544242", "revid": "1873017", "url": "https://it.wikipedia.org/wiki?curid=1544242", "title": "Treno Servizio Regionale", "text": "Il Treno Servizio Regionale (TSR) \u00e8 un treno progettato e prodotto a partire dal 2004 da parte di un raggruppamento temporaneo di imprese composto dalla mandataria AnsaldoBreda, da Firema e da Keller. Progettato appositamente per rispondere alle necessit\u00e0 del traffico pendolare dell'area di Milano (che \u00e8 l'unico bacino di utenza in cui viene impiegato), \u00e8 un elettrotreno a potenza distribuita composto da un numero di casse variabile da 3 a 6.\nCostruttori.\nIl TSR viene prodotto negli stabilimenti AnsaldoBreda di Pistoia e Firema di Caserta, mentre lo stabilimento Keller di Villacidro costruisce tutti i carrelli. Relativamente ai principali sottoinsiemi AnsaldoBreda fornisce tutta l'elettronica di trazione e la logica di veicolo, mentre FiReMa produce motori, caricabatterie e controllo dell'azionamento nel suo stabilimento di Tito.\nI primi due convogli (i prototipi 0 e 00) sono stati consegnati nell'agosto 2006 ed impiegati per le prove di omologazione, mentre il primo convoglio della serie a maggio 2007, con 1 anno e 10 mesi di ritardo rispetto al contratto. A fine luglio 2007 il primo TSR di serie \u00e8 entrato in regolare servizio passeggeri, dopo aver ottenuto sia le autorizzazioni ministeriali necessarie per la circolazione sulle linee Ferrovienord che l'immatricolazione per l'esercizio commerciale sulle linee RFI, compreso il passante di Milano. Il consorzio ha poi proseguito le consegne al ritmo di circa due treni al mese.\nCommittenza ed impiego operativo.\nFerrovienord, per conto della Regione Lombardia, ha ordinato 78 treni all'associazione temporanea di imprese AnsaldoBreda-FiReMa-Keller in numerosi lotti. L'ordine iniziale del 2003 era di 27 TSR, divenuti 42 con l'opzione di 15 convogli per la linea S5. Successivamente (settembre 2006) sono stati ordinati ulteriori 26 convogli senza gara pubblica ai sensi dell'articolo 221, comma 1, lettera e, del \"Decreto Legislativo 12 aprile 2006, n\u00ba 163\", e a dicembre 2006 vengono finanziati gli ultimi 8 TSR, per un totale di 76 treni ordinati. Gli ultimi due treni sono stati finanziati dall'ATI Trenitalia-Le Nord-ATM che gestisce la S5.\nA causa del ritardo di circa due anni nelle consegne, sono stati poi consegnati da AnsaldoBreda come penale ulteriori due TSR, completando la flotta di 80 convogli nell'anno 2012.\nL'anno successivo sono stati ordinati ulteriori 7 treni da Trenord e altrettanti dalla Regione Lombardia mentre, alla fine del 2015 vennero ordinati gli ultimi 10 TSR, consegnati durante il 2017 e il 2018: la flotta definitiva \u00e8 composta da 104 complessi a 3, 4, 5 o 6 elementi.\nIl primo TSR fu consegnato a LeNord il 1\u00ba agosto 2006. Dopo un periodo di prove, i primi treni entrarono in servizio regolare nell'estate 2007; tutti i treni prodotti per la Regione Lombardia e assegnati a LeNord e Trenitalia sono confluiti nel parco Trenord.\nDescrizione.\nLa costruzione di un nuovo elettrotreno per servizi regionali \u00e8 stata voluta da Trenitalia e da Ferrovienord per migliorare i servizi passeggeri a carattere regionale e suburbano. La base del progetto \u00e8 il treno TAF; si \u00e8 lavorato per risolvere quelle criticit\u00e0 che non rendevano tale mezzo in grado di soddisfare pienamente le esigenze dei pendolari. Nasce cos\u00ec il TSR, Treno Servizio Regionale, un elettrotreno a potenza distribuita con motori su ogni carrozza.\nLa sua caratteristica principale \u00e8 la modularit\u00e0, in quanto i TSR sono costituiti da sole due tipologie di veicolo:\nA partire da due MCH si possono quindi costruire treni di lunghezza variabile inserendo in mezzo un numero di M variabile da 1 a 4, arrivando a costituire composizioni da 3 a 6 pezzi, peraltro tra loro accoppiabili in multiplo per avere fino a 12 pezzi. La modifica di composizione pu\u00f2 essere effettuata senza passaggio in officina.\nCome gi\u00e0 accennato, questi treni rappresentano sostanzialmente un'evoluzione del TAF: i due treni sono molto simili nell'aspetto estetico esteriore (le maggiori differenze sono l'aspetto del frontale, l'aspetto delle porte e la presenza di pi\u00f9 finestrini sulle motrici di testa), mentre si differenziano significativamente sia dal punto di vista tecnologico sia dal punto di vista del comfort.\nDiversamente dai TAF, dove la trazione \u00e8 effettuata solo dalle due motrici di testa e di coda, nei TSR ogni vettura \u00e8 motorizzata: ci\u00f2 consente la massima elasticit\u00e0 nella composizione dei treni, che possono essere di lunghezza variabile secondo le esigenze di servizio, mantenendo inalterate le loro prestazioni. La trazione distribuita ha anche risolto gran parte dei problemi di aderenza tipici di alcune linee della rete Ferrovienord, che raggiungono pendenze anche del 30 per mille (come il tratto tra Como Borghi e Camerlata).\nLa modifica del tipo di collegamento meccanico tra cassa e carrello ha migliorato il comfort interno, diminuendo gli scossoni nell'accelerazione e nella decelerazione, tipici dei TAF. Per quanto riguarda la sicurezza, tutti i TSR sono dotati del dispositivo SCMT e ogni motrice ha 8 telecamere interne a circuito chiuso e 2 esterne (una per ogni lato); le prime sono presenti a scopo antivandalismo, le altre per consentire eventualmente la condotta senza capotreno. Ogni elemento \u00e8 inoltre equipaggiato con un impianto antincendio automatico con rilevazione dei fumi.\nLa configurazione a due piani consente di trasportare pi\u00f9 di 800 persone sedute e altre 800 in piedi (per un totale di 1600 passeggeri) con treni di soli 200 metri, fatto molto utile in quanto il treno viene utilizzato su molte linee che presentano un intenso traffico passeggeri e sono dotate di stazioni con banchine corte, come il passante ferroviario di Milano, nel quale i TSR, di base, sono l'unica tipologia di materiale rotabile impiegato.\nI disabili hanno a disposizione due posti riservati nelle vetture di testa. I servizi igienici, dotati di ritirate a circuito chiuso, sono situati sulle motrici, quindi in numero di due per ogni convoglio, e sono studiati per consentirne l'uso anche ai portatori di handicap. Come i TAF, anche i TSR dispongono di pedane per l'incarrozzamento dei disabili sulle due motrici di testa; inoltre tutte le porte dispongono di un gradino mobile a scorrimento che riduce lo spazio tra la porta e la banchina.\nI TSR, grazie alla trazione su ogni vagone, hanno una grande ripresa e un grande scatto da fermi. In base alla quantit\u00e0 di corrente impostata tramite gli strumenti in cabina di guida, possono effettuare delle accelerazioni assimilabili a quelle effettuate dalle metropolitane e raggiungere velocit\u00e0 e prestazioni non possibili nei TAF, nonch\u00e9 effettuare un'accelerazione pi\u00f9 o meno morbida per avere meno problemi di aderenza e slittamento, in particolare in giornate umide, nevose o piovose.\nAllestimenti.\nGli interni evidenziano quanto i TSR siano l'evoluzione diretta dei TAF: ogni cassa ha 4 comparti passeggeri, uno basso centrale, uno alto centrale (doppio piano) e 2 piccoli ad altezza media, alle estremit\u00e0 sopra i carrelli. Gli spazi sono meno stretti ed i corridoi sono abbastanza spaziosi anche per i passeggeri in piedi. I sedili sono per la maggior parte disposti 4 x 4 vis \u00e0 vis; per offrire maggiore spazio sia ai viaggiatori seduti che a quelli in piedi, in ogni carrozza, nel corridoio tra una porta d'entrata e l'altra sono stati inseriti numerosi sedili ribaltabili (\"strapuntini\").\nRispetto al TAF \u00e8 stata eliminata la criticata scaletta a chiocciola che conduce al piano alto delle carrozze, sostituita da una scaletta dritta.\nI tempi di apertura delle porte sono ridotti rispetto a quelli dei TAF: le porte sono elettriche (a doppia anta ad espulsione, come nei TAF) e l'apertura locale \u00e8 attuata con pulsante a sfioramento. I tempi di apertura delle ante, per quanto migliorati grazie alla soluzione con ante pi\u00f9 strette rispetto al TAF, sono ritardati dalla movimentazione del gradino esterno, che deve uscire completamente prima che le ante si aprano . Per aumentare al massimo l'efficienza energetica dell'impianto di riscaldamento e climatizzazione, a treno fermo, tutte le porte restano chiuse e chi sale o scende deve aprire solo quella per cui vuole passare tramite il pulsante (che quando la porta \u00e8 apribile \u00e8 illuminato in verde, mentre a porta bloccata diventa rosso). La porta aperta si richiude poi automaticamente alcuni secondi dopo. Tutte le porte vengono mantenute bloccate durante la marcia per evitare pericolose aperture accidentali.\nLe comunicazioni tra le casse sono in genere sempre aperte, con due porte automatiche anch'esse con comandi a sfioramento, attraverso un passaggio in corridoio mobile all'interno di un mantice a doppio strato in materiale gommoso.\nI finestrini dei vagoni sono sigillati (ad eccezione degli ultimi di ogni fila di sedili, che sono apribili \"a compasso\" solo nella parte superiore con la chiave in dotazione al personale di bordo) e l'intero treno \u00e8 climatizzato e/o riscaldato da un sistema automatico.\nSu tutte le casse sono presenti 6 pannelli a LED rossi con testo a scorrimento per le informazioni di viaggio e 2 display LCD nei vestiboli per dare altre informazioni al pubblico. All'esterno vi \u00e8 invece un classico display di indicazione a LED giallo su ogni carrozza, pi\u00f9 due pi\u00f9 grandi sulle testate delle motrici. In ogni vestibolo \u00e8 disponibile un citofono d'emergenza per comunicare con il personale in cabina in caso di bisogno.\nDenominazione.\nTutte le motrici hanno doppia denominazione: EB.711 (motrice con cabina) / EB.710 (motrice intermedia) per il Ministero dei Trasporti e la circolazione su Ferrovienord, mentre presso l'Agenzia Nazionale per la Sicurezza delle Ferrovie sono immatricolate come ALe 711 / ALe 710.\nLivree.\nI TSR hanno circolato in Italia con tre differenti livree\nSui 17 convogli assegnati alla linea S5 nell'ambito del contratto Trenitalia-LeNORD-ATM, \u00e8 stata applicata una versione della livrea XMPR, con bande verdi scure e blu, mentre su una buona parte dei restanti treni della flotta \u00e8 stata applicata la livrea tipica della corporate identity di LeNORD.\nI convogli con le due livree risultavano per\u00f2 spesso mescolati per garantire la massima disponibilit\u00e0 di convogli a tutti i servizi, soprattutto dopo la costituzione di \"Trenitalia - LeNord\" (2009). In virt\u00f9 della ridenominazione della nuova impresa ferroviaria in Trenord e dell'istituzione della sua corporate identity, ai TSR \u00e8 stata applicata la livrea di Trenord, caratterizzata dai colori bianco e verde: il primo convoglio \u00e8 stato ripellicolato il 20 giugno 2011, a cui hanno fatto seguito tutti gli altri (l'ultimo \u00e8 stato ripellicolato a fine 2020).\nGli allestimenti interni sono di una sola tipologia per tutte le livree, diversa da quella dei TAF. I primi convogli prodotti hanno sedili simili a quelli del TAF, mentre quelli prodotti successivamente hanno un altro tipo di sedili, ad imbottitura totale.\nI TSR (cos\u00ec come i TAF) sono ricoperti da una speciale pellicola che riduce lo sporco e rende pi\u00f9 rapida e facile la pulitura da eventuali imbrattature."}
{"id": "1544243", "revid": "339392", "url": "https://it.wikipedia.org/wiki?curid=1544243", "title": "Classe Serie 600 - Acciaio (sommergibile)", "text": ""}
{"id": "1544249", "revid": "105911", "url": "https://it.wikipedia.org/wiki?curid=1544249", "title": "Hurricane (Bob Dylan)", "text": "Hurricane \u00e8 un singolo del cantautore statunitense Bob Dylan, pubblicato nel 1976 come estratto dall'album \"Desire\".\nDescrizione.\n\"Hurricane\" \u00e8 stata scritta a quattro mani con Jacques Levy e inserita come traccia di apertura dell'album \"Desire\", di cui \u00e8 la canzone pi\u00f9 conosciuta. La versione pubblicata in singolo \u00e8 suddivisa sulle due facce del 45 giri, con i titoli \"Hurricane (Part I)\" e \"Hurricane (Part II)\".\nLa prima versione della canzone \u00e8 stata registrata il 30 luglio 1975, ma per evitare denunce da parte dei diretti interessati (citati per nome e cognome nel testo), gli avvocati della Columbia Records convinsero Dylan a registrare una seconda versione (quella presente nell'album) con il testo modificato in modo da non citare direttamente i nomi delle persone coinvolte.\n\"Hurricane\" \u00e8 una canzone di protesta: il pugile Rubin \u201cHurricane\u201d Carter fu condannato ingiustamente per un triplice omicidio avvenuto a seguito di una sparatoria al Lafayett Bar il 17 giugno 1966, nel New Jersey. Sarebbe poi stato scarcerato solo nel 1985, quando il giudice della Corte Federale Haddon Lee Sarokin sentenzi\u00f2 che non aveva avuto un processo equo, affermando che l'accusa era \"basata su motivazioni razziali\". Il 26 febbraio 1988 caddero definitivamente tutte le accuse. Dylan venne a conoscenza della storia di Carter leggendo la sua autobiografia, \"The Sixteenth Round\" (1974), che Carter stesso gli aveva inviato, conscio del suo precedente impegno per i diritti civili.\nDurante il tour del 1975, la Rolling Thunder Revue tenne un concerto di beneficenza per Carter al Madison Square Garden (ultima data del tour). L'anno seguente ne fecero un altro al Reliant Astronome di Houston. Dylan incontr\u00f2 Carter il 5 dicembre 1975 e fece un concerto alla Clinton State Prison in cui Carter sal\u00ec sul palcoscenico per indurre la stampa a parlare del suo caso. Tra i presenti c'erano dei giornalisti di \"People\" che scrissero un articolo su Dylan e Carter nel numero uscito il 22 dicembre di quell'anno stesso, il 1975."}
{"id": "1544263", "revid": "57797", "url": "https://it.wikipedia.org/wiki?curid=1544263", "title": "Commissura anteriore", "text": ""}
{"id": "1544265", "revid": "438678", "url": "https://it.wikipedia.org/wiki?curid=1544265", "title": "Nuno \u00c1lvares Pereira", "text": "Era figlio di \u00c1lvaro Gon\u00e7alves Pereira e di Iria Gon\u00e7alves do Carvalhal, entrambi discendenti da nobili famiglie portoghesi.\nBiografia.\nNel 1377, a Vila Nova da Rainha (Azambuja) spos\u00f2 Leonora de Alvim, nobile originaria del nord del Portogallo.\nDopo la pace tra Portogallo e Castiglia, siglata a Salvaterra de Magos nell'agosto del 1382, fu concordato un matrimonio tra Giovanni I di Castiglia, che era rimasto vedovo, e Beatrice del Portogallo, erede al trono del Portogallo; nel capitolato matrimoniale fu immessa la clausola secondo cui finch\u00e9 un figlio di Beatrice non avesse raggiunto i 14 anni, la reggenza, in caso di morte del re del Portogallo, Ferdinando, sarebbe stata della regina, Eleonora Telles de Menezes.\nBeatrice del Portogallo, futura regina del Portogallo spos\u00f2 Giovanni I di Trastamara. Il matrimonio fu celebrato nell'aprile del 1383, nella cattedrale di Badajoz.\nNell'ottobre del 1383, alla morte di Ferdinando del Portogallo, come da accordi prematrimoniali, la regina Eleonora assunse la reggenza del regno del Portogallo per conto della figlia, Beatrice. Ma in Portogallo non tutti accettarono la situazione in quanto la reggente aveva fama di adultera (con il conte di Our\u00e9m, Giovanni Fernandez Andeiro) ed inoltre se Beatrice fosse premorta a Giovanni di Castiglia, si sarebbero trovati un re straniero.\nUn gruppo di nobili, tra cui Nuno \u00c1lvares Pereira, nel dicembre del 1383, proclam\u00f2 Giovanni di Aviz, un figlio illegittimo del re Pietro il Giustiziere, quindi fratellastro di Ferdinando, \"difensore del regno\", che, decretata l'esecuzione, assassin\u00f2 il filocastigliano Andeiro, anche per la sua scandalosa condotta con la reggente.\nVita militare.\nGiovanni di Castiglia, chiamato da Eleonora, nel gennaio del 1384, invase il Portogallo e dopo aver subito una sconfitta a Fronteira, il 6 aprile, ad opera di Nuno \u00c1lvares raggiunse Santarem e subentr\u00f2 ad Eleonora Telles de Menezes nel governo del Portogallo.\nNell'aprile del 1384, Nuno \u00c1lvares fu nominato Connestabile del Portogallo e Conte di Our\u00e9m. Nel mese di maggio, Giovanni mise l'assedio a Lisbona, mentre Oporto, dopo aver aderito alla causa autonomista (anticastigliana), prima respinse un attacco di truppe castigliane provenienti dalla Galizia guidate dell'arcivescovo di Compostela, poi invi\u00f2, in aiuto di Lisbona, uno squadrone che, forzato il blocco castigliano sul Tago, ruppe l'assedio, nel mese di agosto.\nTra gli assedianti si era diffusa la peste che colp\u00ec anche Beatrice che con Giovanni rientr\u00f2 in Castiglia, nel mese di settembre; per\u00f2 la guerra civile in Portogallo (conosciuta come \"Crisi del 1383-1385\" o come \"Interregnum\") prosegu\u00ec per circa un anno condotta da Giovanni di Aviz ma soprattutto da Nuno \u00c1lvares Pereira, che dimostr\u00f2 delle non comuni doti militari, sottomettendo diverse localit\u00e0 che si erano schierate con la Castiglia.\nNell'aprile del 1385, le \"Cortes\" portoghesi furono convocate a Coimbra, per decidere della successione alla corona: gli autonomisti erano divisi tra il \"difensore del regno\", Giovanni di Aviz ed un altro Giovanni, duca di Valencia de Campos (un feudo leonese), suo fratellastro, figlio sempre di Pietro il Giustiziere e di In\u00e9s de Castro. Nuno \u00c1lvares Pereira appoggi\u00f2 Giovanni di Aviz che fu il prescelto, e fu eletto re col nome di Giovanni I del Portogallo.\nNuno \u00c1lvares, prevedendo una reazione castigliana per difendere gli interessi della regina Beatrice, mise sotto assedio le citt\u00e0, soprattutto nel nord del regno, che appoggiavano la Castiglia.\nInfatti nella primavera del 1385, Giovanni I di Castiglia invi\u00f2 la flotta alla foce del Tago che pose il blocco a Lisbona, mentre lui, dopo aver subito una sconfitta a Trancoso ai primi di giugno, invase il Portogallo, nello stesso mese di giugno con un esercito di 32.000 uomini, tra castigliani e francesi. Il re del Portogallo poteva opporre solo 6.500 uomini (inclusi 200 arcieri inglesi), tutti appiedati, condotti da Nuno \u00c1lvares Pereira; lo scontro avvenne il 14 agosto del 1385 ad Aljubarrota, Alcoba\u00e7a (Portogallo) e la vittoria fu cos\u00ec netta che i portoghesi entrarono in Castiglia e, il 15 ottobre, sconfissero i castigliani anche a Valverde.\nTerminata la guerra con la Castiglia, Nuno \u00c1lvares Pereira rimase connestabile del regno e fu fatto Conte di Arraiolos e Barcelos. Tra il 1385 ed il 1390, anno della morte di Giovanni di Castiglia, realizz\u00f2 diverse incursioni contro la frontiera della Castiglia, con l'obiettivo di mantenere la pressione e dissuadere il paese vicino da nuovi attacchi.\nConsiderato uno dei migliori generali portoghesi, mantenne il titolo di connestabile del regno per tutta la vita, ritirandosi in convento negli ultimi anni di vita.\nVita religiosa.\nDopo la morte della moglie, Nuno nel 1423 entr\u00f2 nei carmelitani, e si ritir\u00f2 nel convento del Carmo, di Lisbona, che lui stesso aveva fondato, prendendo il nome di fratello Nuno de Santa Mar\u00eda. In quel convento pass\u00f2 gli ultimi anni di vita e vi mor\u00ec, una domenica di Pasqua.\nNell'ultimo anno di vita il re Giovanni I di Aviz, che da sempre considerava Nuno il suo miglior amico che lo aveva collocato sul trono e poi lo aveva difeso salvando l'indipendenza del Portogallo, gli fece una visita nel convento del Carmo.\nNuno \u00c1lvares Pereira mor\u00ec nel convento del Carmo di Lisbona il primo aprile 1431.\nBeatificazione.\nNuno \u00c1lvares Pereira fu beatificato il 23 gennaio 1918 da Papa Benedetto XV (si celebra il 6 di novembre) ed \u00e8 stato canonizzato il 26 aprile 2009 da Benedetto XVI.\nDiscendenza.\nDal suo matrimonio con Leonora de Alvim, il Connestabile ebbe tre figli. Una figlia, Beatrice Pereira de Alvim, spos\u00f2 Alfonso I di Braganza, il primo Duca di dinastia di Braganza."}
{"id": "1544271", "revid": "212348", "url": "https://it.wikipedia.org/wiki?curid=1544271", "title": "Live in Berlin (Litfiba)", "text": "Live in Berlin \u00e8 il primo album live ufficiale della rockband italiana Litfiba, pubblicato nel 1984. Attualmente, l'album \u00e8 reperibile unicamente all'interno del box set \"Litfiba Rare &amp; Live\".\nDescrizione.\nIl live \u00e8 stato registrato, dopo l'uscita dell'EP \"Yassassin\", il 23 giugno 1984 al Loft-Metropol di Berlino da Carlo Ubaldo Rossi e contiene stralci dello spettacolo della band.\nL'album usc\u00ec per la prima volta nel 1984 in MC e venne distribuito, semi-ufficialmente (era infatti una sorta di bootleg autorizzato), dalla microetichetta veronese \"The League of the Gloomers\".\nNon \u00e8 ancora chiaro se la cassetta era senza numerazione e stampata in due versioni: una su supporto con le etichette stampate su entrambi i lati ed una su supporto tdk, oppure se fosse limitata a 120 pezzi come \u00e8 indicato nel libro \"A denti stretti\" di Federico Guglielmi pubblicato nell'aprile 2000 nel quale \u00e8 anche inserita una foto della cassetta 30/120.\nI Litfiba hanno deciso di ristampare ufficialmente l'album all'interno del box Set \"Litfiba Rare &amp; Live\" nel 2011."}
{"id": "1544272", "revid": "125352558", "url": "https://it.wikipedia.org/wiki?curid=1544272", "title": "Personaggi dei Puffi", "text": "Questa voce raccoglie i personaggi presenti nel fumetto, nella serie animata I Puffi e nel film del 2011, creati dal fumettista Peyo e dagli animatori della Hanna-Barbera.\nI Puffi.\nLegenda:\nCartoni animati: \"I Puffi\" (serie animata)\nFilm 1: \"I Puffi\"\nFilm 2: \"I Puffi 2\"\nFilm 3: \"I Puffi - Viaggio nella foresta segreta\"\nCorto 1: \"I Puffi - A Christmas Carol\"\nCorto 2: \"I Puffi - La leggenda di Puffy Hollow\"\nAltri puffi:\nAllergico: Un puffo allergico a tutto; porta sempre con s\u00e9 il suo fazzoletto.\nArcheologo (\"Archeologist Smurf\"): \u00e8 un personaggio che appare solo nelle storie a fumetti. \u00c8 un puffo che ha la passione per l'archeologia e adora fare scavi alla ricerca di vecchi tesori. Mantiene una stretta amicizia con il Puffo Minatore, condividendo con lui un lavoro simile. Il Puffo Archeologo appare solo nelle storie brevi a fumetti.\nArrotino (\"Grinder Smurf\"): \u00e8 un personaggio dei puffi che appare raramente e solo nelle storie a fumetti. \u00c8 un puffo che ha il compito di affilare coltelli e ogni altro tipo di lame.\nArtificiere: \u00e8 un puffo specializzato nel preparare fuochi d'artificio. Appare nella breve storia recente \u201cL'assalto dei ragni\u201d.\nAstropuffo (\"Astro Smurf\") o \"Cosmopuffo\": \u00e8 l'eroe delle proprie storie, il puffo che vuole esplorare lo spazio in cerca di altri mondi. Nei cartoni animati \u00e8 identificato con Sognatore.\nAtleta (\"Athlete Smurf\"): \u00e8 un puffo sportivo. Si allena tutti i giorni, pi\u00f9 volte al giorno, ed \u00e8 sempre lui a organizzare le Olimpiadi dei puffi. Nella serie animata, il Puffo Atleta viene confuso con il Puffo Forzuto.\nCampeggiatore (\"Camper Smurf\"): un puffo che \u00e8 stato introdotto nelle storie a fumetti recenti. Appare nella breve storia recente \u201cIl campeggio\u201d.\nCarbonaio: Il Puffo Carbonaio \u00e8 un puffo che appare occasionalmente nei fumetti. Come il suo nome suggerisce, il Puffo Carbonaio lavora per trovare il carbone per i puffi del villaggio. Appare nella storia inedita \"Les schtroumpfs \u00e9clop\u00e9s\" del 1994.\nClown (\"Clown Smurf\"): \u00e8 un puffo che ama travestirsi da clown ogni volta che c'\u00e8 una festa tra i puffi. Appare nella breve storia recente \u201cTutti al circo\u201d.\nFabbro (\"Blacksmith Smurf\"): \u00e8 il fabbro locale del villaggio. Compare nelle storie a fumetti. In alcune storie, viene confuso con il Puffo Inventore.\nFalegname (\"Carpenter Smurf\"): \u00e8 il puffo che fabbrica i mobili in legno per gli puffi del villaggio. Nei fumetti, appare per la prima volta nell'album \u201cIl Puffissimo\u201d.\nGiardiniere (\"Gardener Smurf\"): \u00e8 sempre indaffarato a tenere in ordine i suoi giardini. Nei fumetti, probabilmente, appare per la prima volta nell'album \u201cIl Puffo Volante\u201d, ma potrebbe anche essere confuso con il Puffo Contadino. Nei cartoni animati, compare nell'episodio n\u00ba1 della quarta serie.\nMeteo (\"Meteo Smurf\"): Il Puffo Meteo (o Meteorologo) \u00e8 un puffo che appare solo nelle storie brevi a fumetti recenti. Fornisce sempre notizie (non sempre giuste) sull'andamento del tempo atmosferico,\nfacendo arrabbiare gli altri puffi per non indovinare mai le previsioni. Appare nelle brevi storie recenti \u201cIl campeggio\u201d e \u201cL'arca di No\u00e8\u201d.\nMuratore (\"Mason Smurf\"): Il Puffo Muratore \u00e8 il locale muratore del villaggio e viene menzionato nelle storie a fumetti. Nell'album \u201cIl Puffissimo\u201d viene raffigurato un puffo muratore intento a ricostruire il pozzo del villaggio.\nPaleontologo: Il Puffo Paleontologo \u00e8 un puffo scientifico e avventuriero, vestito come un esploratore e ricercatore di fossili di dinosauro. Ha la passione per lo studio della vita preistorica. Paleontologo scopr\u00ec due uova di dinosauri in compagnia di Cucciolo e del Puffo Curioso. I due dinosauri che ne uscirono fuori portarono la confusione nel villaggio e da Gargamella. Appare nelle storie brevi recenti a fumetti.\nPattinatore: Il Puffo Pattinatore \u00e8 un personaggio che compare talvolta nei fumetti. \u00c8 un puffo che adora pattinare ogni volta che ne ha l'occasione. Appare in alcune brevi storie recenti.\nPompiere: Il puffo Pompiere \u00e8 un personaggio che appare spesso nelle storie brevi recenti a fumetti. \u00c8 il capo dei vigili del fuoco del villaggio, sempre in lotta contro gli incendi. Conduce una brigata di vigili del fuoco per spegnere gli incendi nel villaggio. Questo ruolo viene preso dal puffo Inventore nella serie animata.Appare per la prima volta nella storia breve \"Les schtroumpfs pompiers \"(\u201cI puffi pompieri\u201d), del 1991 e in seguito in altre storie brevi recenti.\nProprietario: Il Puffo Proprietario appare nella storia \"La Maison de Schtroumpf\" (\u201cLa\nCasa del puffo\u201d). Si tratta del puffo designato dal Grande Puffo ad abitare nel nuovo fungo magico. Il puffo Proprietario si distingue per la sua volont\u00e0 di gestire da solo la sua nuova casa senza l'aiuto di nessun altro puffo, perch\u00e9 li considera tutti gelosi della sua nuova casa. Il suo egoismo gli attira l'animosit\u00e0 degli altri puffi e questo lo rende ancora pi\u00f9 intransigente nel gestire la sua propriet\u00e0\nprivata. Nella storia, mentre il puffo Proprietario passeggia nel villaggio con una carriola, il puffo Inventore gli d\u00e0 dei consigli, ma la sua risposta \u00e8 chiara: \u201c\u00c8 la mia casa! Ne far\u00f2 ci\u00f2 che voglio!\u201d. A questo punto un puffo aggiunge: \u201cHa! Ha! Parla come un puffo Proprietario!\u201d. Appare unicamente nella storia \"La Maison de Schtroumpf\" (\u201cLa Casa del puffo\u201d) pubblicata nell'album \u201cIl Pozzo degli scambi\u201d della collezione \"3 Storie di Puffi\" del 1994.\nPuffo con maglio (o col martello): non ha un nome vero e proprio, ma appare sempre di corsa nei fumetti con un martello in mano mentre insegue un altro puffo.\nScalatore (\"Climber Smurf\"): \u00e8 un puffo che ha la passione di scalare le montagne. Appare nella breve storia recente \u201cDuello in cielo\u201d.\nScultore (\"Sculptor Smurf\"): \u00e8 lo scultore del villaggio. Ha un ruolo importante nel creare le monete introdotte nel villaggio dal Puffo Finanziere. Appare nell'album n\u00ba7 (L'Apprenti Schtroumpf).\nSpeleologo (\"SpeleologistSmurf\"): \u00e8 un puffo che ha la passione di perlustrare le grotte e tutti gli altri posti misteriosi e difficili da esplorare. Viene rappresentato con un cappello giallo sulla cui sommit\u00e0 \u00e8 fissato un lumicino per fare luce all'interno delle grotte. Ha sempre con s\u00e9 una corda e altri attrezzi utili al suo scopo. Appare nella breve storia recente \u201cIl draghetto rosa\u201d.\nSpensierato: \u00e8 un puffo dall'aria sempre spensierata, il cui unico scopo \u00e8 quello di divertirsi. Viene rappresentato con un cappello giallo, una maglietta rosa e porta sempre con s\u00e9 una radiolina e il suo skateboard. Appare nella breve storia recente \u201cIl campeggio\u201d.\nStrillone (\"Newsboy Smurf\"): distribuisce il giornale del villaggio.\nSuper Puffo: \u00e8 un puffo dotato di super poteri, che gli sono stati donati da una fata. Nei cartoni animati, il Super Puffo \u00e8 il Puffo che in un episodio usa una pozione del Grande Puffo per vendicarsi di Gargamella. Appare nella breve storia recente \u201cSuper Puffo contro Super Gargamella\u201d.\nVasaio: \u00e8 il puffo che si occupa di modellare dei vasi. Appare nell'album n\u00ba26 (Les schtroumpfs et le livre qui dit tout).\nAmici.\nJohn e Solfam\u00ec.\nJohn (in inglese \"Johan\") \u00e8 un giovane cavaliere dai capelli neri e vestito arancione o giallo, vivente in un piccolissimo regno, mentre Solfam\u00ec (in originale \"Pirlouit\"; in inglese \"Peewit\") \u00e8 un nano o un ragazzino dai capelli biondi e il cappello rosso che John incontra in uno dei suoi viaggi per conto del re. I due diventano subito grandi amici nonostante le loro personalit\u00e0 opposte. Si imbatteranno nel villaggio dei Puffi nel corso della storia \"I puffi e il flauto magico\", da cui \u00e8 stato tratto il film \"Il flauto a sei Puffi\". Da allora i due umani aiutano i piccoli omini blu, che a loro volta forniscono loro volentieri le proprie conoscenze. John possiede un cavallo bianco di nome Baiardo (\"Bayard\"), mentre la cavalcatura di Solfam\u00ec \u00e8 una capra nera di nome Carotina (\"Biquette\"). Solfam\u00ec normalmente fa il giullare di corte, e combina assieme i tratti di tre Puffi: Golosone (per la sua ghiottoneria), Burlone (per l'abitudine di fare scherzi), e Stonato (per il suo piacere di cantare e suonare, anche se in modo poco intonato a dispetto del suo nome italiano). I due esseri umani sono spesso protagonisti di interi episodi della seconda e della terza serie animata, assieme al Buon Re, a sua nipote Lavinia e a Madame Barbara. Sebbene gli episodi presentino sempre come titolo \"I Puffi\", in Italia giornali e pubblicit\u00e0 li accreditano come serie spin-off. Non appaiono nella prima serie animata. Solfam\u00ec, e pi\u00f9 raramente John, riappaiono occasionalmente in alcuni episodi dopo la terza serie, fino alla settima. I loro personaggi ricordano in parte quelli di Don Chisciotte e del suo scudiero Sancio Pancia rispettivamente.\nGerardo.\nGerardo (in originale \"Gerard\"), amico dei Puffi, \u00e8 un giovane principe dai capelli castano chiaro, poi diventato Re Gerardo (\"King Gerard\"). Appare fin dalla prima serie animata. Una volta re indossa il classico mantello regale e la corona a punte. Stringer\u00e0 amicizia col Puffo Meccanico (\"Clockwork Smurf\"), un puffo-robot creato da Inventore, che vivr\u00e0 assieme a lui nel suo castello. In una occasione il mago Baldassarre cerca di distruggere il castello di Re Gerardo con un gigantesco robot tirapugni che per\u00f2 verr\u00e0 fatto a pezzi dalla forza fisica dell'orco Bue Grasso, venuto in soccorso di Puffo Meccanico. Caratteristiche simili a Gerardo ha il Principe Teodoro (\"King Theodore\") della sesta stagione animata, ma con i capelli bruno scuro invece che castano chiaro. Il peggior nemico di Re Teodoro \u00e8 il malvagio mago Morlock (\"Morlock\"), che aveva tentato di rubargli il regno. Tra i nemici di Re Gerardo ci sono anche una coppia di ladri umani chiamati in inglese \"Rogue\" e \"Witlow\", i cui nomi in italiano vengono tradotti diversamente a seconda degli episodi.\nMago Omnibus.\nAnziano stregone umano (\"Homnibus\") dalla lunga barba bianca, \u00e8 amico di vecchia data di Grande Puffo, con cui piace giocare a scacchi o a dama. Ha un cappuccio in testa e un'aria sempre rilassata. Vive in una casa isolata e si sente spesso solo, perci\u00f2 Grande Puffo lo va spesso a trovare volando dal mago con la cicogna Bianca. Appare fin dalla prima serie animata. Omnibus ha un giovane servitore di nome Olivier, anche se nella maggior parte degli episodi animati appare da solo. Possiede molti libri di incantesimi che presta volentieri a Grande Puffo ed \u00e8 in buoni rapporti con Madre Natura. Il suo aiuto sara' determinante per far rivivere la Pietra della Lunga Vita, che consente ai Puffi di vivere centinaia di anni.\nMadre Natura.\nAnziana fata dai capelli bianchi e vestita di rosa (\"Mother Nature\") in grado di controllare i fiori, gli alberi e tutte le altre piante, gli animali, il tempo atmosferico, le stagioni, e la natura in generale. Appare per la prima volta nella prima serie animata. Vive in un bellissimo castello dall'aspetto fatato, ha un gufo per amico e messaggero, ed \u00e8 in ottimi rapporti sia con i Puffi che con Padre Tempo. Indossa una corona di fiori gialli in testa, e usa bacchette magiche per realizzare le sue opere: di solito una sola, talvolta anche quattro. Qualche volta si fa aiutare da Grande Puffo o da Naturone nel suo lavoro.\nPadre Tempo.\nAnziano stregone (\"Father Time\") in grado di controllare il tempo. \u00c8 in ottimi rapporti sia con i Puffi che con Madre Natura. \u00c8 un uomo alto e magro vestito di bianco, a volte un po' burbero, con capelli lunghi, una lunghissima barba grigia, e una grossa falce in mano capace di aprire squarci nel tempo. Vive in una caverna con orologi e clessidre. Appare per la prima volta nella terza serie animata. Nella quinta, tre puffi entrando nella sua pendola ringiovaniscono diventando i tre Puffolini maschi. In un episodio della sesta stagione da una finestra temporale esce un cucciolo di dinosauro.\nCucciolo.\nCucciolo (\"Puppy\") \u00e8 un cagnolino magico donato ai Puffi dal mago Omnibus. Appare per la prima volta nella quinta serie animata assieme ai Puffolini. \u00c8 molto affettuoso, ma considerate le sue dimensioni rispetto ad un puffo spesso combina diversi guai, come scavare nel villaggio per seppellire le ossa che trova, rovinando il lavoro dei puffi. Al collo ha un medaglione magico a forma di cuore e il suo padrone \u00e8 Baby Puffo. Assomiglia a un bracchetto grigio con macchie marroni, grosso naso, ampie orecchie e coda corta, ma la sua razza non \u00e8 specificata. Non \u00e8 in grado di parlare, ma ha un ottimo fiuto e spesso difende i puffi dal gatto Birba, e indirettamente da Gargamella. \u00c8 molto amato dai Puffolini, che lo usano come cavalcatura.\nBianca.\n\u00c8 una cicogna bianca amica dei Puffi, nonch\u00e9 loro mezzo di trasporto per tutti gli aiuti avventurosi. In inglese \u00e8 chiamata \"Feathers\", \"piume\" o \"penne\" (al plurale). Appare nei cartoni fin dalla prima serie. \u00c8 una grande volatrice come le cicogne del mondo reale. Assomiglia anche molto a una cicogna vera nell'aspetto, con piumaggio in parte bianco e in parte nero, becco lungo, e occhi \"a mandorla\". Alcuni la identificano erroneamente con una gru, uccello molto diverso, dal becco pi\u00f9 corto e colorazione diversa del piumaggio.\nPuffolo.\n\u00c8 un animaletto color rosa o magenta dalla coda bianca (\"Smoogle\") simile a un coniglio, o secondo alcune interpretazioni ad un marsupiale, ed \u00e8 l'animale da compagnia di Nonna Puffa che lo coccola con grande affetto. Riesce ad imitare versi e suoni di ogni tipo, ad allungare le orecchie, e a raggomitolarsi a palla abbattendo gli ostacoli che incontra. Appare nell'ottava e nona serie animate, e spesso aiuta i Puffi quando sono in pericolo, come fa Cucciolo. Ha una forza fisica notevole in rapporto alle sue dimensioni, inferiori a quelle di un puffo.\nLaconia.\nAmica dei Puffi (\"Laconia\"), \u00e8 un folletto biondo con orecchie a punta: essendo muta (ma non sorda), si esprime col linguaggio dei segni. \u00c8 di poco pi\u00f9 alta di un puffo adulto e adora i fiori e le piante. Deve il suo nome alla sua condizione (laconico significa taciturno). Appare per la prima volta nella terza serie animata e sposer\u00e0 il folletto Tronchetto (\"Woody\") alla fine della quarta. Tronchetto ha i capelli rossi, suona una siringa magica (flauto di Pan) e non \u00e8 muto.\nDenisa.\nNipote del mago Baldassarre (\"Denisa\"), appare nell'ottava serie animata in tre episodi e diventer\u00e0 molto amica di Bontina, avendo le sue stesse caratteristiche. \u00c8 una bambina con un fiocco rosso sui suoi capelli lunghi e neri, e vestito viola. \u00c8 molto buona e coraggiosa come la puffolina, molto diversa da suo zio Baldassarre o da Gargamella. \u00c8 \npi\u00f9 amica del suo coetaneo Lenticchia. Quando strilla, Denisa crea echi di voce cos\u00ec potenti da rompere gli oggetti.\nCupido.\nIl piccolo messaggero alato (\"Cupid\"), lancia frecce dorate per diffondere l'amore, anche se a volte sbaglia la mira e colpisce l'obiettivo sbagliato. Appare dalla seconda serie animata ed \u00e8 odiato da Cloridrite. Pur avendo il fisico di un bimbo, ha una fisionomia da uomo adulto.\nBrigantino.\nFolletto buffo e giocherellone (\"Ripple\"), poco pi\u00f9 alto di un puffo e con due antenne sulla testa. Appare nella settima stagione animata nel secondo episodio. Come Puffo Burlone ama fare scherzi a tutti indifferentemente, puffi adulti o Gargamella, ed \u00e8 amico dei Puffolini.\nAvversari.\nGargamella.\nGargamella (\"Gargamel\") \u00e8 uno stregone malvagio e spietato, anche se sgangherato e spesso comico. \u00c8 il principale antagonista dei Puffi, e il suo obiettivo \u00e8 catturare i puffi per mangiarli tutti, o per trasformare sei di loro in oro puro, diventando cos\u00ec ricco, o semplicemente per vendicarsi di loro. Gargamella \u00e8 totalmente ossessionato dai Puffi, molto irascibile, arrogante, ipocrita e sfortunato. Nonostante le sue ambizioni non \u00e8 dotato di grandi poteri n\u00e9 di grande astuzia: inoltre sembra essere pi\u00f9 un alchimista che un vero mago. Ha un vestito nero pieno di pezze grigie, scarpe rosse, naso lungo, pochi capelli neri sulle orecchie, un solo dente marcio, e una inconfondibile risata diabolica. Vive in una isolata e malconcia stamberga in cima a una collina arida, insieme al suo gatto Birba. Spesso costruisce trappole nel bosco per catturare i Puffi, e non di rado inventa strani e a volte innovativi marchingegni per riuscire a prenderli, marchingegni che per\u00f2 spesso non funzionano o si guastano. Nella sigla animata in inglese usa un retino acchiappafarfalle per catturare un puffo, ma finisce dentro un tronco vuoto rimanendoci incastrato. Verr\u00e0 affiancato dal piccolo discepolo Lenticchia (\"Scruple\") a partire dalla sesta serie animata. Qualche volta Gargamella mostra di avere un po' di sensibilit\u00e0, per esempio ama sua madre che vive lontano da lui.\nBirba.\nBirba (in originale \"Azrael\", \"angelo della morte\") \u00e8 femmina nell'adattamento italiano, maschio in originale. Si tratta del gatto del mago Gargamella. Ha sempre una gran voglia di catturare e mangiare i Puffi, ma non ci riesce mai, provocando le ire del padrone. Gargamella tratta Birba quasi sempre molto male, picchiandola o chiamandola \"miserabile gattaccia\" e cose simili. Gargamella inoltre spesso le dice che i \"maledetti puffacci\" sono solo tutti per lui, lasciandola delusa. Oltre a miagolare, Birba \u00e8 in grado di dire brevi frasi. Quando Gargamella ride con cattiveria, Birba spesso ride in modo uguale: altre volte invece mostra scetticismo verso il suo padrone e sogghigna quando fallisce. Non lo considera molto astuto. Ha un taglio sull'orecchio destro, ed \u00e8 odiata dalla madre di Gargamella. Nel film sui Puffi Birba \u00e8 un maschio e non una femmina. \u00c8 sempre di colore marroncino o arancione sopra e bianco sotto: la sua razza non \u00e8 ben chiara, ma ha le pupille tonde invece che a fessura come i gatti reali. A volte appare con gli occhi gialli (di solito nei cartoni), altre volte con gli occhi bianchi (di solito nei fumetti). \u00c8 spesso inseguita dal cane dei Puffi, Cucciolo, con il quale litiga spesso. Birba ha timore anche di Bue Grasso, di Agata e del suo avvoltoio, di Baldassarre e del suo drago, e dell'alce amico di Grande Puffo. Quando Lenticchia si unisce a Gargamella nella sesta serie animata, Birba spesso commenta assieme al giovane apprendista a proposito della effettiva stupidit\u00e0 di Gargamella. Nel film \"Viaggio nella Foresta Segreta\" Gargamella ha un altro animale da compagnia, un uccello rapace chiamato Monty (\"Monty\"), pi\u00f9 imbranato di Birba.\nLenticchia.\nLenticchia (\"Scruple\", letteralmente \"scrupolo\") \u00e8 un ragazzino con i capelli rossi e le lentiggini, cappello blu vagamente simile a quello di un puffo, veste grigia, mantello e scarpe blu, e diventa l'apprendista stregone di Gargamella dalla sesta all'ottava serie animata. \u00c8 stato espulso dalla sua scuola di magia per cattiva condotta e mandato da Gargamella dai suoi docenti. \u00c8 di carattere molto pigro, dispettoso e capriccioso, ma non necessariamente cattivo. Anche lui deve riuscire a catturare i Puffi, azione che per\u00f2, con Gargamella finisce sempre male. Spesso, come Birba, Lenticchia riesce a prevedere in anticipo il fallimento dei piani di Gargamella, che tratta con poco rispetto, chiamandolo \"Garghi\" e spesso definendolo \"un vero idiota\". Lenticchia fa normalmente fatica a sopportare Gargamella: molte volte dimostra di essere pi\u00f9 accorto e intelligente di lui, anche se Gargamella si appropria delle intuizioni di Lenticchia come se fossero sue. Lo stregone si mostra tipicamente ingrato verso Lenticchia trattandolo male come fa con Birba, e lo usa pi\u00f9 come il suo servetto che come il suo discepolo contrariamente a quanto Lenticchia sperava inizialmente. Lenticchia non condivide con Gargamella l'ossessione per i Puffi: \u00e8 pi\u00f9 interessato ai suoi propri esperimenti di magia, e a volte mostra il desiderio di essere riammesso nella sua vecchia scuola e di farsi una propria vita. Dimostra a volte un sarcasmo molto accentuato quando deride Gargamella, mentre \u00e8 in migliori rapporti con Birba. Nella sesta stagione il giovane apprendista tenta invano di rubare la bacchetta magica di Brenda, giovane strega buona, amica dei Puffi. Il suo nome italiano forse gli deriva dalle sue lentiggini, tre per guancia.\nAgata.\nAgata (\"Hogatha\") \u00e8 praticamente la versione femminile di Gargamella, ma con alcune differenze. \u00c8 una strega vecchia, malvagia e piuttosto sgangherata, ma Agata a differenza dello stregone ha talento per la magia, che quindi, in genere, d\u00e0 i risultati desiderati. Vive in un castello isolato e sa trasformare s\u00e9 stessa o altri esseri in altre cose. Un suo classico \u00e8 trasformare le sue vittime in rane. Occasionalmente causa problemi ai Puffi, ma non \u00e8 ossessionata da loro come Gargamella. Appare fin dalla prima serie animata. Di aspetto \u00e8 bassa, tozza, con un grande nasone verrucoso, \u00e8 vestita con una veste viola chiaro e porta una parrucca rossa a boccoli che nasconde la sua calvizie. \u00c8 affiancata da un grosso e paziente avvoltoio dal piumaggio nero e dal collo rosso di nome Edgard, James o Harold a seconda della stagione animata, sul quale vola stando in piedi, usandolo come mezzo di trasporto veloce come fanno i Puffi con la cicogna Bianca. Agata spesso maltratta il suo uccello proprio come Gargamella fa spesso con il suo gatto Birba. Agata si crede molto bella e spesso si innamora e vuole sposare principi o altri uomini, ma senza riuscirci mai. Come Gargamella, Agata non ama molto l'igiene personale: \" Hogatha\" \u00e8 un gioco di parole tra \"hog\", \"porco\", e \"Agatha\" (versione inglese del nome Agata). Ogni tanto Agata emette suoni simili a grugniti mentre parla. Odia Gargamella e a volte lo colpisce con fulmini quando \u00e8 arrabbiata.\nCloridrite.\nCloridrite (\"Chlorhydris\") \u00e8 un'anziana e potente strega, che odia l'amore in tutte le sue forme e cerca sempre di rimuoverlo dal mondo. \u00c8 vestita di blu-viola scuro e vive in un castello-osservatorio con tanto di grande telescopio e finestre a forma di asso di picche in cima ad una montagna, assieme ad un tucano parlante. Si scontra spesso con i Puffi, nonch\u00e9 con tutti coloro che mostrano amore, come Cupido e Babbo Natale. Appare per la prima volta nella seconda serie animata. Nella settima serie viene rivelato che una volta da giovane aveva un uomo che amava, Manfredo, e che il suo odio per l'amore si origino' dalla sua perdita proprio nel giorno del matrimonio per colpa di una strega rivale chiamata Drusilla che lo tramut\u00f2 in pietra. Il telescopio e il tucano possono essere considerati elementi temporalmente fuori posto poich\u00e9 nel Medioevo non esistevano ancora i telescopi, e i tucani, vivendo solo in America, non erano ancora stati scoperti dagli europei. Per certi aspetti Cloridrite pu\u00f2 essere considerata l'equivalente femminile di Baldassarre, ma non \u00e8 parente di Gargamella come quest'ultimo. Il nome Cloridrite secondo alcuni deriva dall' acido cloridrico, molto corrosivo. Secondo altri deriva dalla fusione tra Clorinda e Idra, il mostro dalle sette teste vinto da Ercole nella mitologia greca.\nBue Grasso.\nBue Grasso (\"Bigmouth\", \"grossa bocca\") \u00e8 un orco grande il doppio di un essere umano, di grande corporatura e con forti braccia, ma piuttosto ingenuo di carattere. Nella sua prima apparizione \u00e8 convinto che i Puffi siano deliziosi da mangiare. Il cibo \u00e8 la sua preoccupazione principale: ha sempre fame (ricorda Puffo Golosone in questo), ma \u00e8 talmente vorace da arrivare a mangiare sassi, candele, sapone, o addirittura i pacchi esplosivi di Burlone, senza conseguenze per lui. Non \u00e8 raro che Bue Grasso faccia irruzione in casa di Gargamella per razziarne la dispensa. Ha sempre odiato lo stregone, e pu\u00f2 picchiarlo o inseguirlo quando Gargamella lo maltratta o infastidisce. Nella quarta stagione animata si innamora e sposa l'orchessa Mucca Grassa (\"Bignose\", \"grosso naso\" per via del grande naso sporgente) e in un episodio della sesta serie deve accudire il piccolo nipotino Piedone (\"Bigfeet\", \"grossi piedi\") con l'aiuto dei Puffi. Bue Grasso \u00e8 un esempio di personaggio neutrale nell'ambito dell' eterna lotta tra i Puffi e Gargamella: anche se a volte crea problemi ai puffi a causa della sua mole e della sua voracit\u00e0, ad esempio verso le loro coltivazioni di puffbacche, altre volte li difende grazie alla sua immensa forza fisica, riuscendo a lanciare per esempio Gargamella in aria fino a farlo volare dritto fino alla sua stamberga. Bue Grasso in realt\u00e0 ha buoni sentimenti, e non \u00e8 raro vederlo piangere o soffrire di solitudine, quando non \u00e8 in compagnia di Mucca Grassa. Veste di rosso con pantaloni verdi, cintura di corda e scarpe rosse, ha una testa piuttosto piccola rispetto al corpo enorme, pochi capelli neri in cima alla testa, e due bracciali di cuoio ai polsi. Nelle prime stagioni \u00e8 un gigante piuttosto che un orco, e non si esprime in terza persona (vedesi episodi come \"La zuppa di puffo\"), cosa che avverr\u00e0 invece con il tempo. In spagnolo Bue Grasso \u00e8 chiamato Gigantone. In un episodio della quinta serie animata fa amicizia con il robot Puffo Meccanico.\nBaldassarre.\nBaldassarre (\"Lord Balthazar\") \u00e8 un potentissimo mago ed \u00e8 il padrino di Gargamella. Di grossa stazza, pi\u00f9 alto di Gargamella, Baldassarre \u00e8 apparentemente calvo, con una cuffia in testa, baffetti neri e pizzetto nero al mento, l'abito viola e mantello nero. Vive assieme a un corvo e due servitori (questi tre personaggi secondari appaiono raramente nelle storie), dentro un lugubre castello posto su una misteriosa montagna proibita, pieno di trappole, di luci sinistre, e circondato da un fossato pieno di lava bollente nel quale vive un gigantesco drago semiacquatico di colore viola sopra e verde sotto, detto il Mostro del Fossato (\"Moat Monster\"), vagamente simile al Mostro di Loch Ness ma capace di sputare fuoco. Baldassarre usa a volte come arma un archibugio, una sorta di primitivo fucile, mentre usa raramente la magia, ritenendola superata. Desidera spesso conoscere il futuro e usa ogni mezzo per ottenere questo obiettivo. Non stima molto suo figlioccio Gargamella, che considera la pecora nera della famiglia, e non condivide l'ossessione per i puffi che ha. \u00c8 per\u00f2 interessato a trasformarli in oro. Quando Gargamella va da lui per chiedergli consigli su come catturare i puffi, a volte Gargamella gli ruba qualche libro di incantesimi, facendo infuriare Baldassarre. In un'occasione, il padrino di Gargamella rischia di venire divorato dal suo stesso drago. In un'altra viene aggredito nel suo castello da un elefante da circo chiamato Piramis (\"Pyramis\"), corso in difesa di Baby Puffo. Nell'ottava serie animata ha una nipote pestifera di nome Denisa, che manda spesso da Gargamella per liberarsene. Baldassarre vuole molto bene a Denisa e si infuria quando Gargamella la maltratta.\nLa madre di Gargamella.\nLa Madre di Gargamella (\"Mummy\") \u00e8 comparsa fisicamente solo in pochi episodi, dalla prima alla quinta serie circa, ed \u00e8 una strega perfida come il figlio, a cui ha insegnato la magia. Spesso viene invocata da Gargamella, specialmente quando \u00e8 in difficolt\u00e0 (\"Mammina!\"). Assomiglia moltissimo al figlio nell'aspetto e nel viso, tranne che per i capelli lunghi e grigi, e a differenza di Gargamella non sopporta i gatti. Vive lontano da Gargamella in una piccola casa, e spesso va a trovarlo di sorpresa nella sua stamberga rimproverandolo per i suoi fallimenti. Quando cucina per Gargamella, gli fa spesso venire mal di stomaco. Non si sa nulla del padre di Gargamella. Non si sa nulla nemmeno dei genitori di Lenticchia, il ragazzino apprendista di Gargamella.\nMostri Rospi.\nI Mostri Rospi (\"Wartmongers\") sono creature parlanti bipedi della classe Anfibi, piene di verruche sulla pelle (\"wart\" significa verruca in inglese), con aculei sulla testa, denti aguzzi e piedi a due dita. A volte catturano i Puffi, anche se non per mangiarli. Sono leggermente pi\u00f9 grandi dei Puffi ma molto pi\u00f9 piccoli di un essere umano, e anche pi\u00f9 piccoli del gatto Birba che li considera come potenziale cibo, proprio come i Puffi. Hanno timore anche del cane dei puffi, Cucciolo. Possono essere considerati una controparte dei puffi, vivendo in un loro proprio mondo non lontano dal Villaggio dei Puffi. I due mondi sono divisi dal Fiume Puffo, che confluisce nel Fiume Rospo e alimenta le coltivazioni di fango del loro mondo.\nI mostri rospi compaiono dalla quarta stagione animata alla sesta. I tre principali si chiamano Stagnoso (\"Sludge\"), Fangoso (\"Slop\") e Melmoso (\"Slime\"), gli imbranati cacciatori della palude. Il primo ha un anello al naso ed \u00e8 il leader del trio, il secondo \u00e8 il pi\u00f9 alto e dice spesso solo \"Gi\u00e0!\", il terzo \u00e8 il pi\u00f9 basso, ha pelle pi\u00f9 chiara degli altri due ed \u00e8 guercio a un occhio. Sono tutti al servizio di Re Paludone (\"King Bullrush\"), grasso e ingordo sovrano del loro stagno, detto la Palude dei Brividi e dei Sospiri (\"Creepy Deepy Swamp\"), pi\u00f9 grande degli altri mostri rospi, con occhi rossastri anzich\u00e9 bianchi, e un abbigliamento raffinato in stile mediorientale: corona come un turbante, scarpe a ricciolo, veste viola e decorata, anelli alle dita della mano. Re Paludone \u00e8 affiancato da un piccolo giullare chiamato Sporcher (\"Slag\") e spesso maltratta i suoi tre cacciatori e il suo giullare quando \u00e8 arrabbiato. A loro volta i quattro servitori di Re Paludone trattano con poco rispetto il loro sovrano, chiamandolo in faccia \"vostra grassezza\", \"vostra esagerazione\" e appellativi simili. I mostri rospi vogliono di solito catturare i Folletti dei Salici (\"Pussywillow Pixies\"), amici dei Puffi. Questi ultimi sono piccoli esseri volanti simili a persone con ali da insetto, che vivono non lontano dai mostri rospi. I mostri rospi catturano le loro vittime con cornamuse nere dette \"sparabolle\" che emettono grosse bolle fluttuanti che intrappolano i malcapitati. Nella sesta serie animata appaiono il Capitan Rospone e suo figlio Verruchino (\"Boggy\"), che liberano i puffi dagli altri mostri rospi nell'episodio \"Il Rospetto Scarlatto\". Nella palude vivono molte altre creature, come il Mostro Rana (\"Grumper\"), un essere simile a una gigantesca rana che cerca di mangiare tutto quello che trova, Puffi o Mostri Rospi indifferentemente. Qui vivono anche altri esseri, come il Mostro del Lago (\"Creepodile\") simile al drago di Baldassarre, il Mangiarospi, i Mostri Lucertola e il Goblin della Palude (\"Bog Goblin\"). Il Bog Goblin assomiglia al Mostro Rana ma con un aspetto diverso, e a volte i due anfibi giganti sono confusi tra loro nella traduzione italiana. In realt\u00e0 il vero Mostro Rana \u00e8 una rana dall'aspetto tipico anche se enorme, il goblin un essere pi\u00f9 antropomorfo con occhi sporgenti, un ciuffo di peli sulla testa, denti aguzzi, e arti anteriori usati come mani. Nessuna delle due creature parla, a differenza dei mostri rospi.\nNemesis.\nNemesis era un potente mago umano, acerrimo rivale di Nonno Puffo. A causa di quest'ultimo viene tramutato in una creatura dall'aspetto orribile: non mostra mai il suo volto nelle storie, ma viene lasciato intendere che sia tanto raccapricciante da essere insopportabile alla vista, per cui lo nasconde sotto un cappuccio mostrandolo solo quando vuole terrorizzare qualcuno di proposito. Torner\u00e0 dopo molti anni per vendicarsi di Nonno Puffo, e cercher\u00e0 di rubare la Pietra della Lunga Vita ai Puffi per diventare immortale. Appare solo nell'ottava stagione animata, in due episodi. Grande come un essere umano adulto ma pi\u00f9 basso, indossa un mantello viola, \u00e8 curvo di schiena, ha occhi rosso fuoco, pelle verdastra, orecchie a sventola, testa piena di pustole, un anello magico a forma di teschio su un dito delle mani dotate di dita artigliate, ed \u00e8 uno stregone molto potente. Dopo essere stato trasformato in mostro avr\u00e0 costantemente un incontrollabile singhiozzo. Il nome Nemesis significa proprio \"vendetta\".\nMatteo Manolesta.\n\u00c8 il principale antagonista nel film \"Il flauto a sei Puffi\"."}
{"id": "1544273", "revid": "13450263", "url": "https://it.wikipedia.org/wiki?curid=1544273", "title": "Quattro evangelisti", "text": ""}
{"id": "1544280", "revid": "110517672", "url": "https://it.wikipedia.org/wiki?curid=1544280", "title": "Pierre Mac Orlan", "text": "In vita sua fu boh\u00e9mien, scrittore, soldato, pittore e reporter.\nFu creatore di un'opera imponente, dotata di notevole omogeneit\u00e0 nonostante la diversit\u00e0 delle forme artistiche; dal romanzo alla canzone, dal saggio alla poesia. Il concetto chiave su cui \u00e8 imperniata la sua opera \u00e8 il cosiddetto \"fantastico sociale.\"\nFu membro del \"Collegio di patafisica\" e dell'Acad\u00e9mie Goncourt e scrisse centotrenta libri e sessantacinque canzoni."}
{"id": "1544282", "revid": "1926649", "url": "https://it.wikipedia.org/wiki?curid=1544282", "title": "Giorgio Maioli", "text": "Carriera.\nCresciuto nel San Zeno, una squadra di promozione, passa nel Verona all'et\u00e0 di sedici anni: con la squadra giallobl\u00f9 compie per tre anni la trafila nelle squadre giovanili, tra gli Allievi e la De Martino, avendo come compagno di squadra Pierluigi Cera: qui debutta nel calcio professionistico, nella stagione 1959-60 in serie B.\nL'anno dopo viene ceduto al nelle cui file esordisce in Serie A, segnando la sua prima rete in serie A, nella sconfitta casalinga del 19 febbraio 1961 contro la Lazio per 5-2; nel capoluogo partenopeo il centrocampista veronese non trova il modo di farsi notare, per lui ci saranno solo nove presenze e tanta panchina con l'amarezza della retrocessione in B della squadra biancazzurra. Torna a Verona nel 1961-62 dove rimane per le tre stagioni successive.\nNel 1964-65 si trasferisce al , squadra nella quale rimane ben sette anni e di cui diventa uno dei giocatori con pi\u00f9 presenze nella squadra. Storica la vittoria per 3-2 (31/01/1965) sull'Inter campione del mondo. In Puglia, Maioli diventa uno dei beniamini della tifoseria che per lui conia gli appellativi di \"il Professore\" per la tecnica e la classe che gli permetteva di dettare un gioco studiato e geometrico, \u201cSinistro proibito\u201d, \u201cil Mancino terribile\u201d, in onore della sua classe cristallina che lo porta all'attenzione del grandi club e ad indossare la maglia azzurra della Rappresentativa Under 23.\nNel novembre 1971 il ritorno a Verona, per altre due stagioni, prima di trasferirsi nel Lecco dove conclude la sua carriera nei professionisti. Prosegue l'attivit\u00e0 agonistica nelle categorie minori nel Chievo Verona che, grazie al suo apporto di esperienza, approda in quarta serie.\nDopo aver appeso le scarpe al chiodo, intraprende la carriera di allenatore nei dilettanti guidando anche le giovanili del Verona.\nCaratteristica fisica di Maioli erano le gambe esili e affilate che tuttavia non gli impedirono di mettere in luce le sue notevoli abilit\u00e0 tecniche."}
{"id": "1544293", "revid": "2176750", "url": "https://it.wikipedia.org/wiki?curid=1544293", "title": "Federico Persico", "text": "Biografia.\nFederico Persico studi\u00f2 giurisprudenza dapprima alla \"Scuola di Sant'Agnello a Caponapoli\" (Napoli) diretta da Roberto Savarese, e poi all'Universit\u00e0 di Napoli dove si laure\u00f2 nel 1851 e dove nel 1860 ottenne la cattedra di Diritto Amministrativo, succedendo a Giovanni Manna, grazie all'appoggio di Antonio Ranieri. Fu in seguito anche docente di \"Scienza delle Finanze\" e \"Diritto Finanziario\". Spos\u00f2 Maria Barbara Cavalcanti di Verbicaro; una loro figliuola, Maria Antonia Persico, spos\u00f2 nel 1898 l'eminente statista Francesco Saverio Nitti ed ebbe come figli, fra gli altri, Federico, che divenne un importante farmacologo, e Filomena, ricercatrice e moglie del premio Nobel Daniel Bovet. \nFederico Persico fu autore di numerosi lavori di economia e diritto. Nel 1875 fond\u00f2 la rivista giuridica \"Il Filangieri\" con Enrico Pessina ,Alfonso Ridola e Giuseppe Polignani.\nIn politica fu \"neoguelfo\", ossia appartenne al gruppo di cattolici moderati --quali per es., Ruggiero Bonghi, Pietro Cal\u00e0 Ulloa, Vincenzo d'Errico, Enrico Cenni e Giovanni Manna-- che, nel periodo preunitario, aspiravano alla costituzione di una confederazione degli stati preunitari italiani sotto la presidenza del papa, secondo quando teorizzato nel 1843 da Gioberti nel \"Del primato morale e civile degli italiani\". Critico verso il dispotismo borbonico, dopo il 1860 fu ugualmente critico sulle modalit\u00e0 con cui era avvenuta l'Unit\u00e0 d'Italia.\nFu anche un letterato. Scrisse delle liriche, alcune delle quali musicate da Giuseppe Cotrufo, l'oratorio \"\"Samuele\" musicato da Giuseppe Martucci, tradusse il \"Faust\" di Goethe e \"La cicuta\"\" di \u00c9mile Augier. Fond\u00f2 con Francesco De Sanctis il \"Circolo Filologico\" e si \u00e8 dedicato spesso alla critica letteraria e a quella musicale."}
{"id": "1544298", "revid": "124961314", "url": "https://it.wikipedia.org/wiki?curid=1544298", "title": "Leptinotarsa decemlineata", "text": "La dorifora della patata (Leptinotarsa decemlineata ) \u00e8 un insetto dell'ordine dei Coleotteri e appartenente alla famiglia dei Chrysomelidae.\nCiclo biologico.\nLa Dorifora \u00e8 un insetto olometabolo propriamente detto.\nGli adulti svernano nel terreno e compaiono in superficie quando la temperatura del terreno alla profondit\u00e0 di 25\u201340\u00a0cm supera i 14\u00a0\u00b0C. Gli accoppiamenti avvengono al raggiungimento di una temperatura media giornaliera di 16\u00a0\u00b0C; in seguito avviene la deposizione di uova preferibilmente sulla pagina inferiore di quelle foglie che risultano essere esposte a est.\nLo sviluppo embrionale richiede un periodo di tempo variabile tra 4 e 15 giorni in funzione delle condizioni ambientali. Nascono quindi le larve che, completate tre mute (in 12-20 giorni), raggiungono la maturit\u00e0, si lasciano cadere al suolo dove si impupano in una cella terrosa ad una profondit\u00e0 variabile tra i 5 e i 15\u00a0cm.\nLa vita pupale dura 1-2 settimane, trascorse le quali appariranno gli adulti della prima generazione dell'anno.\nSeguiranno accoppiamento, ovodeposizione, larve e pupe da cui avranno origine gli adulti di seconda generazione, destinati, nella generalit\u00e0 dei casi, allo svernamento.\nIn condizioni ambientali favorevoli potr\u00e0 seguire una terza generazione (sud Italia).\nGli adulti svernanti danno solitamente inizio ad una nuova infestazione nella primavera successiva; possono tuttavia verificarsi casi in cui la diapausa invernale si prolunghi per pi\u00f9 anni consecutivi.\nDescrizione.\nUovo.\nDi forma ovoidale e lungo circa 1,6\u00a0mm, presenta corion liscio di colore giallo-arancio. Viene deposto in ovature di 20-40 uova sulla pagina inferiore delle foglie della pianta ospite.\nNel corso della sua vita una femmina di Dorifora pu\u00f2 deporre fino a 1000 uova. \nLarva.\nOligopoda, campodeiforme, lunga 11\u201312\u00a0mm, nel complesso di colore giallo-arancio, con capo e zampe nere, parte posteriore del protorace annerita e due file laterali di placche nere lungo l'addome.\nPupa.\nDi aspetto simile a quello della larva. Immobile, si stabilisce in una cella terrosa a 5\u201315\u00a0cm di profondit\u00e0 in cui avverr\u00e0 la metamorfosi definitiva.\nAdulto.\nLungo 10\u201312\u00a0mm, ha forma ovale; presenta colore di fondo giallo-ocra, pronoto e zampe con macchie nere irregolari per forma e dimensioni. Le elitre sono di colore pi\u00f9 chiaro, percorse longitudinalmente da dieci bande nere (da cui il nome di \"decemlineata\").\nOrigine e distribuzione.\nOriginario delle regioni meridionali del Messico, dove viveva esclusivamente su una solanacea selvatica \"Solanum rostratum\", in numero di individui contenuto. Dopo l'inizio delle coltivazioni estensive monoculturali di \"Solanum tuberosum\", pare che nell'insetto sia subentrata una piccola mutazione genetica che gli ha fatto preferire questa nuova pianta ospite. \nVerso la met\u00e0 dell'Ottocento si diffuse velocemente nel Nord America, in Europa \u00e8 giunto nel periodo della seconda guerra mondiale ed attualmente questo insetto \u00e8 diffuso in quasi tutto il globo.\nStoria.\nNel 1877, la dorifora raggiunse l'Europa e procedette a diffondersi in tutto il continente. Durante la Seconda guerra mondiale l'invasione della dorifora venne usata dalla propaganda, affermando che la dorifora era stata lanciata dagli aerei americani. A questo periodo risale la diffusione in tutta Europa dell'insetto che fu introdotto in Italia nel 1944.\nPiante ospiti.\nLa Dorifora si sviluppa esclusivamente su Solanaceae, preferibilmente sulla patata (\"Solanum tuberosum\" L.); molto soggetta agli attacchi \u00e8 anche la melanzana (\"Solanum melongena\" L.) su cui migrano gli adulti in estate quando abbandonano le piante ormai scheletrizzate di patata.\nMolto meno frequenti sono le infestazioni a carico di pomodoro (\"Solanum lycopersicum\" L.) e peperone (\"Capsicum annuum\" L.) e su solanaceae spontanee (\"Solanum nigrum\", morella comune; \"Solanum dulcamara\", dulcamara).\nDanni provocati.\nSi stima che una coppia in un anno possa produrre sedici milioni di individui.\nIl danno si manifesta sulle foglie ed \u00e8 determinato da tutte le forme mobili (adulti e larve) che si comportano da defogliatori. Le piante infestate vengono defogliate completamente; le piante possono morire subito o reagire producendo germogli laterali a scapito della produzione di tuberi.\nMetodi di lotta.\nChimica.\nIl trattamento chimico va eseguito alla comparsa delle prime infestazioni verificando che la pianta non sia in fioritura. Se la pianta \u00e8 in fioritura occorre anticipare o posticipare gli interventi. I trattamenti possono essere ripetuti a seconda delle necessit\u00e0 alternando le sostanze attive per evitare fenomeni di desensibilizzazione. In certi casi si possono utilizzare dei piretroidi caratterizzati da bassa tossicit\u00e0, breve periodo di carenza, ma ad effetto abbattente e sterilizzante sulla biocenosi, specialmente quella utile. Possibile anche l'utilizzo di Neonicotinoidi per irrorazioni fogliari e concia dei tuberi-seme e di Chitinoinibitori per la devitalizzazione di uova e larve di I et\u00e0.\nBiologica.\nLa Dorifora \u00e8 controllata in natura da diversi limitatori naturali tra cui meritano menzione \"Edovum puttleri\" Grissel, Imenottero parassitoide oofago la cui femmina depone le uova all'interno dell'uovo di Dorifora che viene utilizzato solo per colture in ambiente protetto e \"Bacillus thuringiensis\" ssp. \"kurstaki\" (ceppo EG2424) e \"tenebrionis\" (specifico), batteri in grado di provocare la paralisi dell'intestino medio degli insetti che li ingeriscono. Sia il parassitoide oofago sia il \"Bacillus thuringiensis\" ssp. \"tenebrionis\" (Btt) per motivi di carattere economico non sono attualmente sul mercato. Uno dei massimi pericoli di questa impedimento all'impiego del Btt \u00e8 che gli agricoltori dispongono solo di insetticidi per contrastare le infestazioni di larve e adulti sulle foglie di patata, fiori e foglie di melanzana e in alcuni casi per evitare danni anche sul pomodoro. Questi insetticidi portano le popolazioni di dorifora ad una pressione selettiva tale che dopo alcuni anni l'insetto diventa resistente e mantenendosi dannosa. Consigliata in ogni caso anche la rotazione. Purtroppo pu\u00f2 avere scarsa efficacia in quanto l'insetto vola anche a grandi distanze e pu\u00f2 anche avere delle diapause prolungate. Va posta attenzione alla presenza nell'agroecosistema di colture di melanzana sia in tunnel che in pieno campo. Se le infestazioni di dorifora sulle foglie di patata e sugli eventuali ricacci sono elevate, soprattutto la seconda e terza generazione di larve possono creare forti danni alle foglie e fiori di melanzana."}
{"id": "1544301", "revid": "830939", "url": "https://it.wikipedia.org/wiki?curid=1544301", "title": "Festa federale di ringraziamento", "text": "La festa federale di ringraziamento, chiamata anche digiuno federale o, in modo pi\u00f9 esteso, festa federale di ringraziamento, pentimento e preghiera (in tedesco \"Eidgen\u00f6ssischer Dank-, Buss- und Bettag\", in francese \"je\u00fbne f\u00e9d\u00e9ral\") \u00e8 una festivit\u00e0 religiosa e civile interconfessionale svizzera. La si festeggia annualmente la terza domenica di settembre, in tutta la Confederazione.\nStoria.\nLa prima fonte scritta di questa celebrazione risale al 1517. Ma la tradizione era molto pi\u00f9 antica. In seguito i cantoni riformati stabilirono giornate, settimane o addirittura mesi di penitenza e digiuno in caso di peste o di carestie come a Basilea nel 1541, Zurigo nel 1571 e Berna nel 1577. Nel 1619 tutti i cantoni riformati celebrarono la prima festa di ringraziamento collettiva. Durante la Guerra dei trent'anni la Dieta dei cantoni riformati decise di rendere annuale questa festa. In questi anni anche nei cantoni cattolici si introdusse questa usanza. Nel 1796 su proposta del canton Berna la Dieta federale congiunta dichiar\u00f2 l'8 settembre di quell'anno la prima festa federale di preghiera.\nQuesta usanza si mantenne nel tempo anche se fino al 1832 veniva celebrata in tempi diversi, nei singoli cantoni per i riformati e nelle singole diocesi per i cattolici. Nella Dieta federale di quell'anno Argovia propose di fissarla in tutti cantoni alla terza domenica di settembre. Da quell'anno in tutti i cantoni la ricorrenza venne festeggiata in quella data, tranne nel cantone dei Grigioni che, fino al 1848, mantenne la data della seconda domenica di novembre. Nel 1886, i vescovi cattolici stesero un regolamento della festivit\u00e0 valido per tutto il territorio svizzero. Con il Concilio Vaticano II questa ricorrenza divenne ecumenica. Da allora i vescovi svizzeri inviano a tutte le parrocchie una lettera pastorale per questa festa."}
{"id": "1544302", "revid": "125841837", "url": "https://it.wikipedia.org/wiki?curid=1544302", "title": "Ritrovamento di Ges\u00f9 al Tempio", "text": " \nIl ritrovamento di Ges\u00f9 al Tempio, anche chiamato Ges\u00f9 tra i Dottori, \u00e8 un episodio narrato nel Vangelo di Luca (). Rappresenta l'unico episodio descritto dai vangeli circa la tarda infanzia di Ges\u00f9. Ges\u00f9 dodicenne si intrattenne nel tempio di Gerusalemme con i dottori della Legge, all'insaputa dei genitori che lo ritrovarono dopo tre giorni.\nNella tradizione cattolica l'episodio costituisce il quinto mistero gaudioso della preghiera mariana del Rosario.\nRacconto evangelico.\nL'episodio \u00e8 descritto solo nel Vangelo di Luca, secondo cui tutti gli anni i genitori di Ges\u00f9, Maria e Giuseppe, si recavano in pellegrinaggio a Gerusalemme per la festa della Pasqua ebraica.\nGes\u00f9 all'et\u00e0 di dodici anni si reca con loro a Gerusalemme, ma, all'insaputa dei genitori, nel giorno del loro ritorno si ferm\u00f2 al Tempio per intrattenersi con i Dottori della Legge. Maria e Giuseppe intrapresero il viaggio di ritorno senza accorgersi della sua assenza e pensandolo nella carovana dei pellegrini. Dopo un giorno di cammino si accorsero dell'assenza di Ges\u00f9 e tornarono a Gerusalemme per cercarlo. Dopo tre giorni lo trovarono nel Tempio intento a conversare con gli anziani, meravigliati della sua conoscenza delle scritture, data la sua giovane et\u00e0. Ammonito da Maria, Ges\u00f9 replic\u00f2 \"Perch\u00e9 mi cercavate? Non sapevate che io devo occuparmi delle cose del Padre mio?\" (intendendo il Padre celeste). Giuseppe e Maria non capirono ci\u00f2 che Ges\u00f9 intendeva dire. Dopo l'episodio, ritornarono tutti a Nazaret. Il Vangelo di Luca, come gli altri Vangeli canonici, non fa altri riferimenti alla vita di Ges\u00f9 fino all'inizio della sua attivit\u00e0 pubblica, che secondo lo stesso \"Luca\" Ges\u00f9 inizi\u00f2 all'et\u00e0 di trent'anni.\nLa storia del ritrovamento di Ges\u00f9 al Tempio fu in parte elaborata nella letteratura tardo-cristiana, come l'apocrifo Vangelo di Tommaso. \nLo smarrimento di Ges\u00f9 \u00e8 il terzo dei Sette Dolori di Maria, e il ritrovamento al tempio \u00e8 il quinto mistero gaudioso del rosario.\nStoricit\u00e0 e significato teologico.\nL'usanza tardo-ebraica di celebrare il rito di passaggio del Bar mitzvah per i tredicenni, considerata l'et\u00e0 in cui un ebreo avrebbe dovuto assumersi la responsabilit\u00e0 di imparare ed aderire ai comandamenti, ebbe inizio alcuni secoli dopo il Ritrovamento al Tempio. Esistono tuttavia riferimenti di epoche precedenti all'et\u00e0 della maturit\u00e0 religiosa, come la Baraita del I secolo del rabbino Samuel ha'Katan, secondo cui all'et\u00e0 di 13 anni cominciava l'obbligo di osservare i comandamenti; il ragazzo che aveva superato quest'et\u00e0 veniva chiamato \"Bar 'onshin\" (responsabile delle proprie azioni). Secondo quanto riferiscono alcuni autori, i bambini che stavano per compiere l'et\u00e0 della maturit\u00e0 religiosa e si recavano al Tempio di Gerusalemme avevano la possibilit\u00e0 di incontrare i dottori della legge e discutere con loro; l'episodio narrato da \"Luca\" non sarebbe quindi straordinario, se non fosse per il fatto che \u00e8 avvenuto all'insaputa di Giuseppe e Maria e si \u00e8 prolungato per tre giorni. Dal punto di vista teologico, l'episodio indica da parte di Ges\u00f9 la presa di coscienza della sua missione, che Giuseppe e Maria non conoscono e non comprendono; i tre giorni che Ges\u00f9 trascorre nel Tempio a Gerusalemme prefigurano quelli che trascorreranno tra la sua morte e la sua risurrezione.\nSecondo altri studiosi, anche cristiani, il resoconto lucano del ritrovamento di Ges\u00f9 al Tempio non \u00e8 storico, sia perch\u00e9 vi sono inseriti episodi indipendenti che non si legano al precedente racconto della Nativit\u00e0 (una nascita miracolosa e annunciata come tale ai genitori, i quali per\u00f2 si stupiscono del comportamento del figlio dodicenne al Tempio, non ricordando le origini divine dello stesso), sia perch\u00e9 tale schema narrativo si trova in molti testi e leggende dell'antichit\u00e0, precedenti i vangeli. \nLo storico e teologo cristiano Rudolf Bultmann osserva, ad esempio, che \"questa \u00e8 una storia originariamente indipendente, che non presuppone quanto la precede [la nascita miracolosa], come mostrano in particolare i vv 48-50, siccome i genitori non hanno idea dell'importanza del loro figlio\". Analogamente il teologo e sacerdote cattolico Raymond Brown osserva le difficolt\u00e0 generate nel racconto dalla \"mancanza di comprensione di Ges\u00f9 da parte di Maria relativa all'affermazione del v. 50, che lei e Giuseppe non capivano quando Ges\u00f9 parlava del Padre suo\" e probabilmente tali schemi narrativi facevano parte di tradizioni indipendenti, antecedenti i vangeli, che non comprendevano le altre tradizioni sulla Nativit\u00e0 di Ges\u00f9 e che \"potrebbero essere circolate per la prima volta in circoli cristiani che ignoravano della storia dell'Annunciazione e del concepimento verginale\". &lt;br&gt;Tali teologi osservano ancora che \u00e8 insito in molte culture \"creare storie sulla giovinezza di grandi personaggi, che anticipino la grandezza del soggetto\" e \"vi sono molti paralleli a questo schema\" per quanto riguarda altri personaggi vissuti prima di Ges\u00f9: Alessandro Magno in Grecia, Ciro il Grande in Persia, Osiride in Egitto, Augusto a Roma, Budda in India, oltre a ricorrere in leggende cinesi; anche nell'Antico Testamento e nella cultura ebraica antecedente alla nascita di Ges\u00f9 vi sono riferimenti simili e, ad esempio, le leggende ebraiche su Mos\u00e8 \"gli attribuiscono una straordinaria conoscenza da ragazzo e commentano come Dio gli abbia dato comprensione, statura e bellezza. Nel trattare Samuele, Giuseppe Flavio ci dice che il ragazzo inizi\u00f2 a comportarsi come un profeta al compimento del suo dodicesimo anno, datando cos\u00ec la chiamata di Samuele a Dio nel Tempio (1Sam3,1-18). Nella Bibbia LXX, nella storia di Susanna (v. 45), il giovane Daniele (\u00abdi dodici anni\u00bb) riceve una capacit\u00e0 di \u00abcomprensione\u00bb che lo rende pi\u00f9 saggio degli anziani\". &lt;br&gt;Rudolf Bultmann evidenzia, inoltre, che uno degli esempi pi\u00f9 antichi \"si pu\u00f2 trovare nella storia Egiziana di Setme Chamois [circa 1250 a.C.], figlio di re Ramses II e Grande Sacerdote del dio Ptah di Menfi e di sua moglie Meh-Usechet\", i quali, dopo un lungo periodo senza prole, per intercessione divina ebbero un figlio che gli fu rivelato di chiamare Si-Osire; parallelamente al racconto del Vangelo di Luca (\"Il bambino cresceva e si fortificava, pieno di sapienza, e la grazia di Dio era sopra di lui. [...] Quando egli ebbe dodici anni [...] lo trovarono nel tempio, seduto in mezzo ai dottori, mentre li ascoltava e li interrogava. E tutti quelli che l'udivano erano pieni di stupore per la sua intelligenza e le sue risposte\"), tale leggenda Egiziana riportava: \"Il bambino cresceva e si fortificava [...] Quando il bambino Si-Osire raggiunse l'et\u00e0 di dodici anni, egli era cos\u00ec istruito che nessun scriba a o saggio poteva eguagliarlo nella lettura dei libri di magia\"; anche Raymond Brown osserva, in merito al ripetersi di questi modelli leggendari, che \"spesso queste storie presentano una sorprendente conoscenza mostrata in un'et\u00e0 tra i dieci e i quattordici anni\" e \"gli esempi di Mos\u00e8 e Samuele spiegano perch\u00e9 una storia della fanciullezza di Ges\u00f9 sarebbe stata collegata a una sua narrativa dell'infanzia, come preparazione per il suo ministero\".\nNell'arte.\nL'episodio \u00e8 mostrato frequentemente nell'arte. Solitamente viene raffigurato Ges\u00f9 che, seduto, discute con i Dottori del Tempio i quali, con attenzione, lo stanno ad ascoltare.\nNei primi dipinti Cristiani, Ges\u00f9 \u00e8 solitamente mostrato al centro, seduto su un seggio circondato dagli anziani. Tali dipinti derivano da composizioni classiche di professori di filosofia o retorica con i loro studenti, e sono simili ai dipinti medievali di letture universitarie contemporanee. Tale composizione pu\u00f2 apparire fino a Ingres (Montauban, Museo Ingres ) e oltre. Nel primo Medioevo si mostra il momento del ritrovamento stesso, con l'inserimento, all'inizio, di Maria, e pi\u00f9 tardi anche di Giuseppe, solitamente a sinistra della scena. Tipicamente, Ges\u00f9 e i dottori, intenti nelle loro discussioni, non li hanno ancora notati. Dal XII secolo Ges\u00f9 \u00e8 spesso seduto su un grande trono, talvolta con un libro o un rotolo di pergamena.\nNei tardi dipinti medievali, i Dottori, che ora spesso portano o consultano grandi volumi, hanno specifici abiti ebraici, e sono talvolta raffigurati in caricature, come alcune figure nella versione di Albrecht D\u00fcrer al Museo Thyssen-Bornemisza di Madrid.\nDall'alto Rinascimento in poi, molti pittori hanno dipinto la scena, con Ges\u00f9 circondato da dottori gesticolanti. Rembrandt dipinse tre opere sul soggetto (Bartsch 64-66) ed uno raffigurante una scena molto pi\u00f9 insolita di \"Ges\u00f9 che torna dal Tempio con i suoi genitori\" (B 60). Il pittore preraffellita William Holman Hunt dipinse una versione detta \"Il ritrovamento del Salvatore al Tempio\", ora a Birmingham, come uno dei soggetti dalla vita di Ges\u00f9, per il quale viaggi\u00f2 in Terra Santa per studiare i dettagli del luogo.\nIl soggetto ha attratto pochi artisti dal XIX secolo, e uno degli ultimi dipinti degno di nota pu\u00f2 essere quello dipinto, come copia di un Vermeer, dal falsario Han van Meegeren di fronte alla polizia danese per dimostrare che i quadri che aveva venduto a G\u00f6ring erano falsi."}
{"id": "1544306", "revid": "880848", "url": "https://it.wikipedia.org/wiki?curid=1544306", "title": "Tomaia", "text": "La tomaia o meno comunemente tomaio \u00e8 la parte superiore di una calzatura. I materiali pi\u00f9 comunemente usati per realizzarla sono il cuoio, la plastica o il tessuto. \u00c8 formata da un pezzo sagomato, attaccato alla suola tramite cucitura o incollaggio. Il suo nome deriva dalla parola greca \"tom\u00e0rion\" che significa \"pezzetto tagliato\".\nParti.\nSe la tomaia non \u00e8 realizzata in un unico pezzo \u00e8 costituita da:\nIn molti casi non c'\u00e8 la presenza della puntina ma solo della mascherina. \nQuando la tomaia non copre completamente il piede o \u00e8 ritagliata con larghe fessure la calzatura \u00e8 da considerarsi un sandalo."}
{"id": "1544309", "revid": "287204", "url": "https://it.wikipedia.org/wiki?curid=1544309", "title": "Dudu il maggiolino a tutto gas", "text": ""}
{"id": "1544314", "revid": "7459", "url": "https://it.wikipedia.org/wiki?curid=1544314", "title": "Digiuno federale", "text": ""}
{"id": "1544321", "revid": "3115", "url": "https://it.wikipedia.org/wiki?curid=1544321", "title": "15 Lacertae", "text": "15 Lac \u00e8 una stella multipla della costellazione della Lucertola, situata nella parte centrale della costellazione, a soli 6 minuti in ascensione retta dalla costellazione di Andromeda, ad una distanza di 325 anni luce dal sistema solare. Il sistema \u00e8 dominato dalla componente A, una gigante rossa di tipo spettrale M0III, avente un raggio oltre 200 volte quello solare, e una luminosit\u00e0 pari a circa 227 L\u2299.\nNon \u00e8 chiaro se le componenti secondarie siano tutte legate gravitazionalmente alla gigante rossa, o, in particolare per le stesse pi\u00f9 distanti apparentemente dalla principale, siano solo binarie visuali, cio\u00e8 che si trovano solo sulla stessa linea di vista rispetto alla Terra.\nComponenti.\nNella tabella che segue sono delineate le caratteristiche pi\u00f9 salienti del sistema multiplo 15 Lac:"}
{"id": "1544322", "revid": "6923", "url": "https://it.wikipedia.org/wiki?curid=1544322", "title": "Daytona Beach (Florida)", "text": ""}
{"id": "1544328", "revid": "2058375", "url": "https://it.wikipedia.org/wiki?curid=1544328", "title": "Fever (Kylie Minogue)", "text": "Fever \u00e8 l'ottavo album della cantante australiana Kylie Minogue, pubblicato nel 2001.\nHa venduto fino ad ora circa 12 milioni di copie, risultando l'album di maggiore successo della Minogue, nonch\u00e9 quello che l'ha confermata a livello mondiale. Il suo successo \u00e8 stato trainato dalla hit mondiale \"Can't Get You out of My Head\", rimasto per settimane in vetta alle classifiche di moltissimi paesi del mondo, Italia compresa, da \"In Your Eyes\", che segue il successo del predecessore, da \"Love at First Sight\" che riceve la nomination per \"Miglior Brano Dance\" e da \"Come into My World\" che vince l'anno successivo lo stesso premio.\nDescrizione.\nIl disco fa parte di un progetto dance, in cui l'album \u00e8 prodotto esclusivamente su base elettronica, senza ballate. William Baker, migliore amico e direttore creativo della cantante, ha ammesso che l'album \u00e8 ispirato ai film fantascientifici e soprattutto ai temi futuristici del noto Stanley Kubrick, creando nei videoclip situazioni paradossali (come nel video di \"Come Into My World\") o situazioni al limite del verosimile (come il video di \"Can't Get You Out Of My Head\"), il tutto mescolato ai suoni elettropop degli anni '80. Le coreografie usate sono ispirate allo stile di Kraftwerk, mescolano elementi robotici a danze quasi tribali (come la danza in stile \"Tae Bo\" nel video di \"Love At First Sight\"). \u00c8 l'album pi\u00f9 famoso della cantante, aiutato dal pluripremiato singolo \"Can't Get You out of My Head\", ha reso la cantante una diva di fama mondiale che le ha permesso di riprendere molti mercati in cui la cantante aveva perso le vendite con i precedenti dischi. L'album \u00e8 stato sorretto da un imponente Tour chiamato appunto Fever Tour, che ha avuto vari riconoscimenti per le scenografie e coreografie usate, nonch\u00e9 il tutto esaurito, in quasi tutte le date.\nIl disco ha avuto 3 diverse copertine: quella della versione euro-asiatica, quella della versione USA e quella della special-edition.\nA causa di un errore della casa discografica molte edizioni del disco includevano una versione di \"Whenever You Feel Like It\" difettosa, e di un volume molto pi\u00f9 basso del resto. Le versioni asiatiche sembrano essere immuni da questo difetto.\nSuccesso commerciale.\nL'album \u00e8 stato commercializzato in Europa nel 2001 e nel 2002 in Australia e Stati Uniti, per le etichette Parlophone, Mushroom e Capitol. Ha venduto pi\u00f9 di 7,5 milioni di copie mondiali solo nel 2001 e 2002.\nAlla sua uscita l'album \u00e8 andato al numero in pi\u00f9 di venti paesi diversi, non contando tutti i paesi in cui \u00e8 entrato nella \"Top 10\" ed ha venduto quasi due milioni di copie solo in Inghilterra ed \u00e8 rimasto per 75 settimane nella classifica australiana ottenendo ben 7 dischi di platino.\nIn Russia \u00e8 stato certificato con lo status di Diamante per aver venduto pi\u00f9 di 60.000 copie e la cantante \u00e8 entrata nel record di prima artista non-russo femminile ad aver ottenuto tale certificazione.\nIn America l'album \u00e8 stato certificato Platinum, vendendo complessivamente 1\u00a0500\u00a0000 copie."}
{"id": "1544336", "revid": "838137", "url": "https://it.wikipedia.org/wiki?curid=1544336", "title": "Positivismo in Polonia", "text": "Il Positivismo in Polonia defin\u00ec il pensiero progressista in letteratura e in altri ambiti della vita a seguito della disastrosa rivolta di gennaio del 1863 fino all'inizio del XX secolo.\nDopo la rivolta, molti polacchi abbandonarono le loro speranze di riconquistare l'indipendenza della Polonia da Russia, Impero tedesco e austro-ungarico con l'uso della forza. Insieme a queste speranze essi, spesso riluttanti, misero da parte lo stile del periodo romantico. Il \"positivismo\" polacco, che trae il suo nome dalla filosofia di Auguste Comte e gran parte della sua ideologia anche da opere di studiosi e scienziati britannici, invoc\u00f2 l'esercizio della ragione prima delle emozioni. Sostenne che l'indipendenza, se doveva essere riconquistata, doveva essere ottenuta gradualmente, con una \"costruzione della fondamenta\", creando una rete di infrastrutture materiali e una serie di scuole per l'istruzione, attraverso il \"lavoro organico\" che avrebbe consentito alla societ\u00e0 polacca di funzionare come \"organismo sociale\" pienamente integrato (concetto preso in prestito da Herbert Spencer).\nIl giornalista polacco, scrittore di brevi opere e romanziere Boles\u0142aw Prus sugger\u00ec ai suoi compatrioti che il posto della Polonia nel mondo sarebbe stato determinato dai contributi che sarebbero stati dati al mondo scientifico, tecnologico, culturale ed economico.\nLe questioni societarie specifiche affrontate dai positivisti polacchi compresero l'istituzione dei diritti delle donne, dell'assimilazione della minoranza ebrea della Polonia e la difesa della popolazione polacca nelle parti della Polonia governate dalla Germania, contro la \"Kulturkampf\", oltre al trasloco degli abitanti tedeschi.\nI positivisti videro il lavoro, e non le rivolte, come modalit\u00e0 utile per mantenere un'identit\u00e0 nazionale polacca e dimostrare un patriottismo costruttivo."}
{"id": "1544350", "revid": "125248478", "url": "https://it.wikipedia.org/wiki?curid=1544350", "title": "Dieter Rams", "text": "Biografia.\nRams studi\u00f2 architettura presso il \"Werkkunstschule Wiesbaden\" e al tempo stesso imparava l'arte della carpenteria dal padre, tra il 1943 e il 1957. Dopo aver lavorato per l'architetto Otto Apel, dal 1953 al 1955, entr\u00f2 a far parte di un'azienda che produceva articoli elettronici, la Braun, della quale divent\u00f2 direttore del dipartimento di design nel 1961, posizione che mantenne fino al 1995.\nRams spieg\u00f2 cos\u00ec il suo approccio al design: \"Weniger, aber besser\" (traducibile liberamente come \"Meno, ma meglio\").\nAssieme allo staff della Braun realizz\u00f2 numerosi prodotti memorabili, tra cui il celebre giradischi SK-4 e il proiettore 'D'-series. \u00c8 anche noto per aver progettato la 606 Universal Shelving System prodotta da Vits\u0153 nel 1960.\nMolti dei suoi prodotti - macchine per il caff\u00e8, calcolatrici, radio, attrezzature audiovisive, prodotti da ufficio - sono oggi esposti in molti musei di tutto il mondo, tra cui il MoMA di New York.\nDieter Rams continua ad essere una figura di riferimento nel mondo del design; di recente ha disegnato una copertina per Wallpaper.\n\u00c8 evidente l'influenza del design di Rams nei lavori di Jonathan Ive, designer per Apple, in prodotti come l'iMac, l'iPod (il quale \u00e8 esplicitamente ispirato alla Radio T3), e l'iPhone. Ad esempio l'applicazione calcolatrice di iOS 6 \u00e8 basata sullo stile della Braun ET66 disegnata da Rams.\n\u00c8 autore delle 10 regole per un buon design."}
{"id": "1544360", "revid": "196390", "url": "https://it.wikipedia.org/wiki?curid=1544360", "title": "Navi per il trasporto di gas liquefatti", "text": ""}
{"id": "1544361", "revid": "104458", "url": "https://it.wikipedia.org/wiki?curid=1544361", "title": "Goffredo III di Leuven", "text": ""}
{"id": "1544363", "revid": "253269", "url": "https://it.wikipedia.org/wiki?curid=1544363", "title": "Kathryn Grayson", "text": "Biografia.\nLa famiglia Hedrick si trasfer\u00ec a St. Louis, dove Kathryn cominci\u00f2 la sua carriera di soprano. Si spos\u00f2 due volte, la prima con l'attore John Shelton, la seconda con l'attore e cantante Johnnie Johnson. Ebbe una relazione con Howard Hughes, di cui fu per breve tempo anche fidanzata. La sua carriera hollywoodiana inizi\u00f2 come la risposta della MGM a Deanna Durbin. Dopo il ritiro dal grande schermo fece qualche apparizione in alcune serie televisive, tra cui \"La signora in giallo\".\nMor\u00ec a Los Angeles il 17 febbraio 2010, all'et\u00e0 di 88 anni."}
{"id": "1544364", "revid": "92719", "url": "https://it.wikipedia.org/wiki?curid=1544364", "title": "Scimmie del Nuovo Mondo", "text": ""}
{"id": "1544366", "revid": "92719", "url": "https://it.wikipedia.org/wiki?curid=1544366", "title": "Platirrine", "text": ""}
{"id": "1544367", "revid": "125801579", "url": "https://it.wikipedia.org/wiki?curid=1544367", "title": "Coordinate trilineari", "text": "In geometria, le coordinate trilineari di un punto relative a un triangolo dato descrivono le distanze proporzionali dai tre lati del triangolo. Sono un esempio di coordinate omogenee.\nEsempi.\nL'incentro ha coordinate trilineari 1 : 1 : 1; cio\u00e8, le distanze dai lati \"BC\", \"CA\", \"AB\" del triangolo \"ABC\" sono proporzionali alle distanze reali, le quali formano la tripletta ordinata (\"r\", \"r\", \"r\"), dove \"r\" \u00e8 l'inraggio del triangolo \"ABC\". Nota che la notazione \"x\":\"y\":\"z\" usando i doppi punti distingue le coordinate trilineari dalle reali distanze, (\"kx\", \"ky\", \"kz\"), che \u00e8 la notazione usuale per una tripletta ordinata, e che pu\u00f2 essere ottenuta da \"x\" : \"y\" : \"z\" usando il numero\ndove \"a\", \"b\", \"c\" sono rispettivamente le lunghezze \"BC\", \"CA\", \"AB\", e \u03c3 = area di \"ABC\". (La \"Notazione con la virgola\" per le coordinate trilineari dovrebbe essere deprecata, poich\u00e9 la notazione (\"x\", \"y\", \"z\"), che indica una tripletta ordinata, non permette, per esempio, (\"x\", \"y\", \"z\") = (2\"x\", 2\"y\", 2\"z\"), mentre la \"Notazione con i doppi punti\" permette( \"x\" : \"y\" : \"z\") = (2\"x\" : 2\"y\" : 2\"z\".)\nSiano \"A\", \"B\", e \"C\" i vertici di un triangolo, o i corrispondenti angoli su questi vertici. Le coordinate trilineari per alcuni punti notevoli sono:\nFormule.\nLe coordinate trilineari permettono molti metodi algebrici per la risoluzione di problemi relativi alla geometria del triangolo. Per esempio, tre punti \nsono collineari se e solo se il determinante\n\u00e8 uguale a zero. Il perch\u00e9 di questo si ha poich\u00e9 le rette\nconcorrono in un punto se e solo se \"D = 0.\" \nMolte cubiche sono facilmente rappresentabili usando le coordinate trilineari. Per esempio:\nConversioni.\nUn punto con coordinate trilineari \"\u03b1\" : \"\u03b2\" : \"\u03b3\" ha coordinate baricentriche \"a\u03b1\" : \"b\u03b2\" : \"c\u03b3\" dove \"a\", \"b\", \"c\" sono le lunghezze dei lati del triangolo. Similmente, un punto con coordinate baricentriche \"\u03b1\" : \"\u03b2\" : \"\u03b3\" ha coordinate trilineari \"\u03b1/a\" : \"\u03b2/b\" : \"\u03b3/c\".\nVi sono formule per passare dalle coordinate trilineari alle coordinate cartesiane. Dato un triangolo di riferimento ABC si esprime la posizione del vertice B in termini di una coppia ordinata di coordinate cartesiane e si rappresenta questo algebricamente come un vettore \"a\" usando il vertice C come origine. Similmente si definisce la posizione del vettore del vertice A come \"b\". Quindi ogni punto P associato con il triangolo di riferimento ABC pu\u00f2 essere definito in un sistema Cartesiano a due dimensioni come il vettore \"p\" = \u03b1\"a\" + \u03b2\"b\". Se questo punto P ha coordinate trilineari x : y : z la formula di conversione sar\u00e0 la seguente:\no alternativamente:"}
{"id": "1544368", "revid": "1609015", "url": "https://it.wikipedia.org/wiki?curid=1544368", "title": "Presentazione di Ges\u00f9 al Tempio", "text": ""}
{"id": "1544369", "revid": "92719", "url": "https://it.wikipedia.org/wiki?curid=1544369", "title": "Cercopiteco azzurro", "text": ""}
{"id": "1544370", "revid": "125665078", "url": "https://it.wikipedia.org/wiki?curid=1544370", "title": "Mamma, ho preso il morbillo", "text": "Mamma, ho preso il morbillo (\"Home Alone 3\") \u00e8 un film del 1997 di Raja Gosnell, terzo capitolo della saga di \"Home Alone\", sebbene si tratti di un sequel indiretto. \u00c8 anche l'ultimo film della serie \"Home Alone\" a ricevere un'uscita nelle sale. Ha come protagonista Alex D. Linz nei panni di Alex Pruitt, un bambino prodigio di 8 anni che difende la sua casa da una banda di criminali che lavorano per una famigerata organizzazione terroristica.\nLe riprese del film si sono svolte dal 2 dicembre 1996 al 22 marzo 1997. A differenza di quanto facciano intendere il titolo e il doppiaggio dell'edizione italiana, il protagonista non si ammala di morbillo, bens\u00ec di varicella.\nTrama.\nUna spietata banda composta da quattro criminali internazionali, Peter Beaupre, Alice Ribbons, Burton Jernigan ed Earl Unger, che ha portato a termine un colpo, cerca di rivendere un preziosissimo microchip contenente un segreto militare dell'aviazione statunitense sul mercato nero per molti milioni di dollari. Per passare inosservati, nascondono questo microchip in una macchinina radiocomandata.\nPer una piccola distrazione, presso l'Aeroporto Internazionale di San Francisco, il pacco che la contiene viene scambiato con un sacchetto molto simile, di propriet\u00e0 di Mrs. Hess, una vecchia signora piuttosto burbera che lo regala, come pagamento per aver spazzato la neve, ad Alex Pruitt, un adorabile e promettente bambino di otto anni che ha un fratello e una sorella maggiori, Stan e Molly; la sera stessa, Alex scopre di essersi ammalato di morbillo, rimanendo a casa da solo con la febbre. I quattro criminali riescono, nel frattempo, a rintracciare la macchinina telecomandata, a Chicago, nel quartiere dove vive Alex, ma ancora non sanno di preciso in quale casa \u00e8 custodita.\nCon un telescopio, Alex ne approfitta per guardare che cosa succede nel suo quartiere, notando Beaupre operare in una casa del vicinato e scambiandolo per un ladro; il bambino corre al telefono avvisando la polizia, ma all'arrivo dei poliziotti trovano la casa completamente in ordine, mentre Beaupre ha gi\u00e0 lasciato l'edificio poco tempo prima. Il giorno dopo, Alex nota nuovamente lo stesso individuo operare, questa volta, nella casa della signora Hess, uscita per delle commissioni; ancora una volta, il bambino avvisa la polizia e questa volta Beaupre \u00e8 ancora in casa all'arrivo dei poliziotti, ma il losco individuo riesce a nascondersi. Come la volta precedente, Alex non viene creduto dalle forze dell'ordine, le quali lo definiscono un bambino che d\u00e0 falsi allarmi per divertimento.\nCol passare dei giorni, Alex riesce a trovare il microchip nella macchinina e ne comunica il codice alla \"US Air Force Recruiting\", mentre i malviventi riescono finalmente a scoprire che la macchinina ce l'ha il bambino; approfittando dell'assenza dei genitori e dei fratelli del piccolo, i quattro decidono di entrare in azione per riprendersi la macchinina, ma scoprono ben presto che la missione \u00e8 pi\u00f9 dura del previsto, visto che Alex ha sparso delle trappole dentro e fuori dalla casa. Nonostante le loro abilit\u00e0 Alex si dimostra pi\u00f9 furbo e sveglio e alla fine i quattro vengono arrestati prendendosi un bel morbillo anche loro, mentre Alex riconsegna il chip rubato all'FBI e viene visto come un piccolo eroe.\nProduzione.\nSebbene il film venga ambientato a Chicago, venne scelta come localit\u00e0 principale Evanston, comune dell'Illinois situato a circa 22\u00a0km a nord di Chicago.\nPer le scene dinanzi l'ingresso di casa Pruitt fu scelta 3026 Normandy Place, le scene del retro casa vennero invece girate al 2621 Noyes Street.\nPer l'ingresso principale della casa della signora Hess fu scelta 3025 Normandy Place, per il retro venne scelta 3023 Normandy Place.\nLa fittizia azienda \"AXUS Defence Technologies\", ambientata a Silicon Valley, California, venne in realt\u00e0 girata al 6601 North Ridge Boulevard e nella zona portuale fra la E. 95th Street e S. Avenue N di Chicago, per la scena iniziale dove i malviventi acquistano il chip.\nLa scena della banca, dove Karen Pruitt si reca al lavoro, venne girata al 4747 Dempster Street a Skokie, comune situato a circa 5\u00a0km ad ovest di Evanston.\nLa \"US Air Force Recruiting\", l'azienda alla quale Alex rilascia il codice del chip, \u00e8 in realt\u00e0 un odierno negozio di ottica situato in 2914 Central Street, sempre ad Evanston.\nColonna sonora.\nLa colonna sonora del film fu curata dall'Universal Music Group.\nDistribuzione.\nEdizione italiana.\nIl doppiaggio italiano del film \u00e8 stato effettuato presso la SEFIT-CDC e diretto da Roberto Chevalier su dialoghi di Enzo Ocone.\nAccoglienza.\nBotteghino.\nIl film ha incassato 30.882.515 dollari nel Nord America e altri 48.200.000 dollari in altri territori, arrivando a 79.082.515 dollari in tutto il mondo.\nCritica.\nIl film ha un punteggio di approvazione del 29% su Rotten Tomatoes basato su 24 recensioni, con una valutazione media di 4,4/10. Il consenso della critica recita: \"Il carisma precoce di Macaulay Culkin \u00e8 gravemente mancato in questo sequel vuoto, che raddoppia sull'ampia commedia mentre manca di tutte le caratteristiche che hanno reso l'originale un classico\".\nRoger Ebert del \"Chicago Sun-Times\" ha dato al film una recensione positiva di 3 stelle su 4, e ha detto che lo ha trovato \"fresco, molto divertente e migliore dei primi due\"."}
{"id": "1544371", "revid": "92719", "url": "https://it.wikipedia.org/wiki?curid=1544371", "title": "Cercopiteco mona di Campbell", "text": ""}
{"id": "1544372", "revid": "92719", "url": "https://it.wikipedia.org/wiki?curid=1544372", "title": "Cercopiteco dalla coda rossa", "text": ""}
{"id": "1544373", "revid": "1543377", "url": "https://it.wikipedia.org/wiki?curid=1544373", "title": "Rauchbier", "text": "Rauchbier (in tedesco: \"birra affumicata\") \u00e8 uno stile tedesco di birra a bassa fermentazione, contraddistinto da un accentuato sapore di affumicato. Le \"rauchbier\" di Bamberga (in Baviera, Germania), e del birrificio Schlenkerla in particolare, sono le pi\u00f9 rinomate al mondo.\nStoria.\nQuesto stile nacque con la scoperta che essiccare i malti su fiamma viva conferiva loro un carattere affumicato, che talvolta si trasferiva anche al sapore della birra ottenuta da questi malti. Prima dell'era moderna, si usava essiccare l'orzo maltato al sole oltre che sul fuoco. Nell'era industriale fu introdotta l'essiccazione in particolari forni detti \"kiln\", che usavano calore indiretto. Insomma si pu\u00f2 dire che nei secoli si sono diffuse molte tecniche per preparare i cereali alla produzione di birra, incluso quello di produrre birra dal pane, per cui la \"rauchbier\" non era universale, ma variava di regione in regione. Di certo si sa che la tecnica di essiccazione su fiamma fu usata in Inghilterra tra il XVI e il XVIII secolo.\nAgli inizi del XVIII secolo, l'essiccazione di malti mediante forni \"kiln\" si diffuse sempre pi\u00f9 e, a partire dalla met\u00e0 del XIX secolo, divenne praticamente il metodo universale. Poich\u00e9 nei \"kiln\" il fumo viene subito allontanato dal malto umido, il gusto di affumicato non si trasferisce pi\u00f9 all'orzo maltato e nemmeno alla birra con esso prodotta. Ne consegu\u00ec che questa caratteristica divenne sempre meno comune nelle birre, fino a scomparire quasi completamente dal mondo birrario.\nUn altro metodo usato per conferire sapore affumicato alla birra \u00e8 quello di usare pietre calde per scaldare il miscuglio, impiegato dai birrifici che usavano contenitori di legno per produrre birra, dal momento che essi non potevano stare sulla fiamma.\nRauchbier di Bamberga.\nPochi birrifici proseguirono la produzione di \"rauchbier\", continuando tuttavia ad impiegare malti essiccati sulla fiamma. Due birrerie di Bamberga, \"Schlenkerla\" e \"Spezial\", rimasero praticamente le uniche a produrre questa birra per quasi due secoli. Questi storici locali sono attivi ancora oggi, assieme ad altri cinque birrifici della stessa citt\u00e0: tutti essiccano i loro malti sopra fuochi di legno di faggio, e producono svariati tipi di \"Rauchbier\"."}
{"id": "1544375", "revid": "92719", "url": "https://it.wikipedia.org/wiki?curid=1544375", "title": "Macaco berbero", "text": ""}
{"id": "1544376", "revid": "1363832", "url": "https://it.wikipedia.org/wiki?curid=1544376", "title": "Simeone il Vecchio", "text": "Racconto evangelico.\nIl Vangelo secondo Luca riporta che quando Ges\u00f9 fu presentato al Tempio, i suoi genitori Giuseppe e Maria incontrarono Simeone.\nSecondo il vangelo, Simeone era un anziano a cui lo Spirito Santo aveva preannunziato che avrebbe visto il Messia. Simeone prese tra le braccia Ges\u00f9 bambino e rese gloria a Dio con la preghiera tramandatasi come Nunc dimittis.&lt;br&gt;\nEgli inoltre profetizz\u00f2 a Maria la sua partecipazione alle vicende dolorose della vita del figlio Ges\u00f9.\nTradizione ortodossa.\nSecondo la tradizione della Chiesa ortodossa Simeone era uno dei 70(72) traduttori della Septuaginta, testo di riferimento per quella Chiesa.&lt;br&gt;\nLa tradizione vuole che abbia esitato nel tradurre il passo di Isaia:\n e che un angelo gli sia apparso dicendogli che non sarebbe morto fino a che non avesse visto il Messia nato da una vergine.\nSe questa tradizione fosse vera, egli avrebbe avuto quasi trecento anni.\nCulto.\nSimeone \u00e8 stato venerato come santo gi\u00e0 nei primi secoli del cristianesimo.\nLe reliquie del santo furono trasferite dai Bizantini a Costantinopoli, ma assalendola i Veneziani guidati da Enrico Dandolo saccheggiarono la chiesa dove si trovavano le spoglie del santo.\nLe reliquie furono traslate in Venezia nella chiesa di San Simeone Profeta.&lt;br&gt;\nEsiste anche un'altra credenza.\nSecondo questa nel VI secolo le reliquie del Simeone furono portate a Costantinopoli e da l\u00ec nel 1243 furono portate a Zara. La citt\u00e0 elesse Simeone come patrono. Esso \u00e8 venerato come intercessore per le benedizioni ai bambini.\nFeste collegate.\nL'incontro di Simeone con la Sacra Famiglia \u00e8 ricordato il 2 febbraio, nella festa della Candelora, nota anche come \"Presentazione di Ges\u00f9 al Tempio\", \"Incontro con il Signore\", o \"Purificazione della Vergine\".\nNel calendario ecclesiastico i santi sono spesso ricordati nell'anniversario della morte, e per questo la festa di Simeone \u00e8 il 3 febbraio, giorno successivo al suo incontro con Ges\u00f9, giorno in cui secondo la tradizione sarebbe morto.\nSimeone \u00e8 venerato come santo dalla Chiesa cattolica romana, dalla Chiesa cristiana ortodossa, dalla Comunione anglicana e dalle Chiese Luterane. Le Chiese ortodosse che utilizzano ancora il calendario giuliano, celebrano il Natale il 7 gennaio e di conseguenza la festa della Presentazione di Ges\u00f9 al Tempio e quindi san Simeone risultano ritardate."}
{"id": "1544378", "revid": "92719", "url": "https://it.wikipedia.org/wiki?curid=1544378", "title": "Macaco dalla coda di leone", "text": ""}
{"id": "1544379", "revid": "125107835", "url": "https://it.wikipedia.org/wiki?curid=1544379", "title": "Viadotto del Paglia", "text": "Il viadotto del Paglia \u00e8 un lungo viadotto della linea ferroviaria \"Direttissima\" Firenze-Roma composto da 205 campate di 25\u00a0m ciascuna e da 5 campate ad arco da 50 m poggiate su 106 piloni in calcestruzzo armato.\nI lavori di realizzazione del viadotto sul fiume Paglia iniziarono il 25 giugno 1970 con l'avvio della costruzione del primo pilone e aprirono la storia della \"Direttissima\". Con i suoi 5\u00a0375 metri di lunghezza sarebbe stato il pi\u00f9 lungo viadotto ferroviario d'Europa. Il tratto di linea ferrata con il lungo viadotto era compreso nel terzo lotto, di 24,357\u00a0km, compreso tra l'interconnessione, con la \"Linea Lenta\", di Orvieto Nord e Citt\u00e0 della Pieve la cui costruzione venne affidata ad un Consorzio costituito dall'Impresa Condotte d'Acqua e dall'Impresa Mantelli.\nIn poco pi\u00f9 di tre anni di lavori il viadotto veniva ultimato. Il 23 novembre 1973 infatti, sul viadotto del Paglia, avvenne la messa in opera dell'ultima grande campata a cui assisterono i partecipanti alla conferenza tenuta a Firenze dall'UIC per la presentazione del \"Piano Direttore ferroviario europeo\", di cui la \"Direttissima\" era parte integrante.\nIl 2 ottobre 1975 il primo treno attravers\u00f2 il viadotto del Paglia.\nIl percorso era insediato nella piana del fiume Paglia e seguiva successivamente la valle del suo affluente, il \"Rio Rivarcale\". Le sue caratteristiche furono fortemente innovative rispetto alle costruzioni precedenti sia per l'imponenza che per la tecnica costruttiva:"}
{"id": "1544380", "revid": "92719", "url": "https://it.wikipedia.org/wiki?curid=1544380", "title": "Macaco dalla coda di porco meridionale", "text": ""}
{"id": "1544381", "revid": "71433", "url": "https://it.wikipedia.org/wiki?curid=1544381", "title": "Made of Honor", "text": ""}
{"id": "1544383", "revid": "767487", "url": "https://it.wikipedia.org/wiki?curid=1544383", "title": "Boris Vadimovi\u010d Berezovskij", "text": "Studio e formazione musicale.\nBoris Berezovskij inizia lo studio del pianoforte a cinque anni privatamente. In seguito viene ammesso al Conservatorio di Mosca, studia con \u0116liso Virsaladze e prende lezioni private da Alexander Satz.\nNel 1988 fa il suo debutto alla Wigmore Hall di Londra con successo, ricevendo elogi anche da giornali autorevoli come il Times. Due anni dopo, nel 1990, vince la medaglia d'oro al Concorso internazionale \u010cajkovskij.\nDa allora Boris Berezovskij ha suonato nelle maggiori citt\u00e0 (Londra, Parigi, Vienna, Roma, Zurigo, Monaco, Salisburgo, Amsterdam, Montreal, Berna, Budapest e Tokyo) con le principali orchestre mondiali ed \u00e8 stato diretto da insigni maestri come Wolfgang Sawallisch, Charles Dutoit, Kurt Masur e Antonio Pappano.\nIncide frequentemente per la casa discografica Teldec ottenendo lusinghieri consensi dalla critica.\nCaratteristiche e repertorio.\nPianista virtuoso che nelle sue interpretazioni sa fondere energia e spontaneit\u00e0, Boris Berezovskij si cimenta complessivamente con un repertorio romantico e tardoromantico, facendo di Fryderyk Chopin, Liszt e Rachmaninov i suoi cavalli di battaglia. Si dedica inoltre all'esecuzione di compositori russi, oltre a Rachmaninov, come P\u00ebtr Il'i\u010d \u010cajkovskij, Khachaturian e \u0160ostakovi\u010d."}
{"id": "1544385", "revid": "92719", "url": "https://it.wikipedia.org/wiki?curid=1544385", "title": "Macaco crestato di Celebes", "text": ""}
{"id": "1544388", "revid": "92719", "url": "https://it.wikipedia.org/wiki?curid=1544388", "title": "Macaco reso", "text": ""}
{"id": "1544390", "revid": "92719", "url": "https://it.wikipedia.org/wiki?curid=1544390", "title": "Babbuino amadriade", "text": ""}
{"id": "1544392", "revid": "92719", "url": "https://it.wikipedia.org/wiki?curid=1544392", "title": "Babbuino oliva", "text": ""}
{"id": "1544393", "revid": "92719", "url": "https://it.wikipedia.org/wiki?curid=1544393", "title": "Gelada", "text": ""}
{"id": "1544395", "revid": "92719", "url": "https://it.wikipedia.org/wiki?curid=1544395", "title": "Colobo rosso di Zanzibar", "text": ""}
{"id": "1544396", "revid": "92719", "url": "https://it.wikipedia.org/wiki?curid=1544396", "title": "Langur grigio di pianura settentrionale", "text": ""}
{"id": "1544398", "revid": "92719", "url": "https://it.wikipedia.org/wiki?curid=1544398", "title": "Lutung di Giava", "text": ""}
{"id": "1544399", "revid": "92719", "url": "https://it.wikipedia.org/wiki?curid=1544399", "title": "Langur dalla coda di porco", "text": ""}
{"id": "1544400", "revid": "124705896", "url": "https://it.wikipedia.org/wiki?curid=1544400", "title": "Saloon", "text": "Il saloon (termine inglese) era un locale pubblico diffuso nel cosiddetto \"Far West\" degli Stati Uniti nel XIX secolo. Serviva principalmente bevande alcoliche ma anche cibo e a volte era sede di un albergo. Spesso dotati anche di pianista, i \"saloon\" fiorirono progressivamente dai primi decenni dell'Ottocento in poi e sono stati \"set\" della maggioranza dei \"film western\". La porta era tradizionalmente costituita da due ante in legno che si aprivano in entrambi i sensi.\nI saloon erano il ritrovo abituale di cacciatori di pelli, cowboy, militari, taglialegna, uomini d'affari, fuorilegge, sceriffi e cacciatori di taglie, minatori e scommettitori. Alcuni saloon del vecchio west divennero col tempo dei postriboli e luoghi ove si consumava oppio.\nStoria.\nLa parola \"saloon\" si \u00e8 originata come forma alternativa del francese \"salon\", che significa \"Grande sala in un luogo pubblico per divertimento\". Negli Stati Uniti il termine inizi\u00f2 ad essere regolarmente utilizzato a partire dal 1841. Il primo saloon venne costruito a Brown's Hole, nel Wyoming, nel 1822, per servire da luogo di ristoro per i cacciatori di pelle della zona.\nSempre negli Stati Uniti, dove i saloon si diffusero in notevole quantit\u00e0, dagli anni '80 dell'Ottocento i saloon vennero associati alle prime birrerie, cos\u00ec da unire le fabbriche alla distribuzione della bevanda. La prima ad intraprendere questo esperimento commerciale e sociale fu la Schlitz Brewing Company seguita poi da altre ditte.\nNegli anni '80 dell'Ottocento, i saloon erano ormai diffusissimi in tutti gli Stati Uniti. Nella sola citt\u00e0 di Leavenworth, Kansas, vi erano \"circa 150 saloons e quattro fabbriche di liquori\".\nI politici spesso frequentavano i saloon perch\u00e9 erano luoghi dove la popolazione era facilmente raggiungibile e in gran numero, sfruttando quindi questi luoghi per la loro campagna elettorale.\nA partire dal 1893, inizi\u00f2 la propria attivit\u00e0 la Anti-Saloon League che si pose in protesta contro i saloon americani. Nel 1895 l'associazione divenne una vera e propria organizzazione nazionale e divenne una delle principali lobby proibizioniste dell'intero continente, schierandosi con la pi\u00f9 antica Woman's Christian Temperance Union e con il Prohibition Party. La lega chiese a tutti i livelli del governo una legislazione per proibire la lavorazione o l'importazione e la distribuzione di alcool, birra e vino. I primi saloon a venire chiusi sulla stregua di questi movimenti furono quelli dell'Arizona dopo il 1906, in particolare a Yuma, Tucson, Phoenix. I membri della lega chiesero alla polizia locale di ritirare le licenze ai gestori che avessero violato gli orari di apertura, che avessero servito alle donne o ai minori. Quest'ondata proibizionista port\u00f2 all'approvazione del 18\u00b0 emendamento della costituzione americana nel 1920, abolito poi nel 1933.\nFree lunch.\nIl \"free lunch\" era una pratica comune in certi saloon di offrire il pranzo gratis ai clienti abituali oppure in occasioni particolari per attrarre ulteriori clienti. Questo fenomeno perdur\u00f2 in particolare dall'ultimo quarto dell'Ottocento. Il pranzo libero poteva essere di diversa natura, dalla forma pi\u00f9 semplice a quella pi\u00f9 rudimentale, con l'obbligo per\u00f2 dell'acquisto di almeno un drink. Ovviamente il proprietario del saloon si attendeva che gli avventori prendessero poi pi\u00f9 di un drink durante il pranzo.\nAspetto.\nL'aspetto di saloon variava dal luogo e dall'epoca della sua costruzione. Col crescere delle citt\u00e0, i saloons divennero sempre pi\u00f9 raffinati, come pure i prodotti serviti. I primi saloon, sviluppatisi in localit\u00e0 remote, spesso con scarse entrate, avevano un arredamento essenziale e poche decorazioni. Nel locale si trovava un camino per scaldarsi nei mesi invernali.\nLa caratteristica pi\u00f9 tipica di tutti i saloon erano per\u00f2 le porte in legno ad ante che si aprivano in entrambi i sensi. Esse erano aperture parziali che giungevano dal petto alle ginocchia, lasciando quindi la possibilit\u00e0 anche a chi si trovava al di fuori del locale di vedere chi si trovava all'interno. Successivamente, nel west americano, i saloon iniziarono a venire decorati maggiormente come nel caso del Barlow Trail Saloon di Damascus, Oregon, che disponeva di un portico molto decorato.\nL'aspetto dei saloon dipendeva anche dal gruppo etnico a cui erano rivolti. Gli irlandesi preferivano il servizio al banco e prevalentemente basato sul consumo di whiskey. I saloon rivolti agli emigrati tedeschi, avevano pi\u00f9 l'aspetto di ristoranti con tavoli dove si serviva cibo e birra ed erano perlopi\u00f9 rivolti a gruppi e famiglie. Altri gruppi etnici che disponevano di loro saloon furono gli scandinavi, gli ebrei, i greci e gli italiani, anche se spesso questi preferivano clubs pi\u00f9 intimi rispetto al rito del bere in pubblico.\nIntrattenimento.\nI saloon erano anche luogo di intrattenimento, offrendo spesso spettacoli di ballerine, le quali spesso (se non nella maggior parte dei casi) arrotondavano il compenso facendo anche le prostitute. Molti saloon offrivano giochi d'azzardo a carte come il faro, poker, brag, il gioco delle tre carte e i dadi. Col tempo vennero aggiunti nei saloon anche il biliardo, le freccette ed il bowling. Alcuni saloon includevano anche dei pianisti, delle ballerine di can-can e delle scenette teatrali. Uno degli esempi pi\u00f9 completi di questa tipologia di saloon era il Long Branch Variety Show che attualmente \u00e8 stato ricreato nel Long Branch Saloon a Dodge City, Kansas.\nAlcool.\nAlla fondazione di un nuovo villaggio, poco dopo veniva aperto un saloon per intrattenere gli abitanti, luogo che inizialmente era poco pi\u00f9 di una tenda o di una baracca di legno dove si serviva prevalentemente whiskey (realizzato spesso artigianalmente) e tabacco da masticare.\nL'importazione.\nCol crescere delle citt\u00e0 e il progredire dei tempi, i saloon iniziarono non solo a venire pi\u00f9 decorati e ad assumere la forma di veri e propri locali, ma spesso iniziarono ad importare liquori pi\u00f9 pesanti dagli Stati Uniti orientali e dall'Europa.\nBirra.\nLa birra era spesso servita a temperatura ambiente dal momento che la refrigerazione era perlopi\u00f9 impossibile. Adolphus Busch introdusse la refrigerazione e la pastorizzazione della birra nel 1880 col suo marchio Budweiser. La birra veniva talvolta conservata in barili nei locali stessi. Alcuni saloon producevano birra personalmente.\nSaloon famosi.\nTra i saloon pi\u00f9 famosi vi erano il First Chance Saloon di Miles City, Montana; il Bull's Head di Abilene, Kansas; l'Arcade Saloon di Eldora, Colorado; l'Holy Moses di Creede, Colorado; il Long Branch Saloon di Dodge City, Kansas; il Birdcage Theater di Tombstone, Arizona; il Bucket of Blood Saloon a Virginia City, Nevada; il Jersey Lilly di Langtry, Texas. Molti di questi esercizi commerciali rimanevano aperti ventiquattr'ore su ventiquattro, sei giorni alla settimana eccetto la domenica e Natale.\nBull's Head.\nNel west americano, frequenti erano gli incidenti nei saloons. Phil Coe, proprietario del saloon Bull's Head di Abilene, Kansas, oltraggi\u00f2 la popolazione della citt\u00e0 facendo dipingere sulla sua insegna la figura di un toro con un pene eretto. Un pistolero dell'epoca, Wild Bill Hickok, minacci\u00f2 di far bruciare il saloon se l'insegna non fosse stata cancellata ed invi\u00f2 alcuni dei suoi uomini a intimidire Coe. I due divennero nemici ed in uno scontro successivo, Wild Bill Hickok uccise Coe.\nWild Bill, come pistolero professionista, venne successivamente ucciso il 2 agosto 1876 da Jack McCall, che gli spar\u00f2 alla nuca nel Saloon No. 10, di Deadwood, South Dakota, mentre Wild Bill stava giocando a carte. Secondo la tradizione, Wild Bill aveva delle carte che divennero poi note come \"mano del morto\" nel gioco del poker.\nI saloon di Wyatt Earp.\nL'ex uomo di legge, giocatore di faro e scommettitore Wyatt Earp lavor\u00f2 o fu proprietario di diversi saloons nella sua vita, da solo o in partnership con altri. Assieme a due dei suoi fratelli giunse a Tombstone, in Arizona, il 1\u00ba dicembre 1879 ed al gennaio del 1881, il proprietario dell'Oriental Saloon, Lou Rickabaugh, aveva gi\u00e0 ceduto a Wyatt Earp un quarto degli interessi delle concessioni del proprio saloon in cambio dei suoi servizi come manager e responsabile della sicurezza.p.41 Wyatt invit\u00f2 un altro suo amico, il pistolero Bat Masterson, a Tombstone per aiutarlo nella gestione dell'Oriental Saloon. Nel 1884, Wyatt e sua moglie Josie, Warren, James e Bessie Earp lasciarono la citt\u00e0 per Eagle City, nell'Idaho. Wyatt si pose alla ricerca di oro nel distretto minerario di Murray-Eagle. La famiglia apr\u00ec ancora una volta un saloon chiamato The White Elephant, in una caratteristica tenda da circa. Un annuncio su un giornale locale invitava \"venite a vedere l'elefante!\".\nNel 1885, Earp e Josie si trasferirono a San Diego dove la ferrovia stava per giungere e pertanto i commerci ci si aspettava potessero essere pi\u00f9 floridi. Vi rimasero quattro anni. Earp specul\u00f2 sul boom economico a San Diego. Tra il 1887 ed il 1896 acquist\u00f2 tre saloon e sale di scommesse, una in Fourth Street e le altre due presso Sixth e E, tutte in parti \"rispettabili\" della citt\u00e0. Le sale offrivano tutte ventuno giochi d'intrattenimento tra cui il faro, il blackjack, il poker, il keno e altri giochi tipici dell'epoca vittoriana come il pedro ed il monte. Al picco del boom, l'incasso era di 1000 dollari a sera.\nNell'autunno del 1897, Earp e Josie decisero di aderire al boom della corsa all'oro e per questo si spostarono a Nome, in Alaska. Qui dall'estate del 1899 aprirono una taverna e nel settembre di quello stesso anno, Earp ed il suo socio Charles Ellsworth Hoxie costruirono il Dexter Saloon a Nome, uno dei pi\u00f9 lussuosi e grandi di tutta la citt\u00e0.\nWyatt e Josie tornarono in California nel 1901 con un patrimonio stimato di 80.000 dollari. Nel febbraio del 1902, giunsero a Tonopah, in Nevada, dove era stata scoperta da poco una nuova vena aurifera. Qui aprirono il Northern Saloon."}
{"id": "1544411", "revid": "486946", "url": "https://it.wikipedia.org/wiki?curid=1544411", "title": "Chiesa Apostolica Autocefala Ortodossa Georgiana", "text": ""}
{"id": "1544428", "revid": "123041824", "url": "https://it.wikipedia.org/wiki?curid=1544428", "title": "Medoro", "text": "Medoro \u00e8 un personaggio dell\"Orlando Furioso\", opera di Ludovico Ariosto. Egli \u00e8 un semplice fante dell'esercito saraceno: di lui per\u00f2 si innamora Angelica, donna a sua volta amata dal protagonista dell'intera opera, Orlando. Medoro e Angelica hanno scritto i loro nomi sulle cortecce degli alberi e sulle pareti delle grotte, dove il loro amore si \u00e8 consumato innumerevoli volte: ci\u00f2 scatener\u00e0 l'ira di Orlando.\nIl personaggio.\nLe origini.\nMedoro compare per la prima volta nel libro diciottesimo del poema: giovane guerriero bellissimo d'aspetto, anche per via dei capelli insolitamente biondi per un Moro d'Africa, \u00e8 legato da amicizia al commilitone Cloridano. Entrambi sono sudditi del re Dardinello, che ha trovato la morte duellando contro Rinaldo.\nL'amicizia con Cloridano e la strage dei cristiani addormentati.\nIl corpo di Dardinello \u00e8 stato lasciato insepolto, e ci\u00f2 spinge Medoro a recuperarlo. Cloridano in un primo momento cerca di dissuadere l'amico da quella che ritiene una folle impresa, ma comprendendo l'indole temeraria di Medoro decide infine di accompagnarlo. I due entrano in azione di notte, facendo irruzione nel campo dei cristiani: recuperano cos\u00ec il cadavere del loro sovrano, dopo aver ucciso alcuni nemici sorpresi nel sonno. Medoro in particolare fa due vittime illustri, Malindo e Ardalico, ovvero i giovani figli del conte di Fiandra, nonch\u00e9 pupilli di Carlo Magno, i quali si erano da poco uniti al resto dell'esercito cristiano.\nL'incontro con Angelica.\nUsciti dall'accampamento nemico, Cloridano e Medoro si imbattono in una torma di cavalieri cristiani guidati dal principe scozzese Zerbino, che fa prigioniero Medoro. Nel tentativo di salvare la vita al compagno, Cloridano, che si \u00e8 nascosto tra gli alberi, uccide con le sue frecce due nemici. Zerbino, adirato, si scaglia con la spada su Medoro ma decide di risparmiarlo dopo averlo guardato in viso e aver riconosciuto la sua disarmante bellezza (questo non va inteso come indice di un'attrazione fisica per Medoro da parte del condottiero cristiano, bens\u00ec come una dimostrazione del fatto che un'avvenenza cos\u00ec rara pu\u00f2 essere considerata un dono, una virt\u00f9 degna di essere risparmiata). Ma un compagno di Zerbino, ignaro della decisione presa da quest'ultimo, colpisce Medoro che cade a terra apparentemente privo di vita. Cloridano esce allora allo scoperto per affrontare i cristiani e vendicare l'amico, morto ai suoi occhi, ma rimane ucciso. Dopo la partenza dei cavalieri, Medoro viene soccorso dalla bella Angelica, che, passando per caso da quelle parti, ha visto il giovane ferito e se ne \u00e8 subito innamorata: la fanciulla cura le piaghe di Medoro e fa seppellire i corpi di Cloridano e Dardinello. La coppia partir\u00e0 quindi per il Catai.\nInterpretazione dell'episodio.\nLa fonte cui Ariosto ha attinto \u00e8 l'episodio virgiliano di Eurialo e Niso: se ne scosta per il finale meno tragico. Inoltre nel poema ariostesco mancano descrizioni relative al ritrovamento dei guerrieri uccisi nel sonno.\nMedoro nella letteratura post-ariostesca.\nEsiste un poema in lingua italiana che ha in Medoro il protagonista. \u00c8 il \"Medoro incoronato\", opera postuma dell'abate Gaetano Palombi, che consta di venti canti in ottave. Esso si propone di continuare la storia delle vicende di alcuni personaggi del \"Furioso\", in particolare Angelica, che porta Medoro in Oriente. Vi si narra anche di Sacripante, che dimentica Angelica per sposarsi con un'altra donna: dalla loro progenie verr\u00e0 la casata a cui l'opera \u00e8 dedicata. Il poema, di stile raffinatissimo ed elegante, si conclude, come anticipato dall'Ariosto, con Medoro incoronato re del Catai.\nUn'altra opera letteraria incentrata sul giovanissimo eroe saraceno \u00e8 la tragedia in versi \"Il Medoro\" di Giovanni Dolfin. Insieme a lui, tra i personaggi del testo teatrale ritroviamo Cloridano, Angelica e Zerbino; Dolfin recupera inoltre dal \"Furioso\" la vicenda di Dardinello, qui posta come antefatto, e il passo relativo a Malindo e Ardalico, aggiungendo sia dettagli pi\u00f9 precisi sull'uccisione dei due fratelli sia la reazione dell'esercito cristiano in seguito al ritrovamento dei loro cadaveri. Totalmente nuovi sono tutti gli altri personaggi in scena, a cominciare da Ermene, il genitore adottivo di Medoro, che si scoprir\u00e0 invece essere figlio nientemeno del sovrano cinese Arbace (soltanto nominato).\nMedoro nelle arti figurative.\nTra i tanti artisti che hanno immortalato la figura del fante saraceno si ricordano Giambattista Tiepolo coi suoi affreschi nella Sala dell'Orlando Furioso di Villa Valmarana \"Ai Nani\", Simone Peterzano, esecutore del dipinto \"Angelica si innamora di Medoro\", e Giovanni Lanfranco, cui si devono ben tre dipinti intitolati \"Angelica soccorre Medoro\"."}
{"id": "1544439", "revid": "986213", "url": "https://it.wikipedia.org/wiki?curid=1544439", "title": "Anders Wejryd", "text": "Biografia.\n\u00c8 stato vescovo di V\u00e4xj\u00f6 dal 1995 ed \u00e8 stato eletto arcivescovo di Uppsala e primate della Chiesa di Svezia nel marzo 2006. Si \u00e8 insediato nel settembre dello stesso anno ed ha incontrato Papa Benedetto XVI nel marzo del 2007.\nGenealogia episcopale e successione apostolica.\nLa genealogia episcopale \u00e8:\nLa genealogia episcopale \u00e8:"}
{"id": "1544441", "revid": "124100845", "url": "https://it.wikipedia.org/wiki?curid=1544441", "title": "Xilazina", "text": "La xilazina \u00e8 un sedativo, miorilassante ed analgesico iniettabile, usato in veterinaria. Appartiene alla famiglia degli agonisti alfa2-adrenergici, farmaci che provocano tra l'altro sedazione e analgesia, attraverso la stimolazione dei recettori alfa2-adrenergici. Nel cane e nel gatto la xilazina ha anche effetto emetico e comporta una iniziale ipertensione arteriosa, seguita da ipotensione e bradicardia. Inoltre sensibilizza il cuore all'azione aritmizzante dell'adrenalina (avviene in tutte le specie). I bovini sono circa 10 volte pi\u00f9 sensibili a tale farmaco. La xilazina \u00e8 caratterizzata da un rapido assorbimento e da metabolizzazione altrettanto rapida che termina con l'escrezione urinaria.\nControindicazioni.\nEvitare la contemporanea somministrazione di adrenalina.\nAttenzione ai pazienti con epilessia, con problemi cardiaci, con ipotensione arteriosa, con disfunzioni renali ed epatiche.\nUsi clinici.\nNel cane, nel gatto e nel cavallo viene usato come pre-anestetico riducendo cos\u00ec del 50% la dose di barbiturico o dell'anestetico inalatorio.\nNel gatto viene utilizzato come emetico.\nViene inoltre usato nella cattura degli esotici tramite fucile-siringa."}
{"id": "1544458", "revid": "1124164", "url": "https://it.wikipedia.org/wiki?curid=1544458", "title": "Anna (profetessa)", "text": "La profetessa Anna \u00e8 una figura biblica che compare solo nel Vangelo secondo Luca ().\nDi lei non si sa molto, se non quello che ci viene detto nei tre versetti suddetti. \u00c8 descritta come una anziana vedova di ottantaquattro anni (nata dunque nel 90 a.C. ca.), figlia di un certo Fanuele della trib\u00f9 di Aser, la quale, assai devota, non si allontanava mai dal Tempio, servendo Dio continuamente attraverso digiuni e preghiere.\nSecondo il resoconto evangelico, durante la presentazione di Ges\u00f9 al Tempio da parte dei genitori Giuseppe e Maria, Anna lod\u00f2 Dio \"e parlava del bambino a quanti aspettavano la redenzione di Gerusalemme\".\nCulto.\nLa chiesa ortodossa ha sempre venerato la profetessa Anna come santa e ha considerato la medesima e Simeone il Giusto come gli ultimi profeti dell'Antico Testamento, celebrandoli il 3 o il 16 febbraio.\nLa figura della profetessa Anna \u00e8 tradizionalmente presente nelle icone raffiguranti la presentazione al tempio, insieme al bambino, alla Madonna e a Simeone il giusto. La tradizione ortodossa infatti ritiene che Ges\u00f9 abbia incontrato il suo popolo, Israele, proprio in quell'occasione, attraverso le persone di Anna e Simeone. Nelle raffigurazioni pittoriche Anna compare spesso dietro alla Madonna, ritratta con la mano alzata sul bambino per indicarlo come Cristo oppure mentre regge un rotolo, attributo tipico dei profeti nell'iconografia ortodossa.\nAnche la Chiesa Cattolica ha ereditato dall'Oriente cristiano la venerazione verso la profetessa Anna e il nuovo \"Martyrologium Romanum\" pone la sua commemorazione, unitamente al santo Simeone, nel giorno successivo alla Presentazione del Signore.\nDal Martirologio Romano: \"A Gerusalemme, commemorazione dei santi Simeone e Anna, il primo anziano giusto e pio, l'altra vedova e profetessa: quando Ges\u00f9 bambino fu portato al tempio per essere presentato secondo la consuetudine della legge, essi lo salutarono come Messia e Salvatore, beata speranza e redenzione d'Israele\"."}
{"id": "1544466", "revid": "51323", "url": "https://it.wikipedia.org/wiki?curid=1544466", "title": "Anders Harald Wejryd", "text": ""}
{"id": "1544468", "revid": "322409", "url": "https://it.wikipedia.org/wiki?curid=1544468", "title": "Apparato respiratorio degli insetti", "text": "L'apparato respiratorio degli Insetti \u00e8 l'insieme delle strutture anatomiche coinvolte nel rifornimento dell'ossigeno ai tessuti.\nAspetti generali.\nIl trasporto dell'ossigeno fino alle cellule differenzia nettamente gli Insetti dai Vertebrati. I Vertebrati affidano il trasporto interno dei gas alla circolazione sanguigna. L'apparato respiratorio ha perci\u00f2 la funzione di aumentare la superficie dell'interfaccia di separazione fra la rete capillare sanguigna e l'ambiente esterno, sia con la respirazione branchiale sia con quella polmonare. \nNella generalit\u00e0 degli Insetti il trasporto dell'ossigeno \u00e8 affidato integralmente all'apparato respiratorio, che in questa funzione fisiologica si sostituisce alla rete capillare sanguigna, tipica dei Vertebrati, con una rete capillare propria. Fanno eccezione gli Insetti \"apneustici\", privi di spiracoli tracheali, nei quali il ricambio dei gas \u00e8 invece affidato alla respirazione cutanea e al trasporto con l'emolinfa.\nL'apparato respiratorio degli Insetti riprende in parte la struttura metamerica del loro corpo, ma all'interno si risolve in una complessa e fitta rete di condotti che ha la finalit\u00e0 di trasportare l'ossigeno fino alle cellule. Gli organi fondamentali che formano l'apparato sono gli \"stigmi\", le \"trachee\" e le \"tracheole\".\nStigma.\nGli \"stigmi\" o \"spiracoli tracheali\" sono aperture tegumentali per mezzo delle quali la rete interna di trasporto comunica con l'ambiente esterno. Queste strutture anatomiche sono perci\u00f2 un altro elemento di differenziazione fra Insetti e Vertebrati: negli Insetti l'apparato respiratorio non ha rapporti con quello digerente, in quanto gli alimenti e l'aria seguono vie d'ingresso nettamente distinte.\nGli stigmi sono primitivamente presenti in numero di due per ogni segmento con l'eccezione dei somiti cefalici. Negli Insetti esistenti sono al massimo 10 paia, di cui due toraciche e otto addominali, ma questo numero si riduce spesso fino ad annullarsi. Trattandosi di un carattere utile ai fini tassonomici, esiste una terminologia specifica per classificare gli insetti in funzione del numero di stigmi. La classificazione \u00e8 riassunta nella tabella seguente.\nGli stigmi sono localizzati in genere sulla faccia laterale del segmento, a volte protetti all'interno di un solco o sotto uno sclerite. La forma e la struttura dello stigma cambia secondo il gruppo sistematico.\nNegli Insetti meno evoluti sono delle semplici aperture in continuit\u00e0 con la trachea. Con l'evoluzione, gli stigmi si sono differenziati in strutture pi\u00f9 complesse. In questo caso l'apertura \u00e8 delimitata da un orlo sclerificato, detto \"peritrema\", e all'interno si apre in una camera, detta \"atrio\". L'apertura pu\u00f2 disporre di un organo di chiusura, all'interno oppure all'esterno dell'atrio; l'apparato consiste in lobi sclerotizzati che, mossi da muscoli, combaciano occludendo completamente lo spiracolo in condizioni avverse. All'interno dell'atrio sono disposte setole incrociate che fungono da filtro.\nTrachee.\nLe \"trachee\" sono dei tubuli formati da invaginazioni del tegumento, di cui mantengono la stessa struttura istologica:\nLa cuticola presenta degli ispessimenti, detti \"tenidi\", che decorrono a spirale lungo la trachea. La funzione dei tenidi \u00e8 quella di impedire l'occlusione delle trachee.\nLa struttura della rete di trachee cambia secondo il gruppo sistematico. In generale, da ogni stigma partono tre rami tracheali (uno dorsale, uno ventrale e uno centrale). Nei sistemi respiratori pi\u00f9 primitivi la rete tracheale riproduce la struttura metamerica, ma con l'evoluzione si sviluppa la connessione longitudinale fra i sistemi tracheali dei singoli segmenti, fino ad avere una vera e propria rete anastomizzata. Negli Insetti pi\u00f9 evoluti le trachee possono anche differenziare strutture pi\u00f9 complesse, come ad esempio i \"sacchi aerei\".\nNel corso dello sviluppo postembrionale, la cuticola delle trachee \u00e8 rinnovata con la muta.\nTracheole.\nLe \"tracheole\" sono tubuli di calibro inferiore rispetto alle trachee, ma ne mantengono la stessa struttura. Quelle pi\u00f9 grandi sono anche fornite di tenidi, ma gli ispessimenti scompaiono con la riduzione del calibro. Ne consegue che la distinzione fra trachee e tracheole non \u00e8 netta ed ha per lo pi\u00f9 un valore formale. Le tracheole derivano da cellule di forma stelloidale chiamate \"tracheoblasti\", e arrivano fino alla singola cellula dove, per diffusione, avviene lo scambio di ossigeno e anidride carbonica. \nLe tracheole pi\u00f9 piccole arrivano ad avere un diametro dell'ordine di alcuni micron e formano una rete capillare dinamica e fortemente anastomizzata che interessa tutte le parti del corpo, garantendo il rifornimento di ossigeno a tutti i tessuti. Il sistema respiratorio degli insetti emula pertanto, sotto l'aspetto funzionale e anatomico, la rete capillare sanguigna dei Vertebrati. Infatti possono essere generate anche reti di capillari di neoformazione quando un tessuto o un organo richiede contestualmente un notevole apporto di ossigeno. \nA differenza delle trachee, la cuticola delle tracheole non viene rinnovata con la muta.\nOrgani respiratori degli insetti acquatici.\nGli insetti acquatici propriamente detti sono generalmente privi di stigmi (apneusti) e utilizzano l'ossigeno disciolto nell'acqua servendosi di organi respiratori diversi secondo le specie. Questi organi, in generale tipici di stadi giovanili, quando sono presenti, sono riconducibili ai seguenti tipi:\nSacchi aerei.\nI \"sacchi aerei\" sono dilatazioni delle trachee, prive di tenidi, che possono occupare anche una parte considerevole del corpo. La funzione principale \u00e8 quella di costituire delle riserve d'aria, ceduta gradualmente quando i tessuti richiedono ossigeno. Tuttavia i sacchi aerei possono svolgere anche funzioni collaterali o alternative, diventando organi di regolazione aerostatica o idrostatica, organi di risonanza acustica, ecc. \nPer vedere sacchi aerei con una sezione dell'insetto \u00e8 necessario eseguire il sezionamento immersi nell'acqua, solo cos\u00ec i sacchi aerei rimangono gonfi di aria e quindi visibili. In alcune larve di insetti all'inizio del loro sviluppo quando il diametro del corpo del \"bruco\" \u00e8 inferiore al millimetro e la cuticola che riveste l'animale \u00e8 ancora trasparente, \u00e8 visibile tutto l'apparato di trachee, tracheale fino ai sacchi aerei, \u00c8 possibile vedere il funzionamento dell'intero apparato respiratorio con gli stomi che si aprono e chiudono in successione.\nLa respirazione negli insetti.\nLa respirazione degli insetti procede con meccanismi differenti da quella dei Vertebrati. In particolare l'elemento differenziale di maggiore rilevanza \u00e8 nella dinamica dell'assunzione dell'ossigeno e dell'eliminazione dell'anidride carbonica; in sostanza, negli Insetti si assiste ad una minore dipendenza del funzionamento dell'organismo dal ritmo respiratorio. Dopo l'inspirazione, gli insetti chiudono gli stigmi e l'aria si diffonde attraverso la rete tracheale. L'inspirazione \u00e8 controllata dai gangli della catena ventrale, in particolare quelli addominali, che agiscono in risposta alla dinamica del rapporto fra il tenore in ossigeno e quello in anidride carbonica. L'espirazione \u00e8 attiva e non si alterna necessariamente, come avviene nei Vertebrati, all'inspirazione, in quanto pu\u00f2 seguire l'inspirazione anche dopo diverse ore. Una parte dell'anidride carbonica \u00e8 inoltre eliminata attraverso il tegumento in corrispondenza delle membrane intersegmentali e delle articolazioni.\nLa chiusura degli stigmi \u00e8 un requisito fondamentale per la protezione dell'insetto dall'evaporazione: l'apertura degli stigmi \u00e8 infatti regolata anche in funzione dell'umidit\u00e0 ambientale. Non meno importante \u00e8 il ruolo svolto nella protezione dagli insetticidi che agiscono per asfissia.\nRespirazione in ambiente acquatico.\nIn funzione dei meccanismi di respirazione, gli insetti si distinguono in \"acquaioli\" e \"acquatici\". \nSono Insetti acquaioli quelli che, pur vivendo in ambiente acquatico, hanno una respirazione di tipo terrestre. Questi insetti ricorrono a meccanismi di varia natura che in sostanza prevedono la possibilit\u00e0 di costituire una riserva d'aria in grado di garantire un margine di autonomia. Questi insetti si riforniscono periodicamente d'aria attingendola dalla superficie oppure dalle bolle di ossigeno emesse dalle piante acquatiche. La riserva pu\u00f2 essere costituita all'interno del corpo, sfruttando ad esempio i sacchi aerei, oppure all'esterno, trattenendo un velo d'aria per mezzo di una peluria idrofuga. Un meccanismo singolare \u00e8 quello sfruttato da alcuni insetti che, pur restando sommersi, respirano comunicando con la superficie per mezzo di appendici (ad esempio, le antenne). In questi casi l'insetto si comporta come un palombaro o un nuotatore subacqueo che usa il boccaglio: le antenne garantiscono una continuit\u00e0 fra l'aria in superficie e il velo che avvolge il corpo dell'insetto, comprese le antenne. \nSono invece Insetti acquatici quelli che hanno una respirazione di tipo branchiale.\nRespirazione degli endoparassiti.\nI meccanismi di respirazione degli endoparassitoidi emulano quelli adottati dagli insetti che vivono in ambiente acquatico. Anche qui si possono distinguere forme che adottano una respirazione di tipo tegumentale, sfruttando l'ossigeno contenuto nell'emolinfa dell'ospite, e forme che adottano una respirazione di tipo terrestre in quanto dotate di spiracoli tracheali. In quest'ultimo caso ricorrono ad accorgimenti che permettono all'endoparassita di comunicare direttamente con l'esterno oppure di collegarsi al sistema tracheale dell'ospite.\nMeccanismi particolari, infine, si riscontrano negli insetti che vivono immersi in particolari substrati e, in generale, prevedono il ricorso a strutture di collegamento con l'esterno."}
{"id": "1544474", "revid": "122582576", "url": "https://it.wikipedia.org/wiki?curid=1544474", "title": "Levada", "text": "Geografia.\nLevada \u00e8 un toponimo diffuso nel Veneto; deriva dal latino [\"via\"] \"levata\", indicante una strada il cui fondo si trova pi\u00f9 elevato rispetto al territorio circostante."}
{"id": "1544484", "revid": "922800", "url": "https://it.wikipedia.org/wiki?curid=1544484", "title": "Borussia M\u00f6nchengladbach 1963-1964", "text": "Il Borussia M\u00f6nchengladbach nella stagione 1963/64 si classific\u00f2 all'8\u00ba posto in \"Regionalliga ovest\" con un totale di 17 vittorie, 7 pareggi e 14 sconfitte. In Coppa di Germania fu sconfitta per 2-1 e eliminata al 1\u00ba turno dal Altonaer FC 93.\nIl capocannoniere della squadra fu Ulrich Kohn con 22 gol.\nRosa calciatori.\nLa rosa del Borussia M\u00f6nchengladbach nella stagione 1963/64. Per ogni giocatore sono elencate le presenze e i gol in \"Regionalliga Ovest\"."}
{"id": "1544494", "revid": "180559", "url": "https://it.wikipedia.org/wiki?curid=1544494", "title": "Campionati del mondo di mountain bike 1992", "text": "I Campionati del mondo di mountain bike 1992, terza edizione della competizione, furono disputati a Bromont, nel Qu\u00e9bec in Canada, tra il 13 ed il 20 settembre 1992.\nEventi.\nSi gareggi\u00f2 ufficialmente in due discipline, il cross country e il downhill, in tre categorie per ogni disciplina (\"junior\", \"senior\" e \"veteran\"), per complessivi dodici titoli iridati assegnati. Come disciplina dimostrativa fu introdotto il dual slalom, gi\u00e0 molto diffusa all'epoca negli Stati Uniti, vinto da Wayne Croasdale e Cindy Whitehead."}
{"id": "1544495", "revid": "1782831", "url": "https://it.wikipedia.org/wiki?curid=1544495", "title": "Zoccolo (calzatura)", "text": "Gli zoccoli sono calzature fatte di legno. Le essenze tradizionalmente utilizzate sono vari tipi di legni \"dolci\" come pioppo, salice, acero, olmo. Possono essere completamente in legno o avere la suola in legno e la tomaia di cuoio o tessuto.\nEtimologia.\nDal latino soccus, tipo di calzatura aperta usata dagli antichi romani.\nStoria.\nCalzatura semplice e di facile realizzazione, sono diffusi in tutto il mondo, usati e . Gli zoccoli sono tradizionalmente fabbricati con un unico pezzo di legno di pioppo, resistente ed elastico, ottimo per essere intagliato. Per secoli hanno costituito l'unico tipo di calzatura per contadini, montanari e per tutte le fasce di popolazione per cui le scarpe di cuoio erano troppo costose.\nFanno parte di alcuni costumi tradizionali, come ad esempio nei Paesi Bassi e in Giappone."}
{"id": "1544498", "revid": "986213", "url": "https://it.wikipedia.org/wiki?curid=1544498", "title": "James Scott, I duca di Monmouth", "text": "Noto anche con i nomi di James Stuart e James FitzRoy, nacque a Rotterdam, figlio illegittimo di Carlo II Stuart re d'Inghilterra e della sua amante Lucy Walter, conosciuta durante l'esilio. Venne condannato a morte e giustiziato nel 1685, dopo avere attuato un fallito tentativo di impossessarsi del trono inglese ai danni del re cattolico Giacomo II d'Inghilterra, episodio noto come \"Monmouth Rebellion\" (Ribellione di Monmouth).\nBiografia.\nPrimi anni.\nPoche sono le notizie sulla paternit\u00e0 di James: non si \u00e8 certi che Carlo fosse effettivamente suo padre. Alcune voci tuttavia gi\u00e0 all'epoca parlavano di un matrimonio segreto contratto tra Carlo e Lucy Walter che rendeva James il vero successore ed erede del padre. In ogni caso Carlo II riconobbe come figlio James, ma non lo incluse mai nella linea di successione al trono. Inoltre quando Carlo divenne re, dopo la caduta del Protettorato di Richard Cromwell, Lucy era gi\u00e0 morta da circa due anni e il sovrano spos\u00f2 la principessa portoghese Caterina di Braganza.\nNel 1663, all'et\u00e0 di 14 anni, poco dopo essersi trasferito in Inghilterra al seguito del padre, fu nominato duca di Monmouth con i titoli anche di Conte di Doncaster e Barone Scott di Tynedale, grazie ai quali divenne Pari d'Inghilterra. Dopo il suo matrimonio con Anne Scott il re nomin\u00f2 entrambi Duca e Duchessa di Buccleuch. Pur non essendo molto versato per l'arte del governo ebbe notevole fama presso il popolo inglese per la sua religione protestante; era di gran lunga preferito all'erede al trono di Carlo II, suo fratello, il cattolico Giacomo, Duca di York.\nNel 1665, all'et\u00e0 di 16 anni, James serv\u00ec in marina sotto il comando dello zio Giacomo durante la seconda guerra anglo-olandese. Terminato il conflitto fece ritorno in Inghilterra e assunse il comando di uno squadrone di cavalleria. Nel 1669 ottenne il titolo di colonnello delle Guardie Personali del sovrano, una delle massime cariche militari dell'epoca. Quando il Comandante Generale dell'esercito George Monck mor\u00ec, nel 1670, James divenne una delle massime autorit\u00e0 dell'esercito a soli ventuno anni. Allo scoppio della terza guerra anglo-olandese un esercito inglese di seimila uomini guidato dal duca di Monmouth si rec\u00f2 sul continente europeo per sostenere le truppe francesi del re Luigi XIV. Nella campagna del 1673, e in particolare durante l'assedio di Maastricht, James diede prova di grande coraggio e abnegazione.\nLa fama e la fine.\nNel 1678 James fu messo al comando di un battaglione, questa volta affiancato dagli olandesi, contro i francesi. Anche in questa occasione ebbe modo di dimostrare una buona capacit\u00e0 strategica e militare. Poco dopo gli fu affidato il compito di sedare una ribellione in Scozia: con un esercito ben pi\u00f9 esiguo di quello ribelle ottenne una serie di grandi vittorie e riusc\u00ec a fermare il dilagare della rivolta. Dopo il cosiddetto \"Rye House Plot\" James fu costretto a lasciare l'Inghilterra e a rifugiarsi nelle Province Unite nel 1683.\nAlla morte del padre cerc\u00f2 di impossessarsi del trono e tent\u00f2 un'invasione dell'Inghilterra. Dopo essere sbarcato fu proclamato re in diverse citt\u00e0 inglesi e fu persino incoronato re il 20 giugno 1685. Il 6 luglio l'armata comandata da James Crofts si scontr\u00f2 con le truppe reali nella battaglia di Sedgemoor. Nemmeno le grandi capacit\u00e0 e il carisma del Duca riuscirono a competere con la forza delle truppe regolari, che sopraffecero i ribelli, catturando cinquecento uomini e uccidendone mille. Persino il Duca cadde prigioniero.\nIn seguito alla cattura il Parlamento approv\u00f2 l\"'Act of Attainder\", con il quale lo si escludeva definitivamente da ogni possibilit\u00e0 di successione e lo si condannava a morte. Il Duca fu portato nella Tower Hill di Londra e qui giustiziato per mano del boia Jack Ketch il 15 luglio 1685. Secondo i cronisti dell'epoca furono necessari numerosi colpi di accetta prima che la testa del Duca si staccasse; le fonti ufficiali indicano che servirono cinque colpi, mentre alcuni testimoni ne indicarono almeno otto.\nSecondo la leggenda, non essendoci alcun ritratto di James Crofts, la sua testa fu ricucita al corpo e venne eseguito il ritratto a cavallo del Duca, conservato nella National Portrait Galley di Londra. C'\u00e8 chi ipotizza inoltre che il Duca sia stato l'uomo dalla maschera di ferro. Secondo queste opinioni James non fu mai giustiziato, ma venne inviato in Francia dallo zio Giacomo II d'Inghilterra che, non trovando il coraggio di uccidere suo nipote, lo affid\u00f2 al cugino Luigi XIV che lo rinchiuse con una maschera di ferro.\nMatrimonio e figli.\nJames Scott spos\u00f2 Anne Scott, unione che port\u00f2 alla nascita di sei figli:\nDa una relazione con l'amante Eleanor Needham, figlia di sir Robert Needham di Lambeth, nacquero tre figli:\nSul finire dei suoi giorni, ebbe una relazione con Henrietta, baronessa Wentworth."}
{"id": "1544499", "revid": "1652635", "url": "https://it.wikipedia.org/wiki?curid=1544499", "title": "Cristiano Scapolo", "text": "Carriera.\nGiocatore.\nHa iniziato nel settore giovanile del Laveno Mombello per poi passare all'Inter. Cresciuto nel settore giovanile dell'Inter, fa il suo esordio in Serie A il 4 febbraio 1990 in Inter- (0-0) con Giovanni Trapattoni allenatore. Pass\u00f2 poi in quell'estate al Vicenza in Serie C1, dove rimase due stagioni. Nella stessa categoria milit\u00f2 poi nel conquistando una storica promozione in Serie B con Francesco Guidolin allenatore. L'anno successivo passa all'Atalanta con cui gioc\u00f2 in massima serie, e successivamente uno di Serie B conquistando la promozione in Serie A.\nPassato al Bologna nel 1995, disput\u00f2 un campionato che valse ai felsinei la promozione e con cui gioc\u00f2 poi in Serie A conquistando un buon settimo posto ad un passo dalla qualificazione alla Coppa Uefa. Passato quindi alla , nella capitale gioc\u00f2 solo 7 partite di campionato in una stagione condizionata da molti infortuni. L'anno successivo passa al Napoli, nuovamente in cadetteria, dove milit\u00f2 per due stagioni conquistando la Serie A prima di tornare al nel 2000 in Serie B. Passa poi nel 2001 al in Serie C; gioca per tre stagioni in maglia lilla e nel 2004 chiude la carriera di calciatore.\nAllenatore.\nDal 2004 al 2006 inizia a lavorare con il Milan per il programma Milan Junior Camp negli Stati Uniti. Nel 2006 si trasferisce in California e inizia la carriera di allenatore. Dal 2007 al 2010 lavora come direttore tecnico della AC Milan Academy in Santa Clarita, societ\u00e0 giovanile affiliata al Milan. Dopo questa esperienza ricopre l'incarico di Direttore Tecnico e Allenatore del settore giovanile del Real So Cal - SCV. Dal 2014 al 2016 lavora per la Federazione Americana come scout per la prima squadra e per le nazionali giovanili degli Stati Uniti. Nel 2017 viene ingaggiato come allenatore nell'Academy nel nuovo MLS Club LAFC Los Angeles Football Club come allenatore dei U14 nel 2017-18 e dei U15 nel 2018-19. Nella stagione 2019-20 \u00e8 nello Staff Allenatori con le Nazionali USA U16 e U17. Nella stagione 2021 ricopre il ruolo di Allenatore in Seconda a (MLS) e successivamente allena la squadra U.17."}
{"id": "1544502", "revid": "2167671", "url": "https://it.wikipedia.org/wiki?curid=1544502", "title": "Domenico Turazza", "text": "Turazza \u00e8 considerato uno dei padri dell'idraulica moderna come scienza sperimentale. I suoi lavori riguardarono l'idraulica e la meccanica razionale. \nBiografia.\nNacque nel 1813 da Giacinto e Maria Busti a Malcesine in provincia di Verona. Ben presto il padre abbandon\u00f2 moglie e figlio per dedicarsi all'attivit\u00e0 teatrale, lasciandoli in difficili condizioni economiche.\nDopo aver frequentato le elementari a Malcesine, nel 1824 si stabil\u00ec a Verona presso la famiglia materna, dove studi\u00f2 al ginnasio di San Sebastiano e al liceo. Tra i suoi insegnanti, spiccano l'abate Giuseppe Zamboni (fisica) e l'ingegnere Giacinto Toblini (matematica); con quest'ultimo ebbe un rapporto privilegiato, essendo peraltro di Malcesine e suo parente. Nello stesso periodo fu in contatto con il linguista Antonio Cesari.\nConcluso il liceo con il massimo dei voti, grazie ai sacrifici sostenuti dalla madre riusc\u00ec ad iscriversi nel 1831 alla facolt\u00e0 di matematica dell'Universit\u00e0 di Padova, da cui usc\u00ec laureato il 22 gennaio 1835. Gi\u00e0 dall'ottobre 1834 aveva ottenuto un posto da assistente alla cattedra di agraria. Il 9 gennaio 1837 consegu\u00ec una seconda laurea in filosofia. Fraquentava in quel periodo anche l'osservatorio astronomico e inizi\u00f2 a insegnare come professore ordinario nel liceo di Vicenza.\nNel 1841 venne nominato professore di geometria descrittiva presso l'Universit\u00e0 di Pavia per poi trasferirsi presso l'ateneo padovano l'anno seguente, dove rimase tutta la vita.\nPartecip\u00f2 ai moti risorgimentali del biennio 1848-1849 come capo di stato maggiore, poi capobattaglione e quindi vicecomandante della Guardia civica di Padova.\nDivenne rettore dell'Universit\u00e0 di Padova nel 1870-71 e l'anno seguente preside della facolt\u00e0 di scienza. Fond\u00f2 nel 1875 la Scuola d'applicazione per gli ingegneri che diresse. Venne spesso chiamato per varie consulenze, tra cui quelle sulla laguna di Venezia e sul Canale Cavour; fu nella commissione sulle inondazioni del Tevere a Roma e nel 1882 in quella sullo straripamento del Po. Era membro della delegazione italiana all'inaugurazione del Canale di Suez (1869).\nFu socio di numerose accademie, tra cui l'Accademia galileiana di scienze, lettere ed arti di Padova, che presiedette dal 1851 al 1853; dell'Istituto veneto di scienze, lettere ed arti, di cui fu vicepresidente e presidente, socio onorario dell'Accademia Olimpica di Vicenza, dell'Accademia nazionale delle scienze e dell'Accademia dei Lincei.\nFu senatore del Regno d'Italia nella XVII legislatura dal 1890 alla morte, avvenuta nel 1892 a Padova."}
{"id": "1544505", "revid": "827882", "url": "https://it.wikipedia.org/wiki?curid=1544505", "title": "Zoccoli", "text": ""}
{"id": "1544508", "revid": "92723", "url": "https://it.wikipedia.org/wiki?curid=1544508", "title": "Stefan (arcivescovo di Uppsala)", "text": "Stefan era un monaco cistercense, proveniente dall'Abbazia di Alvastra. Le sue origini sono sconosciute, ma si presume che siano da ricercare in Inghilterra o in Germania, poich\u00e9 molti monaci di quel monastero provenivano da questi paesi, e perch\u00e9 il suo nome era abbastanza raro in Svezia, all'epoca.\nNel 1164 si rec\u00f2 a Sens in Francia per incontrare papa Alessandro III. Il Papa stava cercando rifugio a Sens, dopo esser stato costretto a fuggire da Roma. A Sens c'era anche un altro rifugiato: l'arcivescovo di Lund, Eskil, costretto all'esilio per aver supportato il contendente perdente al trono di Danimarca.\nIl Papa fu d'accordo nel dare alla Svezia un arcivescovo. La questione era gi\u00e0 stata discussa un decennio prima, ma i conflitti civili avevano ostacolato la realizzazione di questa idea. Comunque, a Lund era stato creato un pallio per l'occasione e lo aveva portato con s\u00e9 lasciando la Danimarca. Il pallio fu cos\u00ec consegnato a Stefan.\nGenealogia episcopale.\nLa genealogia episcopale \u00e8:"}
{"id": "1544511", "revid": "212348", "url": "https://it.wikipedia.org/wiki?curid=1544511", "title": "Al Palladini", "text": "Biografia.\n\u00c8 emigrato da Prossedi, in provincia di Latina, insieme ai suoi genitori nel 1954.\n\u00c8 stato un imprenditore nel settore del commercio di automobili. Ha fondato infatti l'azienda \"Al Palladini's\", concessionaria della marche Ford e Lincoln.\n\u00c8 successivamente stato eletto membro del Parlamento provinciale dell'Ontario per la prima volta l'8 giugno 1995 e rieletto nel giugno del 1999. Durante la sua carriera politica ha ricoperto la carica di Ministro dei trasporti dell'Ontario dal giugno 1995 all'ottobre del 1997 e successivamente, dall'ottobre dello stesso anno al febbraio 2001 \u00e8 stato ministro del Commercio e dello sviluppo economico dello stesso Stato canadese.\n\u00c8 morto il 7 marzo 2001 ad Acapulco."}
{"id": "1544512", "revid": "12420", "url": "https://it.wikipedia.org/wiki?curid=1544512", "title": "Sandali", "text": ""}
{"id": "1544514", "revid": "38120", "url": "https://it.wikipedia.org/wiki?curid=1544514", "title": "Live In Berlin", "text": ""}
{"id": "1544515", "revid": "125776882", "url": "https://it.wikipedia.org/wiki?curid=1544515", "title": "Walk Hard - La storia di Dewey Cox", "text": "Walk Hard - La storia di Dewey Cox \u00e8 un film del 2007 diretto da Jake Kasdan e scritto dallo stesso regista assieme a Judd Apatow, autore di film come \"40 anni vergine\" e \"Molto incinta\". Il film ha per protagonista John C. Reilly, che interpreta il personaggio immaginario di Dewey Cox, leggendaria rockstar dalla vita turbolenta.\nIl film \u00e8 una sorta di parodia nei confronti di molte leggende della musica come Johnny Cash, Bob Dylan, Elvis Presley, Ray Charles e Jim Morrison, ma soprattutto fa il verso ad alcuni biopic a loro dedicati come \"Quando l'amore brucia l'anima\", \"The Doors\" e \"Ray\".\nTrama.\nIl film racconta la vita turbolenta e bizzarra di Dewey Cox. Partendo dalla sua infanzia, quando involontariamente uccide il fratello minore con un machete, passando dai suoi umili esordi in Springberry, in Alabama, fino all'et\u00e0 adulta quando inizia la sua ascesa nella musica divenendo ben presto una leggenda ed influenzando milioni di persone con le sue canzoni. Viene poi raccontato il suo declino, l'uso di qualsiasi tipo di droga, le sue amicizie con i Beatles, Elvis Presley e molti altri e il suo rapporto con le donne, tra cui l'ex moglie e l'attuale moglie, che hanno partorito 22 figli, e le pi\u00f9 di 400 amanti, che gli hanno dato 14 figli illegittimi.\nColonna sonora.\nI cantautori Dan Bern e Mike Viola (dei Candy Butchers) hanno scritto la maggior parte delle canzoni del film tra cui \"There's a Change a Happenin\"', \"Mulatto\", \"A Life Without You (Is No Life At All)\", \"Beautiful Ride\" e \"Hole in My Pants\". Marshall Crenshaw \u00e8 l'autore della sigla dei titoli e Van Dyke Parks ha firmato una delle canzoni stile anni sessanta, \"Black Sheep\".\nProduzione.\nIl produttore Jake Kasdan ha avuto l'idea per il film dopo aver notato che la maggior parte delle biografie cinematografiche come ad esempio \"Quando l'amore brucia l'anima\", \"Ray\" e \"La storia di Buddy Holly\" avevano fondamentalmente la stessa trama. Dopo averne parlato con il suo amico e cineasta Judd Apatow hanno iniziato a scrivere insieme il film. I riferimenti ironici in questa immaginaria biografia sono ispirati dai film che parlano di Jimi Hendrix e Marilyn Monroe. Nonostante l'approccio umoristico il film ha lo stampo dei film pi\u00f9 seri vincitori di Oscar.\nJohn C. Reilly, che suona e canta davvero nel film, \u00e8 stato scelto per interpretare il protagonista. Il film si \u00e8 trasformato in una parodia di \"Quando l'amore brucia l'anima\" poich\u00e9 il personaggio di Dewey Cox assomiglia molto a Johnny Cash."}
{"id": "1544516", "revid": "287204", "url": "https://it.wikipedia.org/wiki?curid=1544516", "title": "Campionati del mondo di mountain bike 2008", "text": "I Campionati del mondo di mountain bike 2008 (ing. \"2008 UCI Mountain Bike &amp; Trials World Championships\"), diciannovesima edizione della competizione, furono disputati in Val di Sole, in Italia, tra il 15 ed il 22 giugno 2008. Si svolsero per la terza volta in Italia, dopo Il Ciocco 1991 e Livigno 2005, e per la dodicesima volta in Europa.\nEventi.\nSi gareggi\u00f2 in tre discipline della mountain bike, cross country, downhill e four-cross, e nel trial (20 e 26 pollici). Le competizioni di cross country, downhill e four-cross si tennero a Commezzadura, mentre quelle di trial nella cornice delle piazze di Mal\u00e9.\nDi seguito il programma delle finali.\nMedagliere.\n\"Medagliere finale\""}
{"id": "1544517", "revid": "1543377", "url": "https://it.wikipedia.org/wiki?curid=1544517", "title": "Massimo Lombardini", "text": "Caratteristiche tecniche.\nGiocatore.\nHa giocato principalmente come esterno di centrocampo dove poteva sfruttare la propria velocit\u00e0 abbinata a buone doti tecniche e di visione di gioco. Giocatore di spiccate attitudini offensive (anche se talvolta impiegato in copertura); occasionalmente ha giocato anche come trequartista e come regista a centrocampo.\nCarriera.\nGiocatore.\nCresciuto nella Frassati di Castiglione d'Adda, passa poi nel vivaio della Cremonese. Con i grogiorossi esordisce in prima squadra nel campionato di Serie B 1990-1991, nel quale ottiene la promozione in Serie A; in quella stessa stagione viene convocato per i Mondiali con la Nazionale Militare, che vince trasformando uno dei rigori nella finale contro la Germania.\nL'anno successivo esordisce in Serie A, il 6 ottobre 1991 in -Cremonese 0-0, segnalandosi a fine stagione come uno dei giovani pi\u00f9 promettenti della squadra insieme a Giuseppe Favalli e Dario Marcolin, e diventando titolare al posto di Rub\u00e9n Pereira. Dopo la retrocessione in Serie B viene confermato titolare del centrocampo della Cremonese, contribuendo a una nuova promozione in Serie A nel campionato 1992-1993 e alla vittoria della Coppa Anglo-Italiana nel 1993.\nNell'estate 1993, tuttavia, viene ceduto al Vicenza, neopromosso in Serie B. Con la formazione berica causa un serio infortunio scende in campo solo a fine stagione, mentre \u00e8 stabilmente titolare nelle due annate successive, contribuendo alla promozione in Serie A del 1995. Nell'estate 1996 passa al Torino, appena retrocesso in Serie B, nell'affare che porta Alessandro Dal Canto in Veneto. Rimane in granata per una sola stagione, nella quale la formazione di Mauro Sandreani manca l'obiettivo della promozione in Serie A; viene poi ceduto al Chievo, dove rimane per due stagioni sempre tra i cadetti.\nNel settembre 1999, poco dopo l'inizio del campionato, passa alla , in Serie C1, insieme al compagno di squadra Silvio Giusti, in cambio del terzino Moreno Longo; la stagione \u00e8 condizionata da diversi infortuni, e la squadra manca l'obiettivo dei play-off. L'anno successivo \u00e8 al , con cui ottiene la promozione in Serie B. Riconfermato per il campionato cadetto, non vi disputa alcuna partita e nel luglio 2002 passa all'Alessandria, appena retrocesso in Serie C2. Con i \"grigi\" non scender\u00e0 mai in campo in campionato, poich\u00e9 in ottobre il contratto viene annullato per le inadempienze finanziarie della societ\u00e0.\nIn seguito milita nel Fanfulla, nel campionato di Eccellenza Lombardia 2003-2004, e nel marzo 2005 viene ingaggiato dal Montichiari, in Serie C2: con i bresciani, impegnati nella lotta per non retrocedere, disputa 3 partite in campionato. Prosegue la carriera tra i dilettanti, alternandosi con le maglie di Codogno e Sancolombano; con la formazione banina riveste anche l'incarico di allenatore, sul finire della stagione 2007-2008, conquistando la salvezza ai play-out contro il Sant'Angelo. Si ritira definitivamente nel marzo 2012, dopo aver disputato 64 partite in Serie A, e 150 partite con 8 reti in Serie B.\nAllenatore.\nNella stagione 2013-2014 allena i Giovanissimi della Pergolettese. Nel maggio 2015 viene nominato nuovo allenatore della Castellana, squadra di Castel San Giovanni militante nel campionato di Promozione. Si dimette nel novembre successivo, dopo sei sconfitte nelle prime sette partite.\nNell'estate 2018 passa al come allenatore della squadra Berretti. Si dimette nel gennaio 2019, a seguito della crisi del club piacentino\nDalla stagione 2019-2020 torna alla Cremonese, societ\u00e0 che lo ha lanciato nel calcio professionistico, per allenare la squadra Under 14."}
{"id": "1544533", "revid": "253269", "url": "https://it.wikipedia.org/wiki?curid=1544533", "title": "Taina Elg", "text": "Carriera.\nNata in Finlandia, lavor\u00f2 negli Stati Uniti come attrice e ballerina a teatro, al cinema e in TV.\nNel 1957 vinse il Golden Globe come miglior attrice emergente e nel 1958 come miglior attrice brillante per il film \"Les Girls\" di George Cukor. Nello stesso anno venne candidata ai Golden Laurel come Top New Female Personality. Tra i suoi film successivi si segnalano il thriller \"I 39 scalini\" (1959) di Ralph Thomas, remake di un capolavoro di Alfred Hitchcock del 1935, e il peplum \"Le baccanti\" (1960) di Giorgio Ferroni.\nNel 1975 fu candidata al Tony Award per la sua interpretazione di Donna Lucia D'Alvadorez nel musical teatrale \"Where's Charley?\". Negli anni novanta apparve anche in \"Don't Drink the Water\" (1994) di Woody Allen e \"L'amore ha due facce\" (1996) di Barbra Streisand."}
{"id": "1544534", "revid": "762947", "url": "https://it.wikipedia.org/wiki?curid=1544534", "title": "Barbara Frittoli", "text": "Biografia.\nHa cominciato a studiare pianoforte a nove anni al Conservatorio Giuseppe Verdi di Milano. La sua intenzione era infatti quella di diventare pianista. \nTuttavia, dopo qualche anno, su consiglio dei maestri Casoni e Bertola \u00e8 passata al canto, svoltando dal registro di contralto, al quale era stata inizialmente indirizzata, a quello di soprano, arrivando al diploma sotto la guida di Giovanna Canetti.\nLa Frittoli ha debuttato come soprano nel giugno 1990 al Teatro Comunale di Firenze nel ruolo di Ines in una produzione de \"Il trovatore\" diretta da Zubin Mehta con Luciano Pavarotti nei panni del protagonista, con Dolora Zajick come Azucena e Giorgio Zancanaro come conte di Luna, trasmessa dalla radio.\nSuccessivamente \u00e8 stata la terza ragazza in Ascesa e caduta della citt\u00e0 di Mahagonny con Catherine Malfitano al Teatro Verdi (Firenze), Ines ne \"Il trovatore\" diretta da Daniel Oren con Raina Kabaivanska, Bruna Baglioni, Nicola Martinucci, Leo Nucci ed Angelo Nosotti al Teatro Regio di Parma e sainte Marguerite in Giovanna d'Arco al rogo diretta da Gianandrea Gavazzeni a Firenze.\nAncora a Firenze nel 1992 \u00e8 P\u00e9dro in \"Don Quichotte\" di Jules Massenet con Ruggero Raimondi e nel 1994 Mim\u00ec ne La boh\u00e8me con Giorgio Surian.\nIl suo debutto al Teatro alla Scala di Milano avvenne nel 1993 nel ruolo di Agnese dalla Beatrice di Tenda di Vincenzo Bellini con Cecilia Gasdia nel ruolo della protagonista e Antonio Salvadori nel ruolo di Filippo. Da allora, nel corso della sua carriera, la Frittoli ha preso parte ad innumerevoli recite d'opera, sempre in ruoli da protagonista, alla Scala, inaugurandone per ben quattro volte la stagione, interpretando: nel 2000 Leonora ne \"Il trovatore\" di Giuseppe Verdi diretto da Riccardo Muti con Leo Nucci, Violeta Urmana e Salvatore Licitra; nel 2001 Desdemona nell'\"Otello\" di Giuseppe Verdi diretto da Riccardo Muti con Pl\u00e1cido Domingo e Leo Nucci, nel 2003 Ana\u00ef nel \"Mo\u00efse et Pharaon\" di Gioachino Rossini diretto da Riccardo Muti con Ildar Abdrazakov, Erwin Schrott, Giuseppe Filianoti, Sonia Ganassi e Nino Surguladze; e nel 2011 Donna Elvira nel \"Don Giovanni\" di Wolfgang Amadeus Mozart diretto da Daniel Barenboim con Peter Mattei, Bryn Terfel, Anna Netrebko e Giuseppe Filianoti.\nSin dai primi anni novanta si \u00e8 rivelata una delle interpreti di riferimento del repertorio di Wolfgang Amadeus Mozart, ottenendo in questo repertorio un successo di pubblico e di critica presso i maggiori teatri e festival del mondo.\nNella sua carriera ha cantato come protagonista nei teatri d'opera pi\u00f9 importanti del mondo raccogliendo grandi successi.\nIl 16 gennaio 2007 \u00e8 ospite della trasmissione televisiva condotta da Bruno Vespa, Porta a Porta, in tale puntata il tenore Luciano Pavarotti viene intervistato, facendo cos\u00ec la sua ultima apparizione pubblica.\nNel febbraio 2010 le \u00e8 stato assegnato il titolo di Kammers\u00e4ngerin austriaca. Si tratta di un'importante onorificenza che viene assegnata nell'ambito della cultura austro-tedesca e che risale ad un'antica tradizione diffusa nei teatri di corte. La Frittoli aveva debuttato alla Wiener Staatsoper nel 1993 interpretando il ruolo di Mim\u00ed nella pucciniana \"La boh\u00e8me\", poi Micaela in Carmen ed Antonia ne \"I racconti di Hoffmann\" con Natalie Dessay, Domingo e Terfel e nel medesimo teatro ha sostenuto i maggiori ruoli mozartiani (La Contessa Almaviva ne Le nozze di Figaro e Fiordiligi in Cos\u00ec fan tutte con Cecilia Bartoli nel 1994 diretta da Muti, Don Giovanni prima come Donna Elvira nel 1997 e Donna Anna nel 2002) e verdiani, come quello di Desdemona in \"Otello\" con Domingo diretta da Daniel Oren nel 1997, Amelia Grimaldi in Simon Boccanegra nel 2003 ed Elettra in Idomeneo (opera) nel 2006.\nFino al 2012 ha preso parte ad ottanta rappresentazioni viennesi.\nRecentemente \u00e8 stata: Mim\u00ec ne \"La boh\u00e8me\" di Giacomo Puccini al Teatro Regio di Torino, d'inaugurazione del ciclo di quattro opere \"The best of italian opera\" programmato in occasione dell'Expo 2015; ha cantato in un recital a scopo di beneficenza assieme a Ferruccio Furlanetto, Ram\u00f3n Vargas e George Petean sempre al Regio di Torino; Amelia nel \"Simon Boccanegra\" di Giuseppe Verdi d'apertura della stagione 2015/2016 del Teatro Carlo Felice di Genova; nuovamente Mim\u00ec al Metropolitan Opera House di New York e Nedda nei \"Pagliacci\" di Ruggero Leoncavallo sempre al Metropolitan; nuovamente Amelia nel \"Simon Boccanegra\" al Gran Teatre del Liceu di Barcellona e alla Staatsoper di Vienna e Adriana Lecouvreur al Teatro San Carlo di Napoli."}
{"id": "1544542", "revid": "228333", "url": "https://it.wikipedia.org/wiki?curid=1544542", "title": "Michail Nikolaevi\u010d Kuraev", "text": "Ha scritto i romanzi \"Lo specchio di Monta\u010dka\" e \"Ronda di notte\"."}
{"id": "1544547", "revid": "767487", "url": "https://it.wikipedia.org/wiki?curid=1544547", "title": "Kids in Glass Houses", "text": "I Kids in Glass Houses sono una band power pop/rock proveniente dalle valli circondanti Cardiff, la capitale del Galles. Vantano influenze che vanno dal classic pop di The Police, Michael Jackson, Prince e The Beach Boys al British rock di Stereophonics, Blur e Pulp allo stile hardcore/punk di Glassjaw, Refused e The Movielife.\nConcerti e premi.\nDurante la fine del 2006 e l'inizio del 2007, il quintetto ha avuto una serie di show come supporter, suonando accanto a Lostprophets, Cute Is What We Aim For, Thirty Seconds to Mars, Hundred Reasons, Manic Street Preachers e Goo Goo Dolls. Nei primi show, la band ha diviso il palco anche con gruppi del calibro di Funeral for a Friend e The Used al Taste of Chaos 2005 UK tour a Cardiff. Hanno anche supportato i Funeral for a Friend nel loro 2007 December tour.\nLa band \u00e8 apparsa anche in vari festival: Give It A Name Festival, The Full Ponty Festival, Download Festival, Hyde Park Calling, Summer Breeze Festival, Collision Course Festival e Reading and Leeds Festivals (2007).\nIl gruppo, nonostante sia senza etichetta, ha continuato a ricevere supporti dalle pi\u00f9 popolari riviste musicali inglesi quali Kerrang!, NME, Big Cheese, Rocksound, Tuned e Total Guitar, cos\u00ec come da BBC Radio 1 e XFM,\nNell'Agosto 2007, la band \u00e8 stata nominata come Migliore Band Britannica Emergente (Best British Newcomer) ai Kerrang! Awards, categoria vinta per\u00f2 dai Gallows. Durante la corsa agli awards, la band ha suonato uno show speciale per Kerrang!, intitolato The Day Of Rock, dentro il Virgin Megastores di Londra in Oxford Street, insieme a Enter Shikari, Fightstar, The Answer e Turisas.\nIl gruppo nell'Ottobre 2007 annunci\u00f2 un tour della Gran Bretagna da headliner, di 16 date, supportato dai loro amici londinesi Tonight Is Goodbye e amici dei gruppi che si sono susseguiti nel tour, Saidmike e The New 1920. In seguito, come gi\u00e0 citato, sono stati chiamati a supportare i loro connazionali Funeral for a Friend nel loro December UK tour.\nTra i tour di ottobre e dicembre, la band ha registrato il proprio album di debutto presso i Long Wave Studios di Cardiff.\nSono stati messi sotto contratto dalla Roadrunner Records l'8 dicembre 2007, poco prima di fare da sostenitore ai Funeral For A Friend.\nIl gruppo far\u00e0 uscire \"Easy Tiger\" come prossimo singolo. Il loro cd di debutto, provvisoriamente intitolato \u2018Smart/Casual' uscir\u00e0 in Gran Bretagna questa primavera.\nAltri progetti/Band.\nProgetti precedenti/Band che sono state coinvolte, includono: "}
{"id": "1544554", "revid": "123692976", "url": "https://it.wikipedia.org/wiki?curid=1544554", "title": "Giovanni Cornacchini", "text": "Soprannominato \"Condor\" per il suo modo di giocare da rapace, \u00e8 stato tra i pi\u00f9 prolifici centravanti in Serie C1 a cavallo degli anni 1980 e 1990, aggiudicandosi per cinque volte la classifica cannonieri di categoria e realizzando nella stessa 117 reti complessive.\nCaratteristiche tecniche.\nGiocatore.\nAttaccante brevilineo e rapido negli spazi stretti, si distingueva per l'opportunismo in area di rigore, con cui sopperiva alle carenze tecniche. Nonostante la statura non elevata (169\u00a0cm), era abile nel gioco aereo, sfruttando le sue doti di elevazione.\nCarriera.\nGiocatore.\nCresciuto nel , vi esordisce in Serie C1 appena sedicenne nel campionato di Serie C1 1981-1982. Nel 1985 passa per una stagione al , per tornare alla casa base per un altro anno.\nNel 1987 viene acquistato dalla , dove rimane per una stagione senza brillare (5 reti in 29 partite). Ceduto alla , mette a segno 11 reti nel campionato concluso dai lombardi con la retrocessione; a fine stagione viene ingaggiato dal , a sua volta retrocesso dalla Serie B. In Emilia disputa due campionati di Serie C1, realizzando 38 reti e conquistando per due volte il titolo di capocannoniere, oltre alla promozione in cadetteria al termine della stagione 1990-1991.\nAcquistato dal nel 1991, in Serie A \u00e8 chiuso da giocatori come Marco van Basten e Ruud Gullit, giocando 3 partite (esordio il 15 settembre 1991 a Torino contro la ) e fregiandosi del titolo di campione d'Italia.\nL'anno successivo torna in Serie C1 al , acquistato per oltre 3 miliardi di lire, dove in tre anni segna 60 reti: nelle prime due annate \u00e8 capocannoniere del proprio girone in Serie C1, e dopo la promozione in Serie B \u00e8 secondo nella classifica marcatori solo a Giovanni Pisano. A Perugia \u00e8 ricordato come bomber del \"Grifo\".\nA partire dal settembre 1994, tuttavia, Cornacchini si scontra sempre pi\u00f9 spesso con il presidente Luciano Gaucci, a causa della gestione disciplinare imposta da quest'ultimo. A novembre 1995 passa al per un miliardo e mezzo di lire: in rossobl\u00f9 non riesce a esprimersi sui livelli degli anni precedenti, pur conquistando la promozione in Serie A.\nNell'estate 1996 approda al rampante di Francesco Guidolin. In avvio di campionato \u00e8 titolare, per poi perdere progressivamente il posto e ritrovarlo solo sul finire di stagione. Trova maggiori soddisfazioni in Coppa Italia dove emerge quale \"bomber\" della squadra biancorossa che da \"outsider\" riesce a conquistare il trofeo: tra gli altri, il 25 febbraio 1997, nella semifinale di ritorno contro il Bologna, segna all'88' il gol che consente ai veneti di accedere alla doppia finale poi vinta contro il . Sempre contro i partenopei, il 1\u00ba giugno allo stadio San Paolo, disputa quella che rimarr\u00e0 la sua ultima gara in Serie A; uno solo il gol messo a segno in massima categoria, il precedente 20 aprile, in Vicenza-Perugia (4-1) sul neutro di Reggio Emilia.\nNell'arco della successiva stagione cambia ben tre maglie: inizia al e a novembre 1997 passa al , entrambe in Serie B. Nel febbraio 1998, dopo 7 presenze nella formazione abruzzese, si trasferisce alla , in Serie C1, dove contribuisce con 13 presenze e 3 reti alla promozione della squadra allenata da Luigi Delneri.\nDopo una nuova stagione a Padova, in Serie C1, chiude la carriera nelle serie inferiori, con , Fano e Cagliese.\nAllenatore.\nEsordisce come allenatore in Serie D, sulle panchine di Cagliese, e .\nDal 2007 ha allenato il , che ha guidato alla promozione in Serie D al termine della stagione 2008-2009; grazie a questa promozione \u00e8 stato premiato con il titolo della \"Panchina Verde\".\nIl 30 giugno 2009 viene annunciato il suo ingaggio come allenatore del Fano, in sostituzione di Lazzaro Gaudenzi. La stagione si conclude con la sconfitta ai play-off contro il Gubbio di Vincenzo Torrente, e il 29 giugno 2010, a causa dei problemi societari, si dimette dall'incarico.\nDopo una stagione alla guida della , in Eccellenza marchigiana, dove perde la promozione all'ultimo minuto dell'ultima giornata nello scontro diretto contro l', nell'estate 2011 passa in Serie D sedendosi sulla panchina della , con cui chiude il campionato al quarto posto approdando ai play-off poi persi contro l'Ancona. Dopo un'ulteriore stagione a Civitanova Marche, in cui raggiunge la salvezza nonostante un campionato vissuto sempre nella parte bassa della classifica, nel maggio 2013 viene annunciato come nuovo tecnico dell'Ancona per la stagione 2013-2014. Con i dorici vince il campionato di Serie D con tre turni di anticipo, ottenendo la promozione in Lega Pro.\nIl 30 giugno 2016 risolve consensualmente il contratto che lo legava all'Ancona, e il 16 luglio seguente diventa il nuovo allenatore della . Viene sollevato dall'incarico l'8 dicembre, dopo un periodo negativo (quattro punti raccolti nelle ultime otto gare), salvo poi essere richiamato il 21 febbraio 2017. Viene nuovamente esonerato il successivo 20 marzo e sostituito da Rosolino Puccica.\nIl 12 giugno 2017 diventa il nuovo tecnico del Gubbio, facendo cos\u00ec ritorno nella squadra umbra 16 anni dopo averne vestito la maglia da calciatore. Il 25 settembre, dopo cinque giornate di campionato con un solo punto realizzato, viene esonerato.\nIl 12 agosto 2018 \u00e8 nominato nuovo tecnico del , ripartito dalla Serie D dopo il fallimento societario. A coronamento di un campionato condotto sempre in testa alla classifica, il 18 aprile 2019 il club pugliese si aggiudica la promozione in Serie C con due turni di anticipo. Viene confermato anche per la stagione successiva ma il 22 settembre 2019, dopo un avvio sottotono in campionato e culminato nella sconfitta contro la , viene esonerato.\nIl 6 dicembre 2020 viene nominato nuovo tecnico della , tornando ad allenare la formazione canarina dopo nove anni. Rimane a Fermo sino al termine del campionato, raggiungendo la salvezza; al termine della stagione decide di non rinnovare il contratto col club marchigiano. A luglio 2021 viene ingaggiato dal , club di Serie D; l'esperienza nel club romagnolo si esaurisce tuttavia gi\u00e0 nell'ottobre seguente, quando viene sollevato dall'incarico a causa di un negativo avvio di campionato.\nStatistiche.\nStatistiche da allenatore.\n\"Statistiche aggiornate al 24 ottobre 2021.\""}
{"id": "1544558", "revid": "1993454", "url": "https://it.wikipedia.org/wiki?curid=1544558", "title": "Regno della Terra", "text": "In \"Avatar - La leggenda di Aang\", il Regno della Terra \u00e8 una delle quattro nazioni del mondo di Aang. Si estende su un intero continente situato nell'emisfero orientale e geograficamente ricorda grosso modo l'Eurasia del nostro mondo. Il Regno della Terra \u00e8 la patria dei Dominatori della terra che esercitano l'arte mistica della geocinesi. La capitale del Regno della Terra \u00e8 Ba Sing Se.\nEmblema nazionale.\nIl simbolo del Regno della Terra \u00e8 un quadrato giallo con all'interno inscritto un cerchio verde, al centro del quale c'\u00e8 un altro quadrato giallo molto pi\u00f9 piccolo. L'emblema simboleggia la profondit\u00e0, letterale e allegorica, del Regno: infatti rappresenta i numerosi strati della roccia in cui ci sono i minerali che i Dominatori della terra manipolano continuamente per mantenere le loro grandi citt\u00e0, cos\u00ec come rappresenta il profondo impegno degli abitanti nel rendere la propria esistenza pacifica e produttiva. Questo emblema \u00e8 visibile sugli elmetti delle truppe del Regno della Terra.\nCultura.\nLa cultura del Regno della Terra \u00e8 molto meno definita di quella delle altre nazioni, ci\u00f2 \u00e8 dovuto alle sue grandi dimensioni. L'aspetto comune di tutte le diverse culture che convivono nel regno \u00e8 la loro natura arcaica e raffinata, soprattutto se confrontate alle usanze poco elaborate e spartane della Nazione del Fuoco. La personalit\u00e0 statica dei cittadini del regno si riflette sullo stile di combattimento dei Dominatori della terra: immobile e possente. Il fatto che siano tenaci e statici non significa che gli abitanti del Regno non amino i giochi e le attrazioni, che abbondano nel reame. Non mancano infatti teatri, parchi e zoo ed \u00e8 molto in voga \u00e8 una particolare forma di calcio, integrata con il Dominio della terra.\nDominio.\nCiascuna delle quattro nazioni \u00e8 influenzata dalla propria stagione dominante, quella del Regno della Terra \u00e8 la primavera. I poteri dei Dominatori della terra sono amplificati quando gli Spiriti e le creature viventi sulla Terra sono in rinascita.\nI primi Dominatori della Terra furono i Tassi-talpa (come raffigurato nelle iscrizioni della Grotta dei due amanti alla citt\u00e0 di Omashu), che trasmisero e diedero agli uomini l'attuale Dominio della terra.\nTutti i Domini sono associati ad una particolare sensazione e quella associata al Dominio della Terra \u00e8 l'equilibrio che la terra rappresenta, l'equilibrio tra forza d'animo e calma, riflessione e determinazione, gentilezza e durezza, pensiero e azione.\nI Dominatori della terra sono in grado di controllare a loro piacimento le rocce e il terreno: con questi possono creare scudi, colonne per lanciare in aria gli avversari, far affondare i nemici nel terreno, creare armature per difendersi e possono sollevarle rocce con il Dominio e lanciarle. Pi\u00f9 \u00e8 potente il Dominatore pi\u00f9 terra pu\u00f2 manipolare e fare forme precise con essa. I Dominatori pi\u00f9 abili possono controllare forme fini di terra come sabbia e polvere o quelle pi\u00f9 compatte come i cristalli. Alcuni Dominatori sanno anche provocare frane, rialzamenti, fratture e scosse telluriche.\nIn \"Avatar - La leggenda di Aang\" ad essere quasi del tutto refrattari al Dominio della terra sono invece i metalli: questa particolarit\u00e0 ha portato gli uomini della Nazione del Fuoco a costruire prigioni in metallo, dove rinchiudere i Dominatori della terra catturati, rendendoli impotenti (oltre a prigioni in legno). \nUnica eccezione conosciuta a questa debolezza \u00e8 la compagna di viaggio dell'Avatar, Toph, che arrivando a comprendere come il metallo sia semplicemente una forma di terra maggiormente raffinata, grazie al suo senso sismico ha inventato il Dominio del metallo: infatti in \"La leggenda di Korra\" si scopre che Toph tramander\u00e0 i segreti del Dominio del metallo alle sue due figlie e al corpo di polizia di Citt\u00e0 della Repubblica, creando una vera e propria scuola dove insegnare questo Dominio. In seguito Suyin, la minore delle figlie, fonder\u00e0 il Clan del Metallo che risiede in una citt\u00e0 fatta interamente di metallo dove sono presenti solo Dominatori del metallo.\nSempre in \"La leggenda di Korra\" si viene a conoscenza di un\u2019ulteriore forma di dominio, il Dominio della Lava: grazie ad esso un dominatore ha la capacit\u00e0 di scaldare e liquefare la terra circostante creando ondate o geyser di lava, scagliare lapilli e o trasformando il terreno in pozze di lava per impedire ai nemici di muoversi; una tecnica particolare del dominio consiste nel creare una sorta di shuriken incandescente che pu\u00f2 essere controllato a piacimento, in grado di tagliare e bruciare tutto ci\u00f2 che viene a contatto. Toph afferma che questo tipo di dominio \u00e8 ancora pi\u00f9 raro del Dominio del Metallo.\nGoverno.\nIl Regno della Terra \u00e8 una grande nazione divisa in province e grandi citt\u00e0, per poi passare a piccoli villaggi e citt\u00e0 costiere. La capitale del reame \u00e8 Ba Sing Se. Nonostante vi sia un potere centrale incarnato nella figura del Re della Terra che risiede all'interno di Ba Sing Se, alcune grandi citt\u00e0, come ad esempio Omashu, hanno un proprio sovrano. La natura esatta di questa gerarchia \u00e8 sconosciuta. Tuttavia, la forma di governo del regno \u00e8 una monarchia confederata. In tempi antichi, un orgoglioso re-guerriero govern\u00f2 le sue terre personalmente spesso con brutalit\u00e0 ma, con il passare delle generazioni, i Re della Terra hanno ceduto sempre pi\u00f9 poteri e competenze ai propri consiglieri, indebolendo il ruolo stesso della monarchia. I Re della Terra ora sono poco pi\u00f9 di un simbolo e vivono nel lusso, circondati da cortigiane e lusingatori, prestando i loro reali sigilli a qualunque decreto o legge che i consiglieri gli suggeriscano. \nQuesto trova riscontro nell'attuale Re della Terra, che ha effettivamente poco potere, divenuto poco pi\u00f9 di una figura simbolica. Mentre in tutta la nazione \u00e8 comunque molto venerato, e addirittura adorato; la maggior parte delle competenze di governo sono in realt\u00e0 in mano a Long Feng, il gran segretario di Ba Sing Se e capo dei Dai Li, un'associazione segreta.\nLong Feng ha imposto un duro regime sul Regno della Terra: la popolazione \u00e8 controllata a livello economico e sociale, viene somministrata con forza l'idea di superiorit\u00e0 sugli altri e gli oppositori vengono eliminati subendo spesso un lavaggio del cervello. Il governo di Ba Sing Se \u00e8 anche incredibilmente burocratico: un esempio \u00e8 il fatto che per una richiesta di udienza col Re della Terra possono essere necessarie fino a 6-8 settimane. Le alte cariche del regno inoltre usano 67 differenti sigilli per l'approvazione o la valutazione di documenti e ordini a seconda delle varie occasioni. \nLa politica di Ba Sing Se \u00e8 inoltre da sempre indirizzata verso un isolamento completo dal mondo esterno, compito agevolato dalle imponenti mura che circondano la capitale e dal controllo dell'opinione pubblica attuato dal governo. Questo non impedisce comunque in transito di profughi provenienti dall'esterno in cerca di riparo, i quali per\u00f2 sono messi sotto stretto controllo e puniti se parlano della guerra in atto da cento anni contro la Nazione del Fuoco.\nIn \"La leggenda di Korra\" la Regina della Terra ha riacquistato gran parte del potere perso dai re precedenti e il Dai Li \u00e8 di nuovo sotto il suo completo controllo. Nel terzo libro, la Regina aveva incaricato di creare nel suo esercito un battaglione di Dominatori dell'aria, che verranno in seguito salvati dall'Avatar. Inoltre Zaheer uccider\u00e0 la Regina della Terra e scioglier\u00e0 il governo del Regno della Terra, distruggendo le mura della citt\u00e0. Nell'ultima stagione di \"La leggenda di Korra\", il principe ereditario Wu decide di eliminare completamente la monarchia rendendo il Regno della Terra una confederazione di citt\u00e0-stato legislativamente indipendenti governate democraticamente.\nRisorse naturali.\nIl Regno della Terra possiede un'immensa quantit\u00e0 di risorse e materie prime ampiamente sfruttata dalle popolazioni locali. Roccia e pietre sono utilizzati nella costruzione degli edifici, mentre dalle vaste e rigogliose foreste si ricava legna da ardere e materiale per la costruzione degli utensili. Il reame non fa uso di combustibili fossili nonostante ci siano grandi giacimenti di carbone, prontamente conquistati e asserviti alla Nazione del Fuoco. La terra stessa, ricca di minerali, \u00e8 molto fertile e offre un'ampia quantit\u00e0 di prodotti alimentari. Frutteti e campi coltivati si estendono a perdita d'occhio fianco a fianco con boschi e colline ricche di selvaggina.\nEconomia.\nL'economia del Regno della Terra si basa sull'agricoltura ma ha anche vari elementi industriali.\nLe principali industrie sono la falegnameria, l'architettura, l'estrazione dei minerali, la caccia e la pesca. Anche il turismo \u00e8 un importante punto economico: per esempio a Ba Sing Se ci sono varie guide turistiche ed \u00e8 presente un percorso in monorotaia. \nIl principale materiale da costruzione del Regno \u00e8 naturalmente la roccia.\nForza militare.\nIl Regno della Terra \u00e8 geograficamente la pi\u00f9 grande delle 4 nazioni, possiede quindi una grande variet\u00e0 di strutture e organizzazioni militari.\nA causa della conformazione del territorio montagnoso, il Regno della Terra dipende molto dalla sua fanteria e dalle fortezze di terra. Come per la Nazione del Fuoco, il Regno include tra le sue file sia normali soldati sia abili Dominatori della terra, equipaggiati con una grande variet\u00e0 di armi come lance e spade e molte altre pi\u00f9 inusuali come martelli, asce e falci.\nI soldati e i Dominatori indossano uniformi pesanti i cui colori e le cui decorazioni variano di provincia in provincia. I Dominatori indossano elmi con l'emblema del Regno della Terra e combattono scalzi, come richiesto da uno dei principi fondamentali della geocinesi. Gli ufficiali vestono con armature gialle invece di quelle regolari verdi.\nLa cavalleria \u00e8 costituita dai cavalli-struzzo, che possono correre facilmente su percorsi in forte pendenza oppure percorrere brevi tragitti a velocit\u00e0 stupefacente.\nI Dominatori utilizzano pietre circolari che hanno la forma dell'emblema del regno come proiettili di artiglieria e di catapulta. Queste particolari rocce sono preziosissime armi per i Dominatori della terra poich\u00e9 possono essere allineate fianco a fianco per fare un muro difensivo o impilate per creare una torre di vedetta improvvisata. I pi\u00f9 abili Dominatori della terra possono usarle anche come veicoli.\nI Dai Li sono i guardiani della tradizione e delle usanze di Ba Sing Se. Sono sotto il diretto comando di Long Feng, il Ministro della Cultura, e sono una sorta di polizia segreta arrestando e rieducando chi parla della guerra. Insieme alle uniformi distintive sono noti per la capacit\u00e0 di trapassare muri in pietra e l'uso di guanti e scarpe in pietra, che possono utilizzare con grande efficacia come armi in quanto Dominatori della terra. In realt\u00e0 il corpo dei Dai Li fu fondato diversi secoli prima dall'Avatar Kyoshi per preservare il patrimonio culturale di Ba Sing Se in risposta a una rivolta contadina contro il governo del 46\u00ba Re della Terra. Lo spirito di Kyoshi si rammaricher\u00e0 di aver creato il Dai Li non avendo idea, a quel tempo, di come sarebbero stati corrotti e di quante sofferenze avrebbero generato.\nNon si hanno molte informazioni sulla marina del Regno della Terra, si sa solo che \u00e8 nettamente inferiore alla flotta della Nazione del Fuoco. Il generale del Regno della Terra di nome Fong dichiara che invadere la Nazione del Fuoco con le loro navi sarebbe un suicidio.\nIn \"La leggenda di Korra\", si scoprir\u00e0 che il Regno della Terra entrer\u00e0 in possesso di una notevole forza area costituiti dai dirigibili inventati dalle Industrie Sato.\nL'esercito del Regno della Terra sar\u00e0 guidato dal Consiglio dei Cinque, che riunisce i cinque pi\u00f9 importanti generali al servizio del Re. \u00c8 il Consiglio dei Cinque che progetta e realizza i piani di qualsiasi campagna militare, che organizza la difesa delle capitale del regno e allo stesso tempo pianifica gli attacchi."}
{"id": "1544560", "revid": "110157", "url": "https://it.wikipedia.org/wiki?curid=1544560", "title": "Contea di Mercer (Dakota del Nord)", "text": "La contea di Mercer (in inglese Mercer County) \u00e8 una contea del Dakota del Nord, USA. Al censimento del 2000 la popolazione era di 8.644 abitanti. Il suo capoluogo \u00e8 Stanton.\nStoria.\nLa legislazione territoriale cre\u00f2 la contea nel 1874 e venne nominata cos\u00ec in relazione ad uno dei primi coloni che si stabilirono a nord di Bismarck, \"William Henry Harrison Mercer\".\nGeografia fisica.\nL'U.S. Census Bureau certifica che l'estensione della contea \u00e8 di 2.880 km\u00b2, di cui il 6,02% \u00e8 composto d'acqua.\nConfina con le seguenti contee:"}
{"id": "1544561", "revid": "1522738", "url": "https://it.wikipedia.org/wiki?curid=1544561", "title": "Personaggi di Principesse sirene - Mermaid Melody", "text": "Lista dei personaggi del manga e dell'anime Principesse sirene - Mermaid Melody."}
{"id": "1544567", "revid": "372624", "url": "https://it.wikipedia.org/wiki?curid=1544567", "title": "Giuseppe Venturoli", "text": "Figlio secondogenito di una agiata famiglia, a sette anni entra nelle scuole del Seminario arcivescovile, dimostrando fin da subito la sua predisposizione per gli studi. A quattordici anni esce dal seminario con un'ottima conoscenza dell'italiano e del latino, alle quali aggiunge il greco e le lingue moderne. Svolge gli studi superiori presso il Collegio pontificio Montalto e si laurea all'Alma Mater in filosofia il 16 aprile 1789.\nIl periodo bolognese.\nInizialmente incerto sulla professione da seguire, Venturoli decide infine per le matematiche applicate. Guidato dal suo maestro Canterzani, viene introdotto negli ambienti scientifici bolognesi e nel 1790 diviene membro onorario dell'Accademia delle Scienze dell'Istituto di Bologna. L'anno seguente diviene segretario aggiunto dell'Accademia.\nNell'ambiente bolognese Venturoli si mette in luce grazie alla produzione di diverse memorie idrauliche, materia per cui si dedicher\u00e0 come scienziato ed ingegnere per il resto della sua vita. Venturoli sar\u00e0 infatti il capostipite italiano e il maggior esponente, nella prima met\u00e0 dell'Ottocento, dell'indirizzo fisico-matematico per lo studio dell'idraulica.\nNel 1795 ottiene la lettura onoraria di matematiche all'Universit\u00e0 di Bologna e nel 1797 \u00e8 professore sostituto di storia naturale. Nel 1802 ottiene la cattedra di matematiche applicate nella nuova Universit\u00e0 nazionale di Bologna.\nFin dall'inizio della sua carriera Venturoli raccoglie appunti per un corso di meccanica e d'idraulica, che nel 1806 diventer\u00e0 il primo volume del suo fondamentale trattato \"Elementi di Meccanica e Idraulica\", con gli elementi di meccanica. Nell'anno successivo pubblica il secondo volume con gli elementi d'idraulica.\nNel suo periodo bolognese Venturoli svolge anche attivit\u00e0 tecnico-amministrative, rivestendo le cariche di consigliere del Comune e del Dipartimento.\nIl periodo romano.\nNel 1817 Venturoli si trasferisce a Romae vi rimane per i successivi trent'anni. Il Papa Pio VII lo nomina direttore della neonata Scuola degli ingegneri di Roma e presidente del Consiglio idraulico. Il suo primo compito nel 1818 \u00e8 quello di istituire il nuovo Corpo di ingegneri di Acque e Strade. A Venturoli \u00e8 riservato ogni anno un corso a sua scelta su qualche punto particolare di meccanica o d'idraulica.\nNella prima fase del periodo romano Venturoli pubblica numerose memorie scientifiche, come l'analisi geometrica dell'ariete idraulico e studi teorici sull'efflusso dell'acqua dai vasi conici, sul flusso nei tubi e sul flusso non uniforme nei canali. Promuove inoltre varie osservazioni statistiche e sistematiche dei fiumi e trova anche il tempo per dedicarsi ad una teoria degli estuari.\nA Roma Venturoli svolge anche l'importante funzione di presidente del Consiglio d'arte sulle Acque e, successivamente, anche sulle Strade. In particolare, si concentra sui problemi della bonifica dello Stato Pontificio, e sugli stessi problemi \u00e8 chiamato successivamente anche come consulente del Granducato di Toscana. Venturoli fu anche socio dell'Accademia dei Quaranta.\nGiuseppe Venturoli muore a Bologna il 19 ottobre 1846. I colleghi bolognesi gli erigono un monumento nell'universit\u00e0, . La citt\u00e0 di Roma gli dedica invece un busto nei giardini del Pincio."}
{"id": "1544571", "revid": "123158909", "url": "https://it.wikipedia.org/wiki?curid=1544571", "title": "Gallo (Comiziano)", "text": "Gallo \u00e8 l'unica frazione di Comiziano situata nelle ultime propaggini della citt\u00e0 metropolitana di Napoli, luogo originario della famiglia paterna di Giorgio Napolitano, 11\u00ba Presidente della Repubblica.\nA Gallo, la sera del 5 dicembre si organizza il cosiddetto \"Fucarone 'e San Nicol\" (fuoco di San Nicola) in cui i gallesi, in onore di San Nicola, ammassano un'enorme quantit\u00e0 di fascine di legno da ardere, che poi viene incendiato la sera, tra cibi vari e canzoni tipiche napoletane.\nLocalit\u00e0 confinanti: Casamarciano, Cimitile, Schiava di Tufino."}
{"id": "1544584", "revid": "74801", "url": "https://it.wikipedia.org/wiki?curid=1544584", "title": "Contea di Bennington", "text": "La contea di Bennington, in inglese Bennington County, \u00e8 una contea dello Stato del Vermont, negli Stati Uniti d'America. La popolazione al censimento del 2000 era di abitanti. I capoluoghi di contea sono Bennington, nota come \"South Shire\" e Manchester, nota come \"North Shire\".\nGeografia fisica.\nLa contea si trova nella parte sud-occidentale del Vermont. L'U.S. Census Bureau certifica che l'estensione della contea \u00e8 di , di cui coperti di acque interne.\nComuni.\nLa Contea di Bennington conta 17 comuni, tutti con lo status di \"town\"."}
{"id": "1544594", "revid": "159341", "url": "https://it.wikipedia.org/wiki?curid=1544594", "title": "Croazia Bianca", "text": ""}
{"id": "1544595", "revid": "1962661", "url": "https://it.wikipedia.org/wiki?curid=1544595", "title": "Gazex", "text": "Il Gazex \u00e8 un sistema permanente di distacco preventivo di valanghe a distanza, progettato e realizzato dalla societ\u00e0 Tas, a partire dal 1988.\nDescrizione.\nIl principio di funzionamento consiste nella detonazione di una miscela di gas \u2013 ossigeno e propano - all'interno di un esploditore adeguatamente studiato e ancorato al terreno nella zona di distacco della valanga, cio\u00e8 nei versanti nei quali si formano accumuli spontanei in prossimit\u00e0 di piste da sci, strade, ponti ecc.\nGli esploditori sono collegati ad un deposito adiacente collegato con tubazioni, all'interno del quale vengono immagazzinate le riserve di gas necessarie al funzionamento dell'impianto per tutta la stagione invernale.\nIl sistema permette la deflagrazione a distanza, programmata in relazione alle condizioni ambientali, che genera un'onda d'urto la quale provoca:\nLa maggiore controindicazione del sistema \u00e8 data dall'impatto visivo che serbatoi ed esploditori hanno sull'ambiente circostante, assolutamente incompatibile con l'aspetto naturale della montagna e pi\u00f9 in generale con il rispetto del paesaggio."}
{"id": "1544601", "revid": "2110845", "url": "https://it.wikipedia.org/wiki?curid=1544601", "title": "Jean Vincent", "text": "Carriera.\nClub.\nJean Vincent milit\u00f2 tra il 1950 e il 1963 nel Lilla e nello Stade Reims (dal quale fu acquistato nel 1956), vincendo complessivamente quattro campionati francesi (tre con lo Stade de Reims) e tre Coppe di Francia.\nNazionale.\nLa prima convocazione arriva nel 1953 per la Qualificazione ai Mondiali 1954 in un match contro Lussemburgo. La partita finisce 8-0 per la nazionale francese, due reti vengono realizzate dallo stesso Jean. Disputa con la Francia i Mondiali 1954 e i Mondiali 1958, conquistando in questo il 3\u00ba posto iridato. Gioca con i \"blu\" fino al 1961, totalizzando quarantasei presenze e ventidue goal. \u00c8 il nono miglior marcatore nella storia della nazionale francese, con una media di 0,48 reti a partita.\nAllenatore.\nNel 1964 Vincent inizi\u00f2 la sua carriera di allenatore allenando lo SM Caen. Dopo aver allenato la squadra svizzera di La Chaux-de-Fonds, il Bastia e il Lorient, nel 1976 fu ingaggiato dal Nantes con il quale vincer\u00e0 due campionati nel 1977 e nel 1980 e una Coppa di Francia nel 1979. Nel 1982, alla fine della sua esperienza con il Nantes, fu assunto come commissario tecnico della nazionale camerunese, che parteciper\u00e0 ai Mondiali del 1982 perdendo la qualificazione alla seconda fase per differenza reti. Alla fine dei mondiali fu assunto come allenatore del Rennes, squadra che Vincent allen\u00f2 fino al 1984 quando fu assunto dalla squadra marocchina del Raja Casablanca. Nel 1986 fu infine assunto come commissario tecnico della nazionale tunisina, incarico che ricopr\u00ec fino al 1987.\nMuore il 13 agosto 2013 all'et\u00e0 di 82 anni."}
{"id": "1544603", "revid": "767487", "url": "https://it.wikipedia.org/wiki?curid=1544603", "title": "Contea di Caledonia", "text": "La contea di Caledonia, in inglese Caledonia County, \u00e8 una contea dello Stato del Vermont, negli Stati Uniti d'America. La popolazione al censimento del 2000 era di 29.702 abitanti. Il capoluogo di contea \u00e8 St. Johnsbury.\nGeografia fisica.\nLa contea si trova nella parte nord-orientale del Vermont. L'U.S. Census Bureau certifica che l'estensione della contea \u00e8 di 1.704\u00a0km\u00b2, di cui 18\u00a0km\u00b2 coperti da acque interne.\nComuni.\nLa Contea di Caledonia conta 17 comuni, tutti con lo status di \"town\"."}
{"id": "1544605", "revid": "484362", "url": "https://it.wikipedia.org/wiki?curid=1544605", "title": "Ramis recisis altius", "text": "Ramis Recisis Altius \u00e8 una locuzione in lingua latina coniata dallo scrittore e poeta italiano Gabriele D'Annunzio. \nIl suo significato \u00e8 che \"la pianta maggiormente sfrondata si innalza di pi\u00f9\".\nIl motto fu ideato per Emma Agnetti (Langhirano 1883 - Langhirano 1960) per la sua opera di carit\u00e0 a favore dei Reduci Combattenti.\nVa comunque ricordato che quel motto era gi\u00e0 apparso anche nel libro di Giovanni Ferro \"Teatro d'imprese\" (Venezia, Sarzina, 1623)."}
{"id": "1544615", "revid": "74801", "url": "https://it.wikipedia.org/wiki?curid=1544615", "title": "Contea di Chittenden", "text": "La contea di Chittenden, in inglese Chittenden County, \u00e8 una contea dello Stato del Vermont, negli Stati Uniti. La popolazione al censimento del 2000 era di abitanti. Il capoluogo di contea \u00e8 Burlington.\nGeografia fisica.\nLa contea si trova nella parte nord-occidentale del Vermont. L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua."}
{"id": "1544617", "revid": "125201687", "url": "https://it.wikipedia.org/wiki?curid=1544617", "title": "Battaglia di Curtatone e Montanara", "text": "La battaglia di Curtatone e Montanara \u00e8 un episodio della prima guerra d'indipendenza italiana. Ebbe luogo il 29 maggio 1848, quando le forze austriache di Josef Radetzky, uscendo da Mantova, tentarono l'aggiramento dell\u2019esercito piemontese. Gli austriaci attaccarono il punto debole dello schieramento avanzato di Carlo Alberto di Savoia, costituito dalle posizioni dei contingenti toscano e napoletano fra i due paesi di Curtatone e Montanara.\nLo schieramento avanzato italiano fu sopraffatto, ma la sua strenua resistenza consent\u00ec all\u2019esercito piemontese di organizzarsi ed evitare l\u2019aggiramento, battendo poi gli austriaci nella battaglia di Goito che costituisce il proseguimento dello scontro di Curtatone e Montanara.\nDalla battaglia di Santa Lucia a Curtatone.\nDopo la lenta avanzata nel Regno Lombardo-Veneto austriaco, l\u2019esercito piemontese di Carlo Alberto di Savoia fu fermato dagli austriaci del generale Josef Radetzky di fronte a Verona il 6 maggio 1848 nella battaglia di Santa Lucia.\nDopo questo scontro ci fu quasi un mese di stasi. Da parte piemontese l\u2019unica vera operazione fu quella dell\u2019assedio di Peschiera che era rimasta isolata dal grosso dell\u2019esercito austriaco. Una brigata piemontese bloccava gli accessi alla piazzaforte e il resto dell\u2019esercito, disposto a semicerchio dal Lago di Garda a Villafranca, proteggeva l\u2019assedio. Pi\u00f9 a sud, una piccola divisione del Granducato di Toscana comandata dal generale Cesare De Laugier de Bellecour fronteggiava Mantova, affiancata da due esili battaglioni del Regno delle Due Sicilie. Di questi uno era costituito da volontari e l\u2019altro apparteneva al 10\u00ba Reggimento di fanteria \u00abAbruzzo\u00bb del colonnello Giovanni Rodriguez (1789-1863). Questo fu l\u2019unico reparto regolare napoletano a partecipare alla battaglia. Re Ferdinando II di Borbone, infatti, aveva rinunciato a sostenere Carlo Alberto e aveva diramato l\u2019ordine di ritirata. Un altro piccolo battaglione napoletano dello stesso reggimento era a Goito.\nMa il collegamento delle forze di Carlo Alberto con il Veneto, dove avanzavano i rinforzi austriaci del generale Laval Nugent provenienti dall\u2019Isonzo, era carente. Importante, infatti, sarebbe stato un collegamento con le due divisioni pontificie (una di volontari del generale Andrea Ferrari e l\u2019altra di regolari di Giovanni Durando) che operavano in Veneto contro l\u2019Austria. Sarebbe stato anche importante raccogliere e riordinare i volontari veneti e dell\u2019Italia centrale. A questo scopo il comando piemontese discusse di inviare in Veneto una brigata che avrebbe potuto organizzare la resistenza alle truppe di Neugent, ma anche avviare una ripresa dell\u2019iniziativa italiana. Il progetto fu per\u00f2 scartato, n\u00e9 l'esempio degli austriaci nella battaglia di Santa Lucia serv\u00ec ai piemontesi come insegnamento su come sfruttare il terreno a difesa: poco al riguardo fu fatto sia sul semicerchio fra il Garda e Villafranca, sia davanti a Mantova. Anche perch\u00e9 lo scarso materiale e il personale specializzato del Genio era impegnato nell\u2019assedio di Peschiera.\nL\u2019assedio piemontese di Peschiera.\nDi fronte a Peschiera, dopo un ritardo causato dal terreno fangoso per il maltempo, il 18 maggio 1848 i cannoni piemontesi iniziarono a fare fuoco sulla piazzaforte austriaca. Pochi giorni dopo, per\u00f2, il 21 maggio, le forze austriache di Neugent, che intanto si era ammalato ed era stato sostituito da Georg Thurn Valsassina (1788-1866), si unirono a Verona con quelle di Radetzky. Quest\u2019ultimo aveva ora a disposizione non pi\u00f9 due ma tre corpi d\u2019armata. Dopo alcuni giorni d'assedio, il 26 maggio, Carlo Alberto intim\u00f2 la resa di Peschiera, ma il generale austriaco Joseph von Rath (1772-1852) che teneva la piazza decise di prendere tempo; nonostante difettasse di viveri, infatti, egli sapeva che Radetzky stava per correre in suo aiuto.\nLe manovre preliminari austriache.\nAl contrario di ci\u00f2 che riteneva il comando piemontese, il piano di Radetzky non prevedeva una manovra frontale sulla strada Verona-Peschiera, ma un aggiramento da Mantova verso nord, che se fosse riuscito avrebbe non solo liberato Peschiera dall\u2019assedio, ma anche intrappolato buona parte dell\u2019esercito piemontese sul Mincio e posto fine alla guerra. Uscita dalle mura di Verona la sera del 27 maggio 1848 con destinazione Mantova, l\u2019armata austriaca era composta da 43 battaglioni di fanteria, 54 squadroni di cavalleria e 151 cannoni. Nella notte le tre colonne di Radetzky completarono il loro trasferimento a Mantova e si prepararono ad attaccare le posizioni toscane e napoletane. L'azione era prevista per il giorno dopo presso i due villaggi di Curtatone e Montanara (oggi frazione di Curtatone).\nLe forze in campo.\nLa mattina del 29 maggio 1848 ebbe inizio il movimento offensivo delle truppe austriache uscite da Mantova in tre colonne:\nIn tutto, quindi, 19 battaglioni di fanteria, 2 squadroni e \u00bd di cavalleria e 52 pezzi d\u2019artiglieria: almeno 20.000 austriaci contro 5.400 fra toscani e napoletani, con un piccolo squadrone di cavalleria e 9 cannoni.\nInoltre, i due villaggi che gli italiani avevano scelto per resistere, quello di Curtatone e quello di Montanara, erano difesi in modo insufficiente. N\u00e9 era stata approntata una linea di collegamento lungo i due chilometri e mezzo che distanziavano i due borghi. Per di pi\u00f9 gli italiani erano ostacolati nelle manovre, alle loro spalle, dal fosso del canale Osone. I difensori contavano quindi su 2.500 uomini (di cui 300 volontari napoletani) a Curtatone agli ordini del colonnello piemontese Giovanni Campia, e 2.300 uomini (di cui 300 regolari napoletani) a Montanara, comandati dal tenente colonnello lucchese Giuseppe Giovannetti. In riserva, due piccole compagnie di granatieri, il battaglione di universitari (270 uomini) e lo squadrone di cavalleria (100 cavalleggeri) di stanza in localit\u00e0 Le Grazie, presso il santuario della Vergine delle Grazie a ovest di Curtatone, mentre un battaglione della guardia civica fiorentina era disseminato fra Curtatone e Goito.\nLo scontro.\nMancando un servizio d'informazioni piemontese, verso le 12 del 28 maggio 1848 il comandante dell\u2019esercito di Carlo Alberto, il generale Eusebio Bava, aveva avuto notizia della manovra austriaca da patrioti locali. Nonostante ci\u00f2 i comandi piemontesi rimasero scettici e solo all\u2019alba 29 furono messe in movimento le prime truppe. Si trattava per\u00f2 di un\u2019unica divisione su 5 dell\u2019esercito piemontese, mentre la divisione toscana aveva l\u2019ordine di difendersi resistendo sul posto per poi, eventualmente, ripiegare su Goito e Volta, ma solo quando sarebbe stato impossibile reggere al nemico.\nL\u2019attacco austriaco.\nL\u2019attacco principale austriaco fu sferrato a Curtatone verso le 10,30 del 29 maggio 1848. Si trattava degli uomini della brigata del colonnello Benedek. Fu un assalto frontale e, senza l\u2019appoggio dell\u2019artiglieria, non ebbe successo. Solo dopo le 13 i 12 cannoni austriaci furono pronti a entrare in azione. A loro si opponevano 3 cannoni toscani di cui uno and\u00f2 subito in avaria. Ultimata l\u2019azione dell\u2019artiglieria, l\u2019attacco austriaco fu rinnovato e ancora respinto. Ci fu allora un nuovo cannoneggiamento e un terzo attacco austriaco con manovra aggirante. A Montanara fra le 13 e le 14 la linea italiana avanzata si ritir\u00f2 concentrando la difesa sulle case del villaggio che erano state rinforzate alla meglio. Dopo le 14 l\u2019attacco austriaco si rinnov\u00f2 a Curtatone: fermato al centro si svilupp\u00f2 ai lati. Sulla sinistra dello schieramento italiano venne mandato il battaglione di riserva degli studenti toscani, mentre sulla destra civici lucchesi e volontari napoletani resistettero tenacemente per poi ripiegare combattendo.\nGli italiani vengono sopraffatti.\nMa ormai tanto a Curtatone che a Montanara le posizioni italiane erano minacciate di aggiramento e dopo le 16, quando la battaglia durava ormai da sei ore, il generale De Laugier ordin\u00f2 per tutti il ripiegamento. La ritirata inizi\u00f2 dal lato di Curtatone, dove toscani e napoletani si difendevano per impedire di essere tagliati fuori. In questa occasione cadde gravemente ferito il federalista toscano Giuseppe Montanelli. Quasi tutti i difensori di Curtatone, comunque, riuscirono verso le 17 a riparare al santuario della Vergine delle Grazie, da dove procedettero verso Goito, giungendovi di notte.\nA Montanara, intanto, sulla destra la manovra di accerchiamento della colonna austriaca del principe Liechtenstein, fronteggiata anche dai regolari napoletani, si era fatta sempre pi\u00f9 pericolosa. Giunto l\u2019ordine di ritirata, questa si comp\u00ec con ordine; ma i toscani fuori dal paese trovarono la strada sbarrata dagli austriaci. Giovannetti cerc\u00f2 allora di aprirsi un varco e poi volt\u00f2 per il santuario della Vergine delle Grazie, dove incontr\u00f2 la cavalleria austriaca proveniente da Curtatone. Riusc\u00ec, tuttavia, a prendere la strada per Castellucchio e a raggiungere Marcaria, ma con una met\u00e0 soltanto dei suoi uomini.\nLa resistenza italiana era stata oltremodo tenace. Il generale austriaco Karl Sch\u00f6nhals scrisse che \u00abcontro ogni aspettazione i toscani fecero testa [\u2026], si difesero con grande valore\u00bb. Da un esame degli episodi della giornata si pu\u00f2 rilevare che nella generale bravura di tutte le forze italiane coinvolte emersero i volontari livornesi, gli studenti universitari pisani e senesi, le guardie civiche lucchesi, i granatieri e gli artiglieri toscani, l\u2019intero battaglione dei volontari napoletani e le compagnie del 2\u00ba Battaglione del 10\u00ba Reggimento napoletano \u201cAbruzzo\u201d.\nPerdite e conclusioni.\nI contingenti toscani e napoletani lamentarono su 5.400 uomini, 166 morti e 518 feriti, una percentuale abbastanza alta che mostra l\u2019intensit\u00e0 dello scontro, 1.178 prigionieri e 4 cannoni perduti: in tutto 1.862 perdite, poco meno di un terzo della forza complessiva. Gli austriaci ebbero 95 morti, 516 feriti e 178 dispersi; perdite assai maggiori che nella precedente battaglia di Santa Lucia che pure era stata per loro la pi\u00f9 sanguinosa fino a quel momento della guerra.\nGli italiani furono sconfitti, ma la loro strenua resistenza consent\u00ec all\u2019esercito piemontese di organizzarsi ed evitare l\u2019aggiramento battendo poi gli austriaci nella successiva battaglia di Goito che costituisce il proseguimento dello scontro di Curtatone e Montanara. Rimane la considerazione sull\u2019alto comando piemontese che non fece nulla per soccorrere gli alleati nei quali rimase la convinzione della sua incapacit\u00e0, se non del suo cinismo.\nL\u2019influenza culturale.\nLa regata universitaria Pisa-Pavia \u00e8 una delle pi\u00f9 antiche gare di canottaggio d'Europa, seconda solo alla regata Oxford-Cambridge. La prima edizione si \u00e8 svolta nel 1929 e da allora si svolge ogni anno, per commemorare gli studenti pavesi e pisani che parteciparono a questa battaglia.\nIl 29 maggio 1948, in occasione del centenario della battaglia, fu concessa alla bandiera del battaglione toscano la medaglia d'oro al valor militare.\nNel film \"\" diretto da Renzo Arbore nel 1983 vi sono due personaggi che si chiamano \"Curtatone\" (interpretato da Gigi Proietti) e \"Montanara\" (interpretato da Dino Cassio).\nIl 29 maggio 2011, nel 150\u00b0 dell'Unit\u00e0 d'Italia, l'amministrazione comunale di Curtatone ha conferito la cittadinanza onoraria all'Universit\u00e0 di Pisa e all'Universit\u00e0 degli Studi di Siena a perenne riconoscimento dei loro studenti e professori combattenti nella battaglia di Curtatone e Montanara."}
{"id": "1544618", "revid": "117161940", "url": "https://it.wikipedia.org/wiki?curid=1544618", "title": "McLaren MP4/14", "text": "La McLaren MP4/14 \u00e8 una vettura del Team McLaren utilizzata nel Campionato mondiale di Formula 1 1999. I piloti erano Mika H\u00e4kkinen (n\u00ba 1) e David Coulthard (n\u00ba 2). Le vittorie totali dei due piloti sono di 7 gare su 16, mentre i ritiri sono stati 12.\nLa vettura.\nIl motore era un Mercedes-Benz V10 da 3000\u00a0cm\u00b3 (come previsto dal regolamento) che sviluppava oltre 780 cavalli a 17.600 g/m abbinato a un cambio McLaren/TAG longitudinale semiautomatico a 7 rapporti. Il peso del motore era di appena 100\u00a0kg. In tutto, durante la stagione 1999 ci sono state 3 evoluzioni del motore. Gli pneumatici erano Bridgestone.\nBibliografia.\nLibro \"McLaren - The cars 1964-2008\" di William Taylor ISBN 978-1-902351-32-2"}
{"id": "1544619", "revid": "3115", "url": "https://it.wikipedia.org/wiki?curid=1544619", "title": "Artemio Giovagnoni", "text": "Come scultore ha vinto numerosi premi e concorsi nazionali ed internazionali ed \u00e8 considerato uno dei migliori medaglisti italiani.\n\u00c8 stato accademico di merito dell'Accademia di Belle Arti \"Pietro Vannucci\" di Perugia, dove \u00e8 stato allievo, docente e, infine, consigliere di amministrazione.\n\u00c8 uno fra i pi\u00f9 importanti commediografi in vernacolo perugino.\nBiografia.\nArtemio Giovagnoni nasce il 24 dicembre 1922 a Perugia dove frequenta l'Istituto d'arte. Si diploma in Scultura all'Accademia di Belle Arti \"Pietro Vannucci\".\nAll'et\u00e0 di venti anni parte per la guerra in Jugoslavia, dove vive la difficile esperienza della prigionia; in memoria di quegli anni ha scritto il libro \"Stoj\".\nTornato a Perugia dapprima trova un posto come impiegato alle Poste, ma poi decide di dedicarsi all'insegnamento della scultura vincendo un concorso nel 1952. L'attivit\u00e0 didattica durer\u00e0 trent'anni divisa fra Istituto d'Arte, dove insegna decorazione plastica, e Accademia di Belle Arti, dove tiene la cattedra di Scultura in marmo.\nIn questi anni Giovagnoni, insieme all'insegnamento, pratica un'intensa attivit\u00e0 artistico-espositiva.\nInnumerevoli sono le sue opere scultoree degne di nota, ne ricordiamo solo alcune: il Paliotto in bronzo dell'Altare maggiore della Basilica di San Pietro a Perugia, realizzato dopo la vittoria di un concorso nazionale; la lampada votiva della basilica di Santa Rita da Cascia, il paliotto della chiesa del Ges\u00f9; il busto in bronzo di Don Bosco davanti all'Istituto Salesiano di Perugia; le pale d'altare della chiesa di San Donato; il crocifisso della chiesa di via dei Filosofi e la porta santa del Duomo di San Lorenzo a Perugia, scolpita per il giubileo del 2000, riaperta per il Giubileo l'8 dicembre 2015. Numerose sono le sue opere che figurano presso raccolte pubbliche e private e che arricchiscono edifici civili e religiosi. Fu Accademico di merito dell\u2019Accademia di Belle Arti di Perugia e di altre Accademie italiane.\nDel suo lavoro hanno parlato numerosi critici fra i quali: Vittorio Sgarbi, Antonio Carlo Ponti, Massimo Duranti, Franco Bozzi, Rita Cocco, Carlo Vittorio Bianchi, Domenico Coletti, Gustavo Cuccini, Virgilio Coletti, Bruno Dozzini, Ottorino Gurrieri, Gualterio Da Vi\u00e0, Francesco Francescaglia, Luciano Lepri, Giorgio Fasan, Valerio Mariani, Giovanni Zavarella, Raffaele Mal\u00e0, Duccio Travaglia.\nIl Teatro.\nIl Professor Giovagnoni \u00e8 stato anche un grande uomo di teatro; colui che, insieme al compianto Renato Brogelli per Terni, pu\u00f2 essere considerato il fondatore del teatro dialettale dell\u2019Umbria e di Perugia in particolare.\nConcretizz\u00f2 il suo sogno di dare a Perugia un Teatro Stabile: La Turrenetta, indimenticato teatro del centro storico, inaugurato il 13 gennaio 1973 con la rappresentazione della commedia \u201cL\u2019annataccia\u201d portata in scena dal Gruppo Teatrale Citt\u00e0 di Perugia, diretto e fondato nel 1972 dallo stesso Giovagnoni. La Turrenetta divent\u00f2 subito punto di riferimento insostituibile per gli amanti del teatro della citt\u00e0, della provincia e della regione: non si possono dimenticare i tanti pienoni e le lunghe file fuori per accaparrarsi un biglietto. \nLa Turrenetta fece il pieno di spettatori e risate fino al 1992 quando la propriet\u00e0 volle trasformare il locale in un cinema.\nIl Gruppo teatrale Citt\u00e0 di Perugia si \u00e8 quindi spostato nel Piccolo Teatro San Martino dove tutt'ora \u00e8 in attivit\u00e0. \nDopo la morte del Professore ha assunto il nome di \"Gruppo Teatrale Citt\u00e0 di Perugia Artemio Giovagnoni\"\nArtemio Giovagnoni ha scritto commedie musicali, sketck, commedie, atti unici e, negli anni Sessanta, i testi per la trasmissione radiofonica \u201cQua e l\u00e0 per l\u2019Umbria\u201d che veniva messa in onda ogni domenica dalla sede RAI di Perugia. Le avventure di Pompeo, Catterina e Bossolino hanno varcato i confini regionali e raggiunto, con indicibile successo, Roma, tutta l\u2019Italia Centrale e perfino i gruppi di ascolto degli emigranti umbri in Francia ed in Svizzera.\nI testi teatrali di Artemio Giovagnoni:\nCommedie musicali e riviste: \u201cBongiorno Don Attilio\u201d; \u201cAdrasto impiegato al catasto\u201d; \u201cSebastiano turista marziano\u201d; \u201cDue amori per Valeria\u201d.\nCommiedie drammatiche: \u201cI fioretti di San Francesco\u201d; \u201cEra mio figlio\u201d; \u201cUn cesto di speranza\u201d.\nCommedie brillanti: \u201cL\u2019annataccia\u201d; \u201cBeniamino Ciofetta appaltatore\u201d; \u201cSeparazione consensuale\u201d; \u201cIl maresciallo Picilocchi\u201d; \u201cQuel ragazzo del \u201899\u201d; \u201cLa corriera per Montefiorito\u201d; \u201cLibretto al portatore\u201d; \u201cEccellenza signors\u00ec\u201d; \u201cLa guardiola\u201d; \u201cUn conte, una valigia e un maggiordomo\u201d; \u201c\u2018No spicchio de sole\u201d; \u201cLa piazzetta dei tintori\u201d.\nAtti unici: \u201cIl cofanetto di ser Matteo\u201d; \u201cLezione d\u2019amore\u201d; \u201cIl contrattino\u201d; \u201cL\u2019amico del gonfaloniere\u201d; \u201cIl fu Antero Baldracchinelli\u201d; \u201cVendetta d\u2019amore\u201d; \u201cUn party particolare\u201d; \u201cL\u2019udienza \u00e8 aperta\u201d; \u201cGuido Piumaccia detto il falco\u201d; \u201cLa suocera terribile\u201d.\nOnorificenze.\nCommendatore della Repubblica Italiana - 27 dicembre 1976\nSocio benemerito Associazione Nazionale Carabinieri - 18 settembre 1984\nCavaliere dell'Ordine di San Gregorio Magno - 7 dicembre 1999\nIscrizione all'Albo d'oro della citt\u00e0 di Perugia - 20 giugno 2002\nPremio alla Carriera U.I.L.T. Umbria - Citerna 2006"}
{"id": "1544626", "revid": "767487", "url": "https://it.wikipedia.org/wiki?curid=1544626", "title": "Contea di Essex (Vermont)", "text": "La contea di Essex, in inglese Essex County, \u00e8 una contea dello Stato del Vermont, negli Stati Uniti d'America. La popolazione al censimento del 2000 era di 6.459 abitanti. Il capoluogo di contea \u00e8 Guildhall.\nGeografia fisica.\nLa contea si trova nella parte nord-orientale del Vermont. L'U.S. Census Bureau certifica che l'estensione della contea \u00e8 di 1.746\u00a0km\u00b2, di cui 24\u00a0km\u00b2 coperti da acque interne.\nComuni.\nLa Contea di Essex conta 16 comuni con lo status di \"town\" pi\u00f9 due \"gore\" ed un \"grant\"."}
{"id": "1544632", "revid": "729019", "url": "https://it.wikipedia.org/wiki?curid=1544632", "title": "Helles", "text": "Helles \u00e8 uno stile di birra chiara tedesca a bassa fermentazione (ovvero una \"lager\") prodotta per lo pi\u00f9 a Monaco, in Baviera. La parola \"helles\" \u00e8 l'abbreviazione di \"Hellbier\" o \"helles Bier\" (in tedesco: \"birra chiara\"), per distinguerla dalla \"dunkel\" o \"dunkles Bier\" (\"birra scura\"), un tipo di birra tipico della regione, ma pi\u00f9 scura nei colori e pi\u00f9 dolce della \"helles\".\nPossiede tra il 4,5 e il 5,5% di alcool (vol). Il suo gusto \u00e8 vicino a quello delle birre di tipo pils ma con minor aroma di luppolo e pi\u00f9 di malto."}
{"id": "1544635", "revid": "121134224", "url": "https://it.wikipedia.org/wiki?curid=1544635", "title": "Sardagna", "text": "Sardagna \u00e8 una frazione oltre a essere la circoscrizione amministrativa numero 4 del comune di Trento localizzata su un antico terrazzo glaciale della destra d'Adige.\nGeografia fisica.\nIl paese \u00e8 localizzato a 600\u00a0m s.l.m. sul versante orientale del monte Bondone su di un piccolo altopiano. Da Sardagna si pu\u00f2 inoltre proseguire per il Monte Bondone.\nUna caratteristica di questa localit\u00e0 \u00e8 la presenza della cascata di Sardagna, che partendo dalla chiesetta cimiteriale, giunge con un balzo di 174 metri presso la localit\u00e0 di san Nicol\u00f2 di Ravina.\nOrigini del nome.\nNon \u00e8 chiara l'etimologia del nome \"Sardagna\". Una delle ipotesi ad oggi pi\u00f9 accreditate fa derivare questo toponimo dal latino volgare che tradotto in italiano sarebbe \"terra estirpata dai rovi\" ovvero \"suolo disboscato\".\nStoria.\nLa prima documentazione scritta riguardante l'abitato si trova nell'urbario vescovile del 1205, dove si legge \"ville Sardagne\", anche se grazie ad un ritrovamento fortuito nel 1867 di alcune lapidi e statuette dedicate al culto romano della divinit\u00e0 Mitra (di origine persiana), si ipotizza che l'area di Sardagna fosse gi\u00e0 stata frequentata durante l'epoca romana, almeno come luogo sacro. Sopra tale area, corrispondente all'attuale cimitero, nel XII secolo venne costruita la pi\u00f9 antica chiesa della zona, poi ampliata alla fine del XV secolo e affrescata all'interno negli anni trenta del Cinquecento per volere della nobildonna Benedetta Cipolla dei Belenzani.\nNel Cinquecento il paese era meta delle passeggiate dei padri conciliari. Il cardinale Cervini e il segretario del concilio Massarelli, erano ospiti di Lodovico de Balzani canonico della cattedrale, che a Sardagna aveva una residenza estiva, lo testimonia il suo stemma nell'architrave di un portone. Anche un altro canonico della cattedrale aveva la residenza estiva a Sardagna, il conte Gerolamo Bucelleni, il suo stemma si trova sopra la porta della canonica e in un altro edificio, posto in piazza. Il 10 ottobre 1679 ci fu l'erezione a curazia della comunit\u00e0, da questa data i sacerdoti risiedevano stabilmente a Sardagna.\nNel settembre 1703, durante la guerra di secessione spagnola, passarono da Sardagna le truppe francesi che bombardarono per una settimana la citt\u00e0 di Trento. Negli archivi storici della citt\u00e0 di Trento si trovano registri di \"Sch\u00fctzen\" (\"S\u00eczeri\") che hanno combattuto contro le truppe francesi. Nel 1724 un incendio distrusse l'archivio della curazia, \u00e8 per questo motivo che si trovano pochi documenti antecedenti questa data. Il paese and\u00f2 col tempo ingrandendosi e, nel 1742, fu eretta la nuova chiesa nel centro del paese con funzioni di Chiesa principale dedicata ai SS. Filippo e Giacomo.\nL'11 febbraio 1910 Sardagna, oramai diventata Comune tirolese, fu elevata allo status di Parrocchia. Gli abitanti di quel tempo erano 750. Nel 1926, per Regio decreto, il Comune di Sardagna (assieme ad altri 10 comuni limitrofi) fu assorbito dal Comune di Trento. Nel decennio 1970-1980 Sardagna \u00e8 riconosciuta Circoscrizione: \"organismo di decentramento, partecipazione e consultazione popolare\".\nStemma.\nLo stemma \u00e8 una fusione tra l'insegna dell'antica Famiglia Sardagna e l'emblema del vecchio Comune. Uno scudo in cui \u00e8 rappresentata la rupe rocciosa e la cascata con il campanile dell'antica chiesa del paese, affiancato dall'aquila dello stemma della Famiglia Sardagna. Sopra lo scudo il vecchio timbro comunale in cui la scritta \"Comune\" \u00e8 sostituita la scritta \"Circoscrizione\".\nAmministrazione.\nSardagna \u00e8 la circoscrizione numero 4 del comune di Trento. Il consiglio circoscrizionale \u00e8 composto da 9 consiglieri eletti (1 presidente). La sede della circoscrizione \u00e8 in via Bucelleni 1. Il lavoro del consiglio \u00e8 sostenuto da commissioni di lavoro formate dai \"sardagnoi\" che ne fanno esplicita richiesta. Il territorio della circoscrizione si estende per circa 866 ettari sulle pendici orientali del monte Bondone; al 31 dicembre 2009 gli abitanti erano 1100.\nLe frazioni che ricadono all'interno della circoscrizione sono: Candriai, Pra della Fava e Vaneze (parziale); tutte localit\u00e0 turistiche del monte Bondone localizzate sul suo versante settentrionale, lungo la SP 85. I cittadini di Sardagna godono anche del Diritto di uso civico che grava su alcune particelle fondiarie pubbliche all'interno del territorio circoscrizionale di Sardagna e del Bondone.\nCollegamenti con Trento.\nCon mezzi a motore.\nSardagna dista circa 6\u00a0km dal capoluogo ed \u00e8 raggiungibile sia in automobile (10 minuti) che in corriera (15 minuti) imboccando la \"SP 85 del Monte Bondone\" e superando un dislivello di circa 350\u00a0m (quota Trento: 200\u00a0m s.l.m., quota Sardagna: 565\u00a0m s.l.m.). La corriera parte dalla stazione delle Autocorriere di via Pozzo a Trento e ferma in paese all'incrocio tra la SP85 e via dei Caduti.\nA piedi.\nPer salire a piedi sino a Sardagna esistono principalmente due vie: la prima da Trento, la seconda dal paese di Ravina.\nDa Trento \u00e8 possibile seguire la vecchia strada comunale che dal quartiere di Piedicastello risale il versante della montagna, percorribile in circa 60 minuti, senza troppe difficolt\u00e0.\nLa seconda via \u00e8 invece lungo il sentiero \"n. 625 SAT\" che parte da Ravina (precisamente dal rione Belvedere), e risale da sud il versante roccioso. Anche quest'ultimo sentiero non presenta particolari difficolt\u00e0, ma bisogna fare particolare attenzione alle pareti verticali che in pochi tratti costeggiano il sentiero privo di protezione. Da questo versante si risale a Sardagna in meno di 2 ore circa.\nCon la funivia.\nUn altro collegamento \u00e8 la funivia che unisce la citt\u00e0 capoluogo del Trentino con il paese. \u00c8 una funivia a due cabine su fune prodotta dalla H\u00f6lzl che copre un dislivello di circa 400\u00a0m in 4 minuti: la stazione a valle \u00e8 posta a quota 200\u00a0m s.l.m., mentre la stazione a monte, poco distante dal paese, \u00e8 a 600\u00a0m s.l.m. Da questa quota una terrazza panoramica permette di mirare diverse localit\u00e0: la Citt\u00e0 del Concilio, la val d'Adige, il Doss Trento, il Calisio, la Marzola, la Vigolana, l'Altopiano della Vigolana, il Becco di Filadonna, e altre cime che circondano la citt\u00e0.\nLa gestione dell'impianto (aperto tutti i giorni dalle ore 7.00 alle ore 22.30) \u00e8 garantita dalla Societ\u00e0 \"Funivia Trento-Sardagna S.r.l.\". Nelle giornate ventose il servizio \u00e8 sospeso e sostituito dagli autobus della Trentino Trasporti.\nNel piazzale adiacente alla stazione, a monte della funivia, \u00e8 presente un punto panoramico che d\u00e0 su tutta la Valle dell'Adige, costituito da una struttura metallica con una gabbia a sbalzo sullo strapiombo; il luogo \u00e8 comunemente denominato \"Busa dei Orsi\", in quanto fino a circa met\u00e0 degli anni '90 vi erano ospitati due orsi. Nei pressi della \"Busa\" si trova un bistrot\\bar a servizio dei turisti.\nSociet\u00e0.\nIstituzioni, enti e associazioni.\nNel paese sono attive diverse Associazioni sportive e culturali che animano la vita dei \"sardagnoi\". Sono:\nToponomastica.\nAlcuni tra i \"principali toponimi\" di localit\u00e0 nella Circoscrizione di Sardagna in dialetto \"(in corso di aggiornamento):\""}
{"id": "1544641", "revid": "999163", "url": "https://it.wikipedia.org/wiki?curid=1544641", "title": "Achille Varzi (filosofo)", "text": "Esponente della filosofia analitica, in Italia \u00e8 noto principalmente per le sue ricerche di logica e per il suo contributo alla rinascita degli studi in ambito di metafisica e ontologia.\nBiografia.\nLaureatosi all'Universit\u00e0 degli Studi di Trento con una tesi sulle logiche libere, ha conseguito il Ph.D. in filosofia presso la University of Toronto (Canada) con una dissertazione sulla semantica universale. Dal 1995 insegna Logica e Metafisica presso il Dipartimento di Filosofia della Columbia University di New York (USA). \u00c8 nel direttivo del \"Journal of Philosophy\" e nell'esecutivo della \"Stanford Encyclopedia of Philosophy\". Nel 2007 \u00e8 stato insignito della Targa Giuseppe Piazzi per la ricerca scientifica e nel 2011 del Premio Paolo Bozzi per l'Ontologia. Dal 2017 \u00e8 Visiting Professor all'Universit\u00e0 della Svizzera italiana e Professore Onorario presso l'Universit\u00e0 degli Studi di Trento.\nPensiero.\nDopo un periodo dedicato soprattutto allo studio dell'immagine del mondo propria del senso comune, il suo pensiero si \u00e8 indirizzato progressivamente verso posizioni di stampo nominalista e convenzionalista, nella convinzione che \"buona parte della struttura che siamo soliti attribuire alla realt\u00e0 esterna risieda a ben vedere nella nostra testa, nelle nostre pratiche organizzatrici, nel complesso sistema di concetti e categorie che sottendono alla nostra rappresentazione dell'esperienza e al nostro bisogno di rappresentarla in quel modo\".\nAutore di oltre un centinaio di pubblicazioni su volumi e riviste specializzate, in Italia Varzi \u00e8 noto anche per la sua attivit\u00e0 divulgativa (spesso in collaborazione con Roberto Casati), ispirata al principio secondo cui \"la filosofia \u00e8 una sfida in cui il pensiero parte dalla semplicit\u00e0 delle cose quotidiane e ne mostra la meravigliosa complessit\u00e0\"."}
{"id": "1544642", "revid": "1610125", "url": "https://it.wikipedia.org/wiki?curid=1544642", "title": "\u00c9mile Jaques-Dalcroze", "text": "La sua importanza risiede in particolare nello sviluppo dell'euritmica, un metodo per insegnare e percepire la musica attraverso il movimento.\nNel 1899, ha sposato la cantante italiana Maria-Anna Starace, attiva con il nome d'arte di Nina Faliero da cui ebbe un figlio, Gabriel, nel 1909.\nBiografia.\nIl padre era un uomo d'affari della classe media, la madre un'insegnante in un istituto che seguiva i metodi di Johann Heinrich Pestalozzi.\nNel 1871, a soli sei anni, ricevette le prime lezioni di pianoforte. Trasferitosi con la famiglia a Ginevra nel 1875, vi termin\u00f2 gli studi compresi i primi studi musicali. A sedici anni compose la sua prima opera, \"La Soubrette\". Trasferitosi a Parigi nel 1884 frequent\u00f2 lezioni di teatro presso la Com\u00e9die Fran\u00e7aise. Si perfezion\u00f2 negli studi musicali con Gabriel Faur\u00e9 e L\u00e9o Delibes, e poi a Vienna con Anton Bruckner.\nNel periodo compreso fra il 1892 e il 1910, insegn\u00f2 al Conservatorio di Ginevra armonia e solfeggio. La pedagogia poco a poco divenne il suo impegno preponderante, e avendo in particolare rilevato durante l'insegnamento del solfeggio le grandi lacune dei suoi allievi nel campo del ritmo, svilupp\u00f2 gradualmente un metodo di insegnamento \"attraverso la musica per la musica\", in grado di considerare in particolar modo la percezione fisica della musica: la ritmica, basata sulla musicalit\u00e0 del movimento. In questo che sar\u00e0 poi nominato \"metodo Dalcroze\" assumono uguale importanza tre fattori: euritmica, solfeggio e improvvisazione.\nTale metodo si occupa quindi del rapporto fra musica e movimento, in particolare tramite le interazioni \u00ab tempo \u2013 spazio \u2013 energia \u00bb. Un tale approccio si \u00e8 conquistato particolare attenzione anche in altri ambiti artistici (danza e teatro per primi), ma anche in pratiche terapeutiche (psicomotricit\u00e0, trattamento di handicap fisici e mentali).\nDal 1903 datano le prime conferenze pubbliche di Jaques-Dalcroze, che in seguito ha poi potuto fondare una propria scuola presso Dresda, con la collaborazione del compositore ungherese Erwin Lendvai, attiva dal 1910 fino allo scoppio della prima guerra mondiale.\nL'Istituto Jaques-Dalcroze di Hellerau.\nA partire dal 1910, Jaques-Dalcroze svilupp\u00f2 le sue ricerche pedagogiche e artistiche nella citt\u00e0-giardino di Hellerau in un istituto per lui costruito da due industriali tedeschi, Harald e Wolf Dohrn, figli di Anton Dohrn, illustre biologo marino e fondatore della Stazione Zoologica di Napoli.\nLa cittadina di Hellerau sorse a partire dal 1909 presso Dresda, vicino alla fabbrica di mobili Deutsche Werkst\u00e4tten di Karl Schmidt, che fu uno dei principali esponenti del Werkbund tedesco assieme a Fredrich Naumann e Wolf Dohrn. Nata secondo i dettami delle citt\u00e0-giardino teorizzate anni prima da Ebenezer Howard e conforme alla spinta modernista propugnata dal Werkbund, prevedeva fra le attivit\u00e0 principali una scuola e un teatro, al cui progetto furono chiamati a partecipare Jaques-Dalcroze e lo scenografo svizzero Adolphe Appia e che fu realizzato dal giovane Heinrich Tessenow. Assieme alla scuola, il festival teatrale che dal 1911 cominci\u00f2 a tenersi a Hellerau pose la citt\u00e0 al centro della scena artistica modernista internazionale (gi\u00e0 il progetto architettonico aveva attirato l'anno prima l'attenzione di un giovane Le Corbusier in visita presso il fratello Albert Jeanneret, musicista al seguito di Jaques-Dalcroze).\nNegli anni 1912 e 1913, gli spettacoli basati sulla scenografia rivoluzionaria di Appia attirarono il mondo culturale europeo: i ballets russes di Sergej Djagilev (che arruol\u00f2 - nella persona di Marie Rambert - un professore di ritmica che ebbe fra l'altro un'influenza decisiva sulla realizzazione della coreografia del \"Sacre du printemps\" di Vaslav Nijinskij), George Bernard Shaw, Ernest Bloch, Arthur Honegger, il principe Sergei Wolkonsky, Paul Claudel, Konstantin Stanislavskij e Ernest Ansermet, per citarne solo una parte.\nL'Istituto Jaques-Dalcroze di Ginevra.\nDurante la prima guerra mondiale Jaques-Dalcroze, convinto che \"il militarismo \u00e8 il nemico della civilt\u00e0\", firm\u00f2 una protesta di artisti della Svizzera francofona contro il bombardamento della Cattedrale di Reims da parte della Germania.\nIn seguito a questi avvenimenti l'Instituto Jaques-Dalcroze apr\u00ec i battenti nel 1915 a Ginevra, grazie ad una sottoscrizione lanciata da un comitato d'iniziativa, che sperava di far restare cos\u00ec il creatore della ritmica. Nominato cittadino onorario, Jaques-Dalcroze vi continu\u00f2 la sua opera fino alla sua morte, il primo luglio 1950. Le sue ceneri riposano al cimitero di Plainpalais.\nParallelamente alla sua attivit\u00e0 di pedagogo, \u00e8 l'autore di numerose canzoni che si integrarono passo dopo passo al patrimonio popolare romando. La sua carriera di compositore, che \u00e8 stata riscoperta ai giorni nostri, lo port\u00f2 a produrre un numero considerabile di opere per i concerti o per il teatro lirico: opere sinfoniche, musica da camera, pezzi per pianoforte e quattro opere, che lo fecero considerare, da parte di alcune critiche, come il creatore della commedia lirica moderna.\nAncor oggi presente in rue de la Terrassi\u00e8re 44, non lontano dal boulevard che porta il nome del suo fondatore, l'istituto Jaques-Dalcroze - dove si trova un importante centro di documentazione - totalizza oggi quasi 2600 allievi impegnati dal quadriennio propedeutico agli studi professionali (HEM, settore 1, Musique e movimento Jaques-Dalcroze) provenienti sia dalla Svizzera che dal resto del mondo.\nL'eredit\u00e0.\nGrazie a Mary Wigman, allieva di Jaques-Dalcroze e iniziatrice della \u00ab danza libera \u00bb, e Marie Rambert, la Danza contemporanea ha avuto legami sempre molto serrati con gli insegnamenti dalcroziani attraverso la ritmica.\nContemporaneo di Rudolf Laban, Jaques-Dalcroze ha influenzato fortemente anche i coreografi tedeschi degli anni venti e trenta del Novecento.\nOggi il metodo Jaques-Dalcroze \u00e8 diffuso in Svizzera, in Belgio, Italia, Stati Uniti, Giappone, America del Sud e Australia.\nDalcroziana.\nCollana diretta da \"Ava Loiacono\" e \"Milli Taddei\" fondata nel 2012 presso le Edizioni EDUP di Roma."}
{"id": "1544644", "revid": "63756", "url": "https://it.wikipedia.org/wiki?curid=1544644", "title": "Contea di Grand Isle", "text": "La contea di Grand Isle, in inglese Grand Isle County, \u00e8 una contea dello Stato del Vermont, negli Stati Uniti d'America. La popolazione al censimento del 2000 era di 6.901 abitanti. Il capoluogo di contea \u00e8 North Hero.\nGeografia fisica.\nLa contea si trova all'estremit\u00e0 nord-occidentale del Vermont. L'U.S. Census Bureau certifica che l'estensione della contea \u00e8 di 505\u00a0km\u00b2, di cui 290\u00a0km\u00b2 coperti da acque interne.\nComuni.\nLa Contea di Grand Isle conta 5 comuni, tutti con lo status di \"town\"."}
{"id": "1544648", "revid": "287204", "url": "https://it.wikipedia.org/wiki?curid=1544648", "title": "Il disordine perfetto", "text": "Il disordine perfetto (\"Finding Moonshine\") \u00e8 un saggio scritto da Marcus du Sautoy pubblicato nel 2007.\nIl libro, organizzato in dodici capitoli, tratta della simmetria e del rapporto tra l'autore e lo studio della stessa; inoltre du Sautoy mantiene lo sguardo sulle tematiche affrontate nel suo primo libro, \"L'enigma dei numeri primi\"."}
{"id": "1544654", "revid": "6923", "url": "https://it.wikipedia.org/wiki?curid=1544654", "title": "2 Hearts", "text": "2 Hearts \u00e8 il primo singolo della cantante Kylie Minogue tratto dall'album \"X\".\nDescrizione.\n\u00c8 un pezzo pop rock, prodotto dai \"Kish Mauve\". Il pezzo \u00e8 il primo singolo uscito dopo la brutta malattia che ha colpito la cantante nel 2005. Si impone come un miscelaggio di suoni r\u00e9tro con tocchi di glam-rock ed elettronica in puro stile Goldfrapp, in un perfetto contesto anni cinquanta.\nIl pezzo \u00e8 stato proposto cantato dalla cantante del gruppo di produzione prima di cederlo alla cantante australiana che, entusiasta, lo ha scelto come singolo di lancio del suo nuovo album. Molte sono state le critiche positive a questo pezzo: la celebre rivista inglese \"The Sun\" lo indica come nuovo tormentone pari al singolo \"Can't Get You Out of My Head\" e sicura numero uno inglese, mentre la celebre rivista statunitense \"Rolling Stone\" lo include nella Top100 delle migliori del 2007, pur non essendo uscito in America. La canzone \u00e8 stata suonata la prima volta al Boombox di Londra, celebre locale in cui la cantante si improvvisa DJ. Il singolo \u00e8 un successo commerciale, debutta numero uno in Australia, Cina, Spagna e numero due in Italia, diventando il secondo singolo italiano di maggior successo di Kylie Minogue. Conquista la Top3 europea, confermandone il suo successo. \u00c8 il ventottesimo singolo pi\u00f9 venduto del 2007 in Italia, nonostante sia uscito alla fine dello stesso anno.\nVideoclip.\nIl video \u00e8 stato girato da Dawn Shadforth a Londra, lo stesso impegnato nella realizzazione del video del singolo di Kylie \"Can't Get You out of My Head\". Nel video si vede la cantante cantare prima su un pianoforte e poi su un palco con la sua band. Il \"look\" della cantante \u00e8 un tributo a Marilyn Monroe e al film \"A Qualcuno Piace Caldo\", riproponendo la stessa acconciatura e lo stesso trucco. Il video si conclude con una pioggia di coriandoli e lustrini.\nTracce.\n2007"}
{"id": "1544663", "revid": "74801", "url": "https://it.wikipedia.org/wiki?curid=1544663", "title": "Contea di Lamoille", "text": "La contea di Lamoille, in inglese Lamoille County, \u00e8 una contea dello Stato del Vermont, negli Stati Uniti d'America. La popolazione al censimento del 2000 era di abitanti. Il capoluogo di contea \u00e8 Hyde Park.\nGeografia fisica.\nLa contea si trova nella parte settentrionale del Vermont. L'U.S. Census Bureau certifica che l'estensione della contea \u00e8 di , di cui coperti da acque interne.\nComuni.\nLa Contea di Lamoille conta 10 comuni, tutti con lo status di \"town\"."}
{"id": "1544665", "revid": "287204", "url": "https://it.wikipedia.org/wiki?curid=1544665", "title": "Amap\u00e0", "text": ""}
{"id": "1544669", "revid": "1543377", "url": "https://it.wikipedia.org/wiki?curid=1544669", "title": "Arambilet", "text": "Biografia.\nIn Latinoamerica e nei Caraibi \u00e8 considerato come il creatore del primo racconto (Arti e Lettere, 1978) scritto con la tecnica d'Arte ASCII, come anche dei primi grafopoemi (combinazione della grafica con il testo \u2013 Arte Cibernetica, 1978) utilizzando la stessa tecnica, la quale ha come elementi integrali targhette perforate di computer, un processo di compilazione COBOL (IBM modello 370-115) e di stampanti a martello ad alta velocit\u00e0.\nArambilet fa parte della Storia della Grafica Computerizzata e delle Arti del Secolo XX (\"XX century History of Computer Graphics and Digital Art\") organizzata da ACM SIGGRAPH e compilata da Anna Ursyn. Dal Dipartimento delle Arti Visuali dell'Universit\u00e0 del Colorado. \u00c8 considerato il pioniere nell'utilizzo delle tecniche d'Arte ASCII, cos\u00ec come per il suo lavoro con tecniche di mappa di bits in scala di grigi e per l'uso di linee di Vector per la creazione delle sue opere d'arte, fumetti e \u201chumor\u201d grafico.\n\u00c8 stato premiato con il Premio Nazionale di Racconti (I petali del Ibisco, 1994) ed il Premio Nazionale del Romanzo (Il segreto di Neguri, 2006) nel suo paese natale, la Repubblica Dominicana."}
{"id": "1544671", "revid": "287204", "url": "https://it.wikipedia.org/wiki?curid=1544671", "title": "Alvaraes", "text": ""}
{"id": "1544673", "revid": "287204", "url": "https://it.wikipedia.org/wiki?curid=1544673", "title": "Amatur\u00e0", "text": ""}
{"id": "1544674", "revid": "599013", "url": "https://it.wikipedia.org/wiki?curid=1544674", "title": "Anama", "text": ""}
{"id": "1544675", "revid": "253269", "url": "https://it.wikipedia.org/wiki?curid=1544675", "title": "Walter Slezak", "text": "Biografia.\nNato a Vienna, figlio del tenore boemo Leo Slezak, famoso cantante d'opera, studi\u00f2 medicina per poi dedicarsi alla recitazione. La sua carriera cinematografica cominci\u00f2 nel 1922 in Austria con \"Sodom und Gomorrha\" del suo amico Mih\u00e1ly Kert\u00e9sz (che poi a Hollywood prese il nome di Michael Curtiz). Slezak lavor\u00f2 anche con Carl Theodor Dreyer in \"Desiderio del cuore\" (1924), un film che il regista danese gir\u00f2 in Germania.\nNel 1930 fu Eric Molinar nella prima di \"Meet My Sister\" (\"Meine Schwester und ich\") di Ralph Benatzky allo Shubert Theatre di New York e nel 1931 nella prima nell'Imperial Theatre di New York. Nel 1932 cant\u00f2 nella prima assoluta di \"Eine Frau, die wei\u00df, was sie will\" di Oscar Straus diretto dal compositore al Metropoltheater di Berlino e Karl Reder nella prima assoluta di \"Music in the Air\" di Jerome Kern all'Alvin Theatre per il Broadway theatre con Tullio Carminati, Al Shean e Marjorie Main e nel 1933 nella prima al 44th Street Theatre di New York.\nSempre nel 1933 cant\u00f2 in \"Eine Frau, die wei\u00df, was sie will\" diretto da Straus con Fritzi Massary nell'Johann Strau\u00df-Theater di Vienna e nel 1938 Harry Mischa Szigetti nella prima assoluta di \"I Married an Angel\" di Richard Rodgers con Dennis King, Vera Zorina e Charles Walters allo Shubert Theatre di New York.\nVanta una filmografia che conta pi\u00f9 di un centinaio di film tra cui \"Prigionieri dell'oceano\" (1944) di Alfred Hitchcock, \"Sinbad il marinaio\" (1947), \"Il pirata\" (1948) di Vincente Minnelli, \"L'isola del tesoro\" (1972).\nSlezak recit\u00f2 come protagonista in vari musical a Broadway, incluso \"Fanny\", per il quale vinse il Tony Award per il miglior attore di un musical. Recit\u00f2 inoltre alla radio per programmi come \"Lux Radio Theater\", \"Columbia Workshop\", \"The Pepsodent Show\", e \"The Charlie McCarthy Show\". Apparve in tv varie volte, inclusi programmi come \"Playhouse 90\" e \"Studio One\", oltre al personaggio di \"Re degli Orologi\" nella serie tv \"Batman\" nel 1966.\nLa sua autobiografia, \"What Time's the Next Swan?\" venne pubblicata nel 1962 (il titolo si riferisce a un aneddoto su suo padre che, a teatro, nei panni di Lohengrin, si vide sparire la barca-cigno con cui doveva uscire di scena e, rivolto a un attrezzista, gli chiese: \"A che ora passa la prossima?\").\nSlezak spos\u00f2 Johanna \"Kaasi\" Van Rijn il 10 ottobre 1943. Ebbero tre figli: Ingrid, Erika and Leo. Erika Slezak divenne attrice lavorando per la soap opera \"One Life to Live\" dal 1971, con cui vinse un Emmy.\nIl 21 aprile del 1983, poco prima di compiere 81 anni, Slezak si suicid\u00f2 con un colpo di fucile. Le sue ceneri si trovano a Monaco di Baviera.\nPremi.\nNel 1955, Slezak vinse un Tony Award per il suo ruolo nel musical \"Fanny\" a Broadway."}
{"id": "1544676", "revid": "287204", "url": "https://it.wikipedia.org/wiki?curid=1544676", "title": "Apu\u00ec", "text": ""}
{"id": "1544677", "revid": "232668", "url": "https://it.wikipedia.org/wiki?curid=1544677", "title": "2 hearts", "text": ""}
{"id": "1544678", "revid": "287204", "url": "https://it.wikipedia.org/wiki?curid=1544678", "title": "Feij\u00f2", "text": ""}
{"id": "1544679", "revid": "287204", "url": "https://it.wikipedia.org/wiki?curid=1544679", "title": "Tarauac\u00e0", "text": ""}
{"id": "1544681", "revid": "287204", "url": "https://it.wikipedia.org/wiki?curid=1544681", "title": "Barra de Santo Antonio", "text": ""}
{"id": "1544683", "revid": "287204", "url": "https://it.wikipedia.org/wiki?curid=1544683", "title": "Jequi\u00e0 da Praia", "text": ""}
{"id": "1544684", "revid": "149587", "url": "https://it.wikipedia.org/wiki?curid=1544684", "title": "Jundi\u00e0", "text": ""}
{"id": "1544685", "revid": "287204", "url": "https://it.wikipedia.org/wiki?curid=1544685", "title": "Macei\u00f2", "text": ""}
{"id": "1544690", "revid": "287204", "url": "https://it.wikipedia.org/wiki?curid=1544690", "title": "Santana do Munda\u00f9", "text": ""}
{"id": "1544693", "revid": "122310236", "url": "https://it.wikipedia.org/wiki?curid=1544693", "title": "Beaky Buzzard", "text": "Beaky Buzzard \u00e8 un personaggio immaginario apparso nei cartoni animati \"Looney Tunes\" e \"Merrie Melodies\". Beaky \u00e8 un avvoltoio collorosso, con un piumaggio interamente nero eccetto uno strato bianco alla base del collo. Il collo, marcato da un enorme pomo d'Adamo, e la testa sono invece nudi; il becco \u00e8 molto grande e colorato o in giallo o in arancione. Beaky Buzzard ha sempre stampato, sul suo volto eternamente assonnato, un sorriso sornione e beffardo.\nApparizioni.\nLa prima apparizione del personaggio risale al 1942, nel cartone \"Bunny e il condor\", diretto da Bob Clampett (nome d'arte di Roger Clampett); l'intreccio narrativo si sviluppa nei fallimentari tentativi di Beaky, qui chiamato \"Killer\", di catturare Bugs Bunny e portarlo al nido della sua tirannica madre. La voce originale di Beaky fu pensata sul modello di quella del pupazzo \"Mortimer Snerd\", animato e doppiato dal ventriloquo Edgar Bergen; il doppiatore originale, che ha interpretato questo modello, fu Kent Rogers.\nNella pellicola del 1945: The Bashful Buzzard, \u00e8 ancora Bob Clampett a riprendere il personaggio per un cartone animato che rispecchia da vicino il precedente, con la differenza che questa volta \u00e8 la sfortuna di Beaky, e non le trappole di Bugs, a decretare i suoi insuccessi. Nello stesso periodo Beaky ha fatto anche numerose comparse nella oggettistica promozionale e nei fumetti \"Looney Tunes\" editi da \"Dell Comics\", spesso accoppiato con un altro personaggio minore, tale Henery Hawk.\nNel 1946 Bob Clapmett lasci\u00f2 lo studio, e per un po' Beaky non fece pi\u00f9 comparsa. Successivamente, nel 1950, il personaggio \u00e8 stato impiegato nel film: The Lion's Busy, diretto da Friz Freleng e doppiato da Mel Blanc. Fritz Freleng intervenne per modificare la personalit\u00e0 di Beaky, rendendolo pi\u00f9 sveglio e pungente nei confronti di un fiacco leone di nome \"Leo\". Nello stesso anno fu pubblicato un altro film della serie Merrie Melodies con Beaky fra i personaggi: Strife with Father, diretto da Bob McKimson; questa volta Beaky deve combattere contro la sua goffaggine, spronato dal padre, un passero, che cerca di insegnargli come vivere nel mondo.\nIn seguito Beaky ha fatto altre apparizioni minori; nella serie de: I favolosi Tiny (\"Tiny Toon Adventures\") ha fatto da maestro al personaggio: Concord Condor; cameo nei film: \"Chi ha incastrato Roger Rabbit\", \"Space Jam\" e '; nell'episodio \"3 Days &amp; 2 Nights of the Condor\" della serie televisiva de: I misteri di Silvestro e Titti (\"Sylvester and Tweety Mysteries\"); in un episodio della serie Duck Dodgers, e, come cameo, nel videogioco '."}
{"id": "1544695", "revid": "6923", "url": "https://it.wikipedia.org/wiki?curid=1544695", "title": "Beppe Alfano", "text": "Giornalista e politico.\nFrequent\u00f2 la Facolt\u00e0 di Economia e Commercio all'Universit\u00e0 degli Studi di Messina dove conobbe Mimma Barbaro, sua futura moglie. Dopo la morte del padre lascia gli studi e si trasferisce a Cavedine, vicino a Trento, trovando lavoro come insegnante di educazione tecnica alle scuole medie e ritornando in Sicilia nel 1976 per insegnare presso la scuola media del comune di Terme Vigliatore.\nAppassionato di giornalismo e militante di destra sociale (in giovent\u00f9 fu militante di Ordine Nuovo e poi del MSI-DN), Alfano comincia a collaborare con alcune radio provinciali, con l'emittente locale Radio Tele Mediterraneo ed \u00e8 corrispondente de \"La Sicilia\" di Catania.\nDivenne il \"motore giornalistico\" di due televisioni locali della zona di Barcellona Pozzo di Gotto, Canale 10 e poi Tele News, questa ultima di propriet\u00e0 di Antonino Mazza, anch'egli ucciso dalla mafia.\nNon fu mai direttore responsabile di queste testate in quanto non fu mai iscritto, in vita, all'albo dei giornalisti per una sua posizione di protesta contro esistenza stessa dell'albo medesimo. Gli venne concessa l'iscrizione all'albo dei \"Giornalisti pubblicisti\" alla memoria, postumamente.\n raccont\u00f2 per anni le lotte fra le cosche mafiose locali.\nLa morte.\nLa notte dell'8 gennaio 1993 intorno alle 22:00, fu colpito da tre proiettili calibro 22 mentre era fermo alla guida della sua Renault 9 amaranto in via Marconi a Barcellona Pozzo di Gotto. Alla morte segu\u00ec un lungo processo, tuttora non concluso, che condann\u00f2 un boss locale, Giuseppe Gullotti, all'ergastolo per aver organizzato l'omicidio, lasciando ancora ignoti i veri mandanti e le circostanze che provocarono l'ordine di morte nei suoi confronti.\nSonia Alfano.\nI suoi familiari, nel suo nome, fanno parte dell'Associazione Nazionale Familiari Vittime di Mafia. In particolare, la figlia Sonia \u00e8 molto impegnata nel preservare la memoria del padre e i diritti delle vittime della mafia, oltre che nel condurre un'intensa attivit\u00e0 informativa relativamente alla criminalit\u00e0 organizzata; dal 2009 al 2014 \u00e8 stata eurodeputata eletta con l'Italia dei Valori (che poi avrebbe dissentito dalla sua posizione politica); nell'assemblea di Strasburgo ha ricoperto diversi ruoli, fra cui quello di presidente della commissione speciale sulla criminalit\u00e0 organizzata, la corruzione e il riciclaggio di denaro."}
{"id": "1544704", "revid": "287204", "url": "https://it.wikipedia.org/wiki?curid=1544704", "title": "Sao Sebastiao", "text": ""}
{"id": "1544710", "revid": "773636", "url": "https://it.wikipedia.org/wiki?curid=1544710", "title": "Chiesa di San Gaudenzio a Ruballa", "text": "La chiesa di San Gaudenzio a Ruballa si trova nel comune di Certaldo, in provincia di Firenze, arcidiocesi della medesima citt\u00e0 ed \u00e8 una suffraganea della pieve di San Lazzaro a Lucardo.\nStoria.\nIl primo documento in cui la chiesa viene citata \u00e8 l'elenco delle decime di fine XIII - inizio XIV secolo: il 16 agosto 1260 il rettore Cima Rinaldi, con otto staia di grano, promise di contribuire all'approvvigionamento dell'esercito fiorentino; il prete Ormanno dovette forse pagare la decima (anche se risulta assai bassa).\nNel 1358 la comunit\u00e0 di San Gaudenzio dovette pagare la tassa per la costruzione delle mura di Certaldo, in quanto facente parte delle dodici parrocchie dipendenti.\nIn virt\u00f9 di ci\u00f2, nel 1391 la comunit\u00e0 di San Gaudenzio chiese di entrare a far parte del castello di Moricci, fondato appena dieci anni prima: questa spinta autonomistica dovette procedere da una buona situazione economica di quella comunit\u00e0, come testimoniato dall'estimo del 1402.\nNal 1835 la parrocchia di San Gaudenzio era piuttosto popolosa, comprendendo le chiese di San Miniato a Maggiano, probabilmente fin da met\u00e0 del Cinquecento, e di Santa Maria a Casale, alla quale fin dal XIV secolo era stata unita la chiesa di San Vito in Jerusalem.\nDurante la seconda guerra mondiale la chiesa ha ospitato le venerate reliquie di beata Giulia Della Rena, patrona di Certaldo, solitamente esposte entro il suo altare all'interno della chiesa dei Santi Jacopo e Filippo, nell'abitato medievale di Certaldo Alto: il paese sub\u00ec pesanti bombardamenti che distrussero molti edifici, sia della parte medievale (la casa del Boccaccio fu completamente rasa al suolo), che nella parte moderna. Questa chiesa in aperta campagna, lontana dalle vie principali di comunicazione si prospett\u00f2 come la soluzione pi\u00f9 idonea.\nDescrizione dell'edificio.\nSi tratta di un semplice edificio di stile romanico, circondato da costruzioni pi\u00f9 tarde.\nLa facciata si presenta in bozze di arenaria e ciottoli, disposti in maniera piuttosto irregolare. Si pu\u00f2 facilmente notare anche il rialzamento della cuspide, per la diversit\u00e0 dei materiali impiegati.\nIl portale \u00e8 sormontato da un archivolto a tutto sesto composto da conci regolari di arenaria.\nSopra il portale si apre un oculo frutto di un recente restauro.\nL'accesso alla chiesa e al sagrato antistante avviene tramite dodici scalini: la chiesa si trova su un terrapieno rialzato rispetto al livello della strada.\nL'interno \u00e8 composto di un'unica navata, a pianta rettangolare.\nOpere gi\u00e0 in loco.\nDa questa chiesa provengono pezzi di arte sacra di pregevolissima fattura che, per ovvi motivi di sicurezza, sono adesso esposti nel Museo di Arte Sacra di Certaldo:"}
{"id": "1544712", "revid": "2096950", "url": "https://it.wikipedia.org/wiki?curid=1544712", "title": "Brunella Tocci", "text": "Biografia.\nNata a Roma ed eletta Miss Calabria, ha vinto il concorso Miss Italia nel 1955 a Rimini. Inizi\u00f2 la sua carriera televisiva come giornalista e poi conduttrice televisiva.\n\u00c8 stata tra le vallette di Mario Riva al \"Musichiere\".\nSuccessivamente ha lavorato come annunciatrice televisiva dalla sede Rai di Roma (insieme a Nicoletta Orsomando, Gabriella Farinon, Aba Cercato, Anna Maria Gambineri, Mariolina Cannuli ed Anna Maria Xerry De Caro). Nel 1963 \u00e8 la madrina per la Calabria a \"Gran Premio\" (la \"Canzonissima\" di quell'anno), l'anno dopo con Pippo Baudo \u00e8 a \"Un disco per l'estate 1964\" che lanci\u00f2 il tormentone estivo \"Sei diventata nera\".\nHa poi avuto un'interessante esperienza come funzionaria Rai: era \"funzionaria di servizio\", tra i quattro funzionari che \"aprivano\" letteralmente le trasmissioni TV, avendo fisicamente le chiavi del locale mixer, da cui si irradiavano tutte le trasmissioni.\nDal 1968 \u00e8 giornalista professionista iscritta all'Ordine dei Giornalisti dell'Umbria, ed ha condotto dapprima il Telegiornale del pomeriggio tra il 1972 ed il 1976, alternandosi con Bianca Maria Piccinino, Angela Buttiglione e Gabriella Martino, e poi, a seguito della riforma della Rai del 1975, \u00e8 stata nel marzo dello stesso anno tra i fondatori del TG2 diretto da Andrea Barbato, e a lungo ideatrice e conduttrice del TG2 Stanotte, con Nuccio Puleo e altri famosi giornalisti.\nHa ideato e condotto varie rubriche giornalistiche della Rai, tra cui \"Vediamoci sul Due\" e \"Spazio Donna\", con particolare attenzione alle tematiche della condizione femminile. Per anni \u00e8 stata autrice di varie rubriche su quotidiani e periodici, tra cui \"Penelope con gli stivali\" e \"Rosa ma non troppo...\"."}
{"id": "1544722", "revid": "287204", "url": "https://it.wikipedia.org/wiki?curid=1544722", "title": "Careiro da Varzea", "text": ""}
{"id": "1544725", "revid": "287204", "url": "https://it.wikipedia.org/wiki?curid=1544725", "title": "Codajas", "text": ""}
{"id": "1544727", "revid": "287204", "url": "https://it.wikipedia.org/wiki?curid=1544727", "title": "Guajar\u00e0", "text": ""}
{"id": "1544728", "revid": "22475", "url": "https://it.wikipedia.org/wiki?curid=1544728", "title": "Pok\u00e9mon diamante", "text": ""}
{"id": "1544731", "revid": "287204", "url": "https://it.wikipedia.org/wiki?curid=1544731", "title": "Humait\u00e0 (Amazonas)", "text": ""}
{"id": "1544735", "revid": "599013", "url": "https://it.wikipedia.org/wiki?curid=1544735", "title": "Martin \u0160krtel", "text": "Caratteristiche tecniche.\nDifensore centrale, dal grande temperamento, forte fisicamente e molto abile nel gioco aereo, rapido in marcatura, in grado di controllare sia centravanti statici che punte mobili. Non molto abile tecnicamente, nei suoi anni migliori era dotato anche di una discreta velocit\u00e0.\nCarriera.\nClub.\nTren\u010d\u00edn e Zenit.\n\u0160krtel inizi\u00f2 a giocare a hockey su ghiaccio, ma in seguito lasci\u00f2 tale sport per il calcio, seguendo le orme del padre, ed entr\u00f2 nelle giovanili del Prievidza. \u0160krtel prov\u00f2 vari ruoli finch\u00e9, a 16 anni, decise di giocare come difensore.\nLa carriera professionistica di \u0160krtel inizi\u00f2 nel 2001 nel OD Tren\u010d\u00edn, con cui, fino al 2004, ha disputato 45 partite.\nIn seguito si trasfer\u00ec in Russia, allo . Con la squadra di San Pietroburgo \u0160krtel debutt\u00f2 il 31 luglio 2004 in Coppa di Russia contro l'Irtysh-1946 Omsk, mentre fece il suo debutto assoluto nelle coppe europee il 10 agosto 2006, nella partita di Coppa UEFA Austria K\u00e4rnten-Zenit 3-1. In totale con i russi ha disputato un 113 partite e realizzato 3 gol.\nLiverpool.\n\u00c8 stato acquistato dal Liverpool, che per infortunio aveva perso per il resto della stagione Agger, nel gennaio 2008 per la cifra di 6,5 milioni di sterline, diventando cos\u00ec il difensore pi\u00f9 pagato nella storia dei \"Reds\" proprio davanti a Agger.\n\u0160krtel ha debuttato con i \"Reds\" il 21 gennaio nella partita di campionato contro l'. Nonostante la concorrenza, il calciatore slovacco si \u00e8 guadagnato un posto da titolare nella difesa del Liverpool, che poteva disporre di grandi giocatori come Jamie Carragher e Sami Hyypi\u00e4. Ha fatto il suo debutto in Champions League l'11 marzo 2008 in Inter-Liverpool (0-1), partita di ritorno degli ottavi di finale.\nIl 20 agosto 2012 rinnova il suo contratto con il . Nella seconda giornata segna la sua prima rete stagionale (e anche la prima della sua squadra) nel pareggio interno contro il (partita finita 2 a 2), trafiggendo il portiere avversario Joe Hart con un potente colpo di testa dopo un angolo battuto da Steven Gerrard. Il secondo goal stagionale arriva nella sfida vinta per 4 a 0 contro il Fulham, dove apre le marcature con uno splendido tiro di destro. Nella seconda parte di stagione, complice anche il rendimento altalenante, viene passato nelle gerarchie da Jamie Carragher, che a fine campionato si sarebbe ritirato dal calcio giocato.\nNella stagione seguente \u00e8 costretto a saltare le prime due partite per colpa di un infortunio. Rientra alla terza di campionato, nella sfida interna vinta contro il Manchester United, annullando completamente Robin van Persie e risultando anche uno dei migliori in campo. Grazie a questa prestazione convincente conferma di essere tornato sui livelli di un paio di stagioni prima. A novembre segna la sua prima rete stagionale con un colpo di testa nella sfida vinta per 4 a 0 contro il Fulham. Il 29 dicembre, dopo appena 2 minuti, segna il gol del momentaneo vantaggio a Stamford Bridge, nella sconfitta per 2-1 contro il Chelsea. L'8 febbraio 2014 mette a segno una doppietta (la prima in carriera) nei primi 10 minuti di gioco, aprendo le marcature nella partita vinta 5 a 1 in casa contro l'Arsenal. Arriver\u00e0 anche la seconda doppietta stagionale e in carriera nella sfida esterna vinta per 3-6 contro il Cardiff.\nIl 13 aprile 2014 segna la sua settima rete in campionato nella vittoria casalinga per 3-2 sul .\nNel marzo 2015, nel finale della sfida casalinga persa per 1-2 contro il Manchester United, calpesta il portiere dei Red Devils De Gea, che era andato in uscita bassa proprio sul centrale slovacco. In virt\u00f9 di questo episodio, non ravvisato dall'arbitro, la commissione disciplinare della Football Association gli infligge 3 giornate di squalifica.\nNella nuova stagione \u00e8 ancora uno dei titolari della squadra nonostante il cambio dell'allenatore. Il 21 novembre 2015 trova il primo gol stagionale nella vittoria per 4-1 in casa del Manchester City.\nFenerbah\u00e7e.\nIl 14 luglio 2016 il Fenerbah\u00e7e ufficializza il trasferimento in Turchia del giocatore per circa 5,5 milioni. Con il club turco colleziona globalmente in tre anni 119 presenze, segnando 7 reti.\nAtalanta.\nRimasto svincolato, il 9 agosto 2019 si trasferisce all', firmando un contratto annuale con i nerazzurri, ma il 2 settembre successivo rescinde il proprio contratto con la societ\u00e0 orobica, senza aver mai giocato con la squadra. Tra i motivi della rottura figura il mancato adattamento del giocatore alla difesa a 3 del tecnico Gian Piero Gasperini.\n\u0130stanbul Ba\u015fak\u015fehir.\nIl 3 settembre 2019 viene annunciato il suo ingaggio da parte dell'\u0130stanbul Ba\u015fak\u015fehir. Il 19 ottobre successivo il difensore realizza la prima rete con la maglia del club di Istanbul nella partita interna vinta per 2-1 contro il , siglando nei minuti di recupero il gol della vittoria. Segna il primo gol con l'\u0130stanbul Ba\u015fak\u015fehir in Europa League il 27 febbraio 2020, in casa, nella vittoriosa gara di ritorno dei sedicesimi di finale contro lo (4-1 dts). Vince il campionato turco 2019-2020.\nNel dicembre 2020 riporta la rottura del tendine d'Achille; nel mese seguente si accorda per la risoluzione immediata del contratto con il club turco, in scadenza nel successivo giugno.\nSpartak Trnava.\nIl 15 agosto 2021 fa ritorno in patria firmando per lo .\nNazionale.\nHa debuttato ufficialmente con la il 9 luglio 2004, in un'amichevole contro il . Segna la sua prima rete in nazionale, il 2 settembre 2006 contro in un incontro valido per le qualificazioni al Campionato europeo 2008. Nel giugno del 2010 partecipa per la prima volta con la propria nazionale al Campionato del Mondo in Sudafrica, raggiungendo gli ottavi di finale. Viene in seguito convocato anche per gli Europei 2016 in Francia.\nIl 25 marzo 2018, durante l'amichevole contro la Thailandia, in seguito ad una pallonata alla testa perde i sensi, rischiando di soffocarsi con la lingua: lo ha salvato il tempestivo intervento del compagno di squadra Ondrej Duda. \u00c8 stato per molti anni il capitano della Slovacchia, prima di annunciare il 22 febbraio 2019, tramite la sua pagina Facebook, l'addio alla nazionale dopo quasi 15 anni, in cui ha raccolto 103 presenze e 6 goal, risultando il terzo calciatore pi\u00f9 presente nella storia della Slovacchia. Torna tuttavia in nazionale in ottobre per disputare la 104\u00aa e ultima partita contro il Paraguay in amichevole, venendo rimpiazzato dopo 32 minuti.\nStatistiche.\nPresenze e reti nei club.\n\"Statistiche aggiornate al 4 maggio 2021.\"\nCronologia presenze e reti in nazionale.\n \n \n \n \n \n \n "}
{"id": "1544736", "revid": "599013", "url": "https://it.wikipedia.org/wiki?curid=1544736", "title": "Humait\u00e1", "text": ""}
{"id": "1544739", "revid": "149587", "url": "https://it.wikipedia.org/wiki?curid=1544739", "title": "Humait\u00e0", "text": ""}
{"id": "1544741", "revid": "1305772", "url": "https://it.wikipedia.org/wiki?curid=1544741", "title": "Picture Book", "text": "Picture Book \u00e8 il primo album in studio del gruppo musicale britannico Simply Red, pubblicato l'11 ottobre 1985.\nDescrizione.\nAnticipato di alcuni mesi dal singolo \"Money's Too Tight (to Mention)\", l'album di debutto dei Simply Red si caratterizza per le trascinanti melodie pop-funk tinte di soul bianco, senza lesinare echi alle sonorit\u00e0 \"new romantic\" in voga all'epoca. In contrasto con le atmosfere pop, i brani affrontano tematiche legate alla povert\u00e0 ed emarginazione sociale, sottolineate anche dal look adottato dalla band nei videoclip e nella copertina, che vede il leader Mick Hucknall agghindato come un novello Oliver Twist. Il singolo \"Holding Back the Years\", pubblicato quasi un anno dopo \"Money's Too Tight\", regaler\u00e0 alla band il successo mondiale e vendite milionarie di tutto l'album, che sino a quel momento aveva goduto solo di un discreto riscontro di vendite anche se supportato da ottimi giudizi di critica."}
{"id": "1544742", "revid": "88740", "url": "https://it.wikipedia.org/wiki?curid=1544742", "title": "Braj Kachru", "text": "Fu un eminente studioso dei vari tipi di inglese nel mondo e del dialetto del Kashmir. il suo lavoro nel campo della linguistica inglese \u00e8 considerato valido e pregevole dalla maggior parte degli studiosi.\nEra padre del fisico Shamit Kachru.\nThe Circles of English.\nPer capire meglio l'uso delle inglese nei vari stati, Kachru concep\u00ec l'idea di tre cerchi concentrici della lingua, uno solo dei quali \u00e8 formato prevalentemente da parlanti di etnia bianca. \nIl cerchio pi\u00f9 interno rappresenta la base tradizionale dell'inglese e la maggior parte dei parlanti sono bianchi: il Regno Unito, gli USA, l'Australia, la Nuova Zelanda, l'Irlanda, Malta, la parte anglofona del Canada, il Sudafrica e alcuni territori caraibici. Il numero totale di parlanti dell'inglese nel cerchio pi\u00f9 interno \u00e8 pi\u00f9 di 380 milioni, dei quali circa 120 milioni sono al di fuori degli USA. \nIn seguito si presenta il cerchio pi\u00f9 esterno che include nazioni in cui l'inglese non \u00e8 lingua ufficiale, ma \u00e8 importante per motivi storici (per esempio l'Impero coloniale inglese) e gioca una parte importante nelle istituzioni delle singole nazioni. Questo cerchio include India, Nigeria, le Filippine, il Bangladesh, il Pakistan, la Malaysia, la Tanzania, il Kenya, le parti non anglofone del Sudafrica e del Canada ecc. ecc. Il numero totale dei parlanti inglese in questo cerchio \u00e8 stimato tra le 150 e le 300 milioni di unit\u00e0. Praticamente tutti queste persone sono non bianche. \nInfine il cerchio di espansione comprende quelle nazioni in cui l'inglese non gioca un ruolo storico e/o politico ma, nonostante ci\u00f2, \u00e8 ampiamente usato come lingua straniera o come lingua franca. Questo include il resto della popolazione mondiale: Cina, Russia, Giappone, la gran parte dell'Europa, Corea, Egitto, Indonesia ecc. Il totale in questo cerchio \u00e8 molto difficile da stimare, soprattutto perch\u00e9 l'inglese potrebbe essere impiegato per scopi specifici e limitati, solitamente lo business English. La stima di questi parlanti oscilla tra i 100 milioni e 1 miliardo. Anche qui la maggioranza non \u00e8 di etnia bianca. \nIl cerchio pi\u00f9 interno provvede alla codificazione di norme; questo significa che le regole della lingua inglese sono sviluppate in queste nazioni. L'inglese \u00e8 la prima lingua in queste aree. Il cerchio pi\u00f9 esterno (essenzialmente le nazioni del Nuovo Commonwealth) sviluppa queste norme, mentre il cerchio di espansione dipende su queste norme, perch\u00e9 si fonda sugli standard creati dalle nazioni del cerchio pi\u00f9 interno.\nOpere.\nTra i suoi lavori ricordiamo \"The Alchemy of English\" e \"The Handbook of World Englishes\""}
{"id": "1544743", "revid": "287204", "url": "https://it.wikipedia.org/wiki?curid=1544743", "title": "Japur\u00e0", "text": ""}
{"id": "1544744", "revid": "287204", "url": "https://it.wikipedia.org/wiki?curid=1544744", "title": "Juru\u00e0", "text": ""}
{"id": "1544746", "revid": "287204", "url": "https://it.wikipedia.org/wiki?curid=1544746", "title": "Juta\u00ec", "text": ""}
{"id": "1544748", "revid": "287204", "url": "https://it.wikipedia.org/wiki?curid=1544748", "title": "Labrea", "text": ""}
{"id": "1544749", "revid": "663182", "url": "https://it.wikipedia.org/wiki?curid=1544749", "title": "Arnold Perl", "text": "Biografia.\nNel 1973 ricevette una nomination all'Oscar, per il documentario \"Malcolm X\", narrante la vita del leader afroamericano. Nel 1970 scrisse la sceneggiatura di \"Pupe calde e mafia nera\", diretto da Ossie Davis, considerato il capostipite della blaxploitation. Poco prima di morire scrisse la sceneggiatura di \"Malcolm X\", film biografico diretto da Spike Lee nel 1992."}
{"id": "1544750", "revid": "287204", "url": "https://it.wikipedia.org/wiki?curid=1544750", "title": "Maraa", "text": ""}
{"id": "1544751", "revid": "767487", "url": "https://it.wikipedia.org/wiki?curid=1544751", "title": "Maues", "text": ""}
{"id": "1544753", "revid": "287204", "url": "https://it.wikipedia.org/wiki?curid=1544753", "title": "Nhamund\u00e0", "text": ""}
{"id": "1544754", "revid": "287204", "url": "https://it.wikipedia.org/wiki?curid=1544754", "title": "Novo Airao", "text": ""}
{"id": "1544755", "revid": "287204", "url": "https://it.wikipedia.org/wiki?curid=1544755", "title": "Novo Aripuana", "text": ""}
{"id": "1544756", "revid": "1318658", "url": "https://it.wikipedia.org/wiki?curid=1544756", "title": "Olek Krupa", "text": "Biografia.\n\u00c8 conosciuto nel mondo delle serie tv per la sua interpretazione del detenuto russo Yuri Kosygin nella serie tv della HBO \"Oz\", ma ha anche partecipato a numerosi film, tra cui \"9 settimane e \u00bd\", \"Facile preda\", \"Thirteen Days\", \"Behind Enemy Lines - Dietro le linee nemiche\" e, successivamente, \"Salt\".\n\u00c8 sposato con Noa Ain, una compositrice e musicista da cui ha avuto una figlia, Julia Ain Krupa, designer e regista."}
{"id": "1544758", "revid": "599013", "url": "https://it.wikipedia.org/wiki?curid=1544758", "title": "Santo Antonio do Ic\u00e0", "text": ""}
{"id": "1544759", "revid": "287204", "url": "https://it.wikipedia.org/wiki?curid=1544759", "title": "Sao Gabriel da Cachoeira", "text": ""}
{"id": "1544762", "revid": "287204", "url": "https://it.wikipedia.org/wiki?curid=1544762", "title": "Sao Paulo de Olivenca", "text": ""}
{"id": "1544763", "revid": "287204", "url": "https://it.wikipedia.org/wiki?curid=1544763", "title": "Sao Sebastiao do Uatuma", "text": ""}
{"id": "1544764", "revid": "1718925", "url": "https://it.wikipedia.org/wiki?curid=1544764", "title": "Alessandro Maragliano", "text": "Meglio conosciuto dai suoi concittadini dell'epoca come \"Lissandren dra Roussela\" (traduzione: Alessandrino della 'Russ\u00e9la') legato al fatto che abitava in quella che era conosciuta dai vogheresi come 'Piassa Russela', ovvero Piazza Rossella, da Porta Rossella, una delle cinque porte di Voghera, dalla quale usciva la strada Romea in direzione di Tortona e Genova oggi Piazza Meardi.\nPittore, giornalista, linguista, e poeta rigorosamente dialettale si dedic\u00f2 con passione allo sviluppo ed al mantenimento della cultura locale. Organizzatore di eventi culturali e promotore di iniziative che ebbero al centro i giovani del posto assieme ad intellettuali anticonformisti dell'epoca.\nTra le sue opere vanno ricordate \"Biografie e Profili Vogheresi\", \"Sestine e Sonetti in Dialetto Vogherese\", ed il \"Dizionario Vogherese-Italiano\"."}
{"id": "1544765", "revid": "287204", "url": "https://it.wikipedia.org/wiki?curid=1544765", "title": "Tapau\u00e0", "text": ""}
{"id": "1544767", "revid": "287204", "url": "https://it.wikipedia.org/wiki?curid=1544767", "title": "Urucar\u00e0", "text": ""}
{"id": "1544769", "revid": "15756", "url": "https://it.wikipedia.org/wiki?curid=1544769", "title": "Webuild", "text": "Webuild S.p.A., fino al 15 maggio 2020 \"Salini Impregilo S.p.A.\", \u00e8 un gruppo multinazionale italiano che opera nel settore delle costruzioni e dell'ingegneria. \u00c8 attivo in oltre 50 Paesi nella realizzazione di grandi opere di ingegneria civile: dighe e impianti idroelettrici, opere idrauliche, ferrovie e metropolitane, aeroporti e autostrade, edilizia civile e industriale.\nIl gruppo, nato nel 2014 dalla fusione di \"Salini S.p.A.\" ed \"Impregilo S.p.A.\" che erano due aziende italiane attive nel settore delle costruzioni, \u00e8 al primo posto nella classifica delle imprese italiane operanti all'estero. A gennaio 2016, il Gruppo ha acquisito la societ\u00e0 di costruzioni statunitense Lane Industries.\nWebuild \u00e8 quotata nell'indice FTSE Italia Mid Cap della Borsa di Milano ed \u00e8 soggetta ad attivit\u00e0 di direzione e\ncoordinamento da parte di Salini Costruttori S.p.A..\nStoria.\nIl Gruppo Webuild dal 15 maggio 2020 \u00e8 la nuova denominazione sociale di Salini Impregilo che nacque con la fusione per incorporazione di Salini SpA in Impregilo SpA, con efficacia dal 1\u00ba gennaio 2014. Il progetto, prende avvio nel 2011 con l'ingresso di Salini nel capitale di Impregilo.\nLa fusione \u00e8 stata supportata da piccoli risparmiatori, investitori istituzionali e attivisti, cui \u00e8 seguita l'offerta pubblica di acquisto volontaria totalitaria (OPA) promossa da Salini su Impregilo e conclusa definitivamente nell'aprile 2013.\nLe origini.\nImpregilo.\nL'acronimo 'Impre-gi-lo' nasce dal \"patto GILT\" un consorzio di imprese (Girola, Impresit, Lodigiani, Torno) formato nel 1955 per la costruzione della diga di Kariba, fra lo Zambia e lo Zimbabwe. Terminata la diga nel 1959 e uscita di scena la \"Torno\", le altre tre imprese costituirono, per i grandi lavori all'estero, una societ\u00e0 apposita, la Impregilo S.p.A. (con quote paritarie al 33%, pi\u00f9 un 1% all'IFI-FIAT cos\u00ec da garantirne maggioranza e controllo). Quindi da \"Impresit\", \"Girola\" e \"Lodigiani\" nasce il nome Impre.Gi.Lo.\nVerso gli anni 1989 e 1990, Fiat Impresit e Cogefar si unirono nella Cogefar-Impresit.\nNel 1994 la \"Cogefar-Impresit\", incorporata la \"Impresit-Girola-Lodigiani SpA\", modifica la propria denominazione in \"Impregilo S.p.A.\". Successivamente tale societ\u00e0 acquisisce i rami aziendali della Lodigiani SpA e Girola SpA.\nFranco Carraro \u00e8 stato uno dei presidenti (1994-1999).\nLe successive tappe salienti:\nSalini.\nIl gruppo Salini nasce a Roma nel 1936 quando Pietro Salini, capostipite della famiglia e nonno dell\u2019attuale amministratore delegato, intraprende l'attivit\u00e0 di costruttore. Nello stesso anno l\u2019azienda acquisisce una commessa per l\u2019allargamento dello Stadio dei Cipressi. Nel 1956 l'architetto Simonpietro Salini, primogenito del fondatore, inizio' a lavorare con il padre nell'impresa di famiglia. Successivamente alla morte di Pietro Salini l'azienda viene guidata da Simonpietro verso attivit\u00e0 nel continente africano. Negli anni sessanta la Salini Costruttori realizza la diga di Legadadi in Etiopia su progetto di Giorgio Pietrangeli.\nNel 2009 Salini diventa il terzo gruppo italiano del settore costruzioni, in seguito all'acquisizione della Todini Costruzioni Generali S.p.A. (prima 60% e poi 70%). Nel 2011, attraverso l'acquisto di azioni sul mercato, Salini entra nel capitale sociale di Impregilo.\nLa nascita di Salini Impregilo.\nProgetto Italia.\nNel novembre 2018 Salini Impregilo present\u00f3 una propria manifestazione di interesse per la Astaldi, secondo gruppo italiano che in quelle settimane chiese al Tribunale di Roma il concordato in continuit\u00e0 aziendale, perch\u00e9 indebitata di 2 miliardi di euro a fronte di un portafoglio ordini di oltre 25.\nDopo mesi di trattative con Cassa Depositi e Prestiti (CDP) e le banche creditrici (UniCredit, Intesa Sanpaolo, Banco BPM) il piano di Salini Impregilo per il salvataggio di Astaldi e la creazione di un campione nazionale delle costruzioni e degli appalti, chiamato \"Progetto Italia\", in grado di rilanciare il settore che rappresenta l'8% del Pil, ha il via libera all'inizio di agosto 2019 con una prima fase, destinata a rimettere sul mercato Astaldi e arrivare all'ammissione di concordato entro la fine di settembre, con la previsione di un aumento di capitale di 600 milioni (50 milioni Salini Costruttori, 250 Cassa Depositi e Prestiti, 150 le banche creditrici, 150 il mercato); ed una seconda fase, con previsione di un aumento di capitale di 225 milioni di Astaldi, riservato a Salini Impregilo, e un finanziamento di quasi un miliardo di euro.\nIl 4 ottobre 2019, l\u2019assemblea straordinaria dei soci di Salini Impregilo, approva a maggioranza la delega al Cda per l\u2019aumento di capitale da 600 milioni finalizzato al salvataggio di Astaldi e all'implementazione di Progetto Italia.\nWebuild.\nIl 15 maggio 2020, Salini Impregilo cambia la denominazione ed il marchio del gruppo in Webuild.\nAzionariato.\nL'azionariato comunicato alla Consob \u00e8 il seguente:\nAttivit\u00e0 e presenza nel mondo.\nWebuild \u00e8 attiva in oltre 50 paesi in cinque continenti, con 50.000 dipendenti tra\ndiretti e indiretti, di oltre 100 nazionalit\u00e0, nella realizzazione di grandi infrastrutture complesse e nelle attivit\u00e0 in concessione. Usando l'ingegneria applicata progetta e costruisce dighe, impianti idroelettrici, autostrade, ferrovie, metropolitane, aeroporti, ospedali, edilizia civile e industriale.\nWebuild ha realizzato 257 dighe e impianti idroelettrici, per una capacit\u00e0 installata di oltre 37.500 MW, 6.830\u00a0km di linee ferroviarie, circa 400\u00a0km di linee metropolitane e oltre 1.450\u00a0km di opere in sotterraneo. Il gruppo ha completato 51.660\u00a0km di strade e autostrade e circa 350\u00a0km di ponti e viadotti.\nLe attivit\u00e0 in concessione sono distribuite in Italia, America Latina e Regno Unito, nel settore dei trasporti (autostrade, metropolitane, parcheggi), ospedaliero, delle energie rinnovabili e del trattamento delle acque.\nSettori di attivit\u00e1.\nGrandi Opere:\nSistemi per l'ambiente:\nEdilizia:\nConcessioni:\nPrincipali opere in Italia.\nLinea ferroviaria ad alta velocit\u00e0 Bologna-Firenze.\nLa tratta ferroviaria ad alta velocit\u00e0 Bologna-Firenze \u00e8 stata realizzata dal gruppo attraverso il Consorzio CAVET. Il progetto consiste in una linea ferroviaria, con standard AV (alta velocit\u00e0) e AC (alta capacit\u00e0). Il percorso \u00e8 lungo 78\u00a0km, di cui 73\u00a0km in galleria, e incontra 5 ponti e 6 viadotti.\nI primi cantieri sono stati aperti nel 1996 e i lavori sono stati ultimati il 30 giugno 2009.\nLinea ferroviaria ad alta velocit\u00e0 Torino-Milano.\nLa tratta ferroviaria ad alta velocit\u00e0 Torino-Milano \u00e8 stata realizzata dal gruppo attraverso il consorzio CAV TO-MI. Il progetto si sviluppa per una lunghezza totale di 125\u00a0km ed \u00e8 parte dell'\"Asse ferroviario 6\" della Rete ferroviaria convenzionale trans-europea TEN-T.\nI lavori sono iniziati nel 2002. Nel 2006, in occasione delle Olimpiadi Invernali di Torino, \u00e8 stata inaugurata la tratta Torino-Novara. Nel 2009 \u00e8 entrata in esercizio la tratta Novara-Milano.\nLinea ferroviaria ad alta velocit\u00e0 Tortona/Novi Ligure-Genova.\nLa linea ferroviaria Tortona/Novi Ligure-Genova, altres\u00ec nota come Terzo valico dei Giovi, \u00e8 una linea in costruzione, finalizzata a creare un collegamento veloce fra Genova e Novi Ligure; la linea \u00e8 lunga 53 km, 37 dei quali in galleria. I lavori sono iniziati nell'autunno 2013 e la linea sar\u00e0 completata nel 2023. Nel corso del 2020 Webuild riceve in affidamento diretto anche la realizzazione del passante ferroviario di Genova, opera necessaria per l'entrata in funzione del Terzo Valico.\nPassante di Mestre - Autostrada A4.\nIl \"Passante di Mestre\" \u00e8 un tratto dell'autostrada A4 lungo circa 33\u00a0km, realizzato dal gruppo attraverso il Consorzio Passante di Mestre S.C.p.A. L'opera \u00e8 stata realizzata per evitare l'attraversamento della tangenziale di Mestre. La carreggiata \u00e8 composta da tre corsie per ogni senso di marcia. Il percorso si sviluppa attraverso 9 tratti in trincea, 8 gallerie artificiali e 4 viadotti.\nL'opera \u00e8 stata aperta l'8 febbraio 2009 ed \u00e8 gestita da CAV S.p.A. (50% ANAS, 50% Regione Veneto).\nAutostrada Salerno Reggio Calabria.\nI contratti, del giugno 2004 e del marzo 2005, hanno come oggetto l'affidamento a contraente generale dei lavori di ammodernamento e adeguamento di un tratto dell'Autostrada del Mediterraneo Salerno - Reggio Calabria, lungo 50\u00a0km.\nTali lavori consistono principalmente nel dotare il tratto autostradale, ubicato nell'ambito territoriale della Provincia di Reggio Calabria, di due corsie da 3,75\u00a0m. di una corsia di emergenza da 3 metri.\nPalazzo Lombardia - Nuova sede della Regione Lombardia, Milano.\nIl Palazzo Lombardia a Milano \u00e8 la nuova sede dell'omonima regione. Il progetto, avviato nel 2006 e completato nel 2010, consiste in un complesso edilizio sviluppato in un'area di 33.700 metri quadri. Il Palazzo Lombardia \u00e8 stato progettato dal Pei Coob Freed &amp; Partners di New York.\nAutostrada Pedemontana Lombarda.\nNel giugno del 2008, l'ATI guidata da Impregilo, oggi Webuild, si aggiudica in qualit\u00e0 di general contractor la progettazione definitiva, esecutiva e la realizzazione del primo lotto dell'Autostrada Pedemontana Lombarda, ovvero delle Tangenziali di Como e Varese e del collegamento viario tra le autostrade A8 e A9 (da Cassano Magnago a Lomazzo).\nIl progetto comprende la realizzazione di circa 47 chilometri di viabilit\u00e0 autostradale e viabilit\u00e0 secondaria, la costruzione di circa 13 chilometri di gallerie e la realizzazione di ponti e viadotti per una lunghezza totale di circa 1,7 chilometri.\nUna prima tratta di raccordo tra Cassano Magnago (A8) e Lomazzo (A9) \u00e8 stata aperta al traffico dal 26 gennaio 2015 mentre una seconda tratta tra Lomazzo e Lentate \u00e8 stata aperta il 5 novembre 2015.\nPer il tratto da Lentate all'autostrada A4 non sono ancora iniziati i lavori.\nLinea M4 della metropolitana di Milano.\nWebuild \u00e8 mandataria di un'associazione temporanea di imprese che si \u00e8 aggiudicata la concessione per realizzare e gestire la linea 4 della metropolitana di Milano.\nLa nuova Linea 4 sar\u00e0 identificata con il colore blu. Sar\u00e0 interamente sotterranea e avr\u00e0 una lunghezza di circa 15 Km, collegando l'aeroporto di Linate a Lorenteggio e percorrendo la citt\u00e0 da est a sud-ovest. Si tratta di una \u201cmetropolitana leggera ad automatismo integrale\u201d, senza conducente, con porte automatiche di banchina e sistema di segnalamento CBTC (Communication Based Train Control).\nIl progetto prevede due interscambi con le esistenti linee metropolitane, nella stazione di San Babila (Linea M1) e nella stazione di Sant'Ambrogio (Linea M2) e tre interscambi con le linee ferroviarie suburbane, nelle stazioni Forlanini FS, Dateo e San Cristoforo.\nL'apertura dell'intera linea \u00e8 prevista per il 2022.\nLinea B1 Bologna\u2013Jonio della metropolitana di Roma.\nLa linea B1 \u00e8 la diramazione della linea B della metropolitana di Roma. Il tratto si estende dalla stazione Bologna fino alla stazione Jonio, servendo la zona Nord Est della citt\u00e0. Il progetto \u00e8 stato realizzato con l'impiego di tecniche quali la fresa TBM (Tunnel Boring Machine) a pressione di terra bilanciata tipo EPB (Earth Pressure Balance), che ha permesso di scavare la galleria sotto falda, anche con pressioni di 2/2.5 atm.\nIl primo tratto della Linea B1 (tratto Bologna-Conca d'Oro) \u00e8 entrato in funzione il 13 giugno 2012, mentre il restante tragitto Conca d'Oro-Jonio (realizzato in un'unica galleria di diametro pari a circa 10 metri con doppio binario) \u00e8 stato aperto al pubblico il 21 aprile 2015.\nSmaltimento dei rifiuti in Campania.\nNel 2000, la FIBE (sigla ottenuta dai nomi delle imprese Fisia, Impregilo, Babcock e Evo, ossia Energieversorgung Oberhausen AG) si aggiudic\u00f2 l'appalto statale per l'intero ciclo di raccolta e smaltimento industriale dei rifiuti della regione Campania. FIBE e FIBE Campania sono aziende del Gruppo Fisia, a sua volta controllata al 100% dall'allora Salini Impregilo, che vinse l'appalto grazie al ridotto tempo di realizzazione degli impianti di incenerimento: i tempi di realizzazione dell'inceneritore di Acerra contrattualizzati erano di 300 giorni.\nPonte sullo stretto di Messina.\nNell'ottobre 2005, l'allora Impregilo S.p.A., a capo di una cordata di aziende internazionali, Eurolink S.C.p.A., si aggiudic\u00f2 la gara internazionale per la realizzazione del ponte sullo stretto di Messina, battendo l'ultima cordata concorrente guidata da Astaldi S.p.A.. L'offerta finale risult\u00f2 essere di 3,88 miliardi di euro, con il progetto che considerava un tempo di realizzazione di 70 mesi. Il contratto di assegnazione fu firmato dal governo Berlusconi il 27 marzo 2006.\nL'approvazione del progetto definitivo e del progetto esecutivo da parte del Comitato Interministeriale per la Programmazione Economica (CIPE) e della societ\u00e0 concessionaria Stretto di Messina S.p.A. guidata dal gruppo doveva concludersi in un tempo definito in dieci mesi dalla firma del contratto; in tale intervallo di tempo (fino all'estate del 2007) il governo e la Stretto di Messina S.p.A. avevano la possibilit\u00e0 di ritirarsi dall'affare. L'accantonamento del progetto da parte del governo avrebbe comportato il pagamento di una penale che aumenta in relazione al tempo in cui questa decisione dovesse essere comunicata alle parti.\nNel mese di ottobre 2007, il parlamento vot\u00f2 per il definitivo accantonamento del progetto e lo scioglimento della societ\u00e0 Stretto di Messina S.p.A. La proposta della maggioranza (governo Prodi) fu bocciata, anche a causa del voto contrario del partito Italia dei valori fondato da Antonio Di Pietro, Ministro delle Infrastrutture nel Governo Prodi II, che aveva invece proposto di accorpare la Stretto di Messina S.p.A. nell'ANAS. Il 22 maggio 2008 il ministro delle infrastrutture e dei Trasporti del nuovo governo Berlusconi invit\u00f2 la societ\u00e0 \"Stretto di Messina\" a riprendere le attivit\u00e0 inerenti alla costruzione del ponte. Nella seduta del 6 marzo 2009 il CIPE deliber\u00f2 lo stanziamento dello Stato all'opera, confermato in 1,3 miliardi di euro, somma che era stata congelata dal precedente governo. Si giunge al 23 dicembre 2009 allorch\u00e9 viene aperto il primo cantiere dell'opera a Cannitello, sulla costa calabra, allo scopo di deviare a nord un tratto di ferrovia, con il conseguente spostamento di una galleria, che intralciava il posizionamento di una delle due torri.\nIl 21 dicembre 2010 il progetto definitivo fu consegnato dal contraente generale dell'opera, Eurolink S.C.p.A., alla Societ\u00e0 Stretto di Messina per essere esaminato.\nIl 29 luglio 2011 il Ministro delle Infrastrutture e dei Trasporti Altero Matteoli comunic\u00f2 l'avvenuta approvazione del progetto definitivo da parte del Consiglio di Amministrazione della Societ\u00e0 Stretto di Messina. Il Nell'ottobre del 2011 l'Aula di Montecitorio approv\u00f2 una mozione dell'Idv, che impegnava il governo \u00aballa soppressione dei finanziamenti per la realizzazione del ponte sullo Stretto di Messina\u00bb.\nUn anno dopo, il 10 ottobre 2012, il governo Monti nella legge di Stabilit\u00e0, stanzi\u00f2 300 milioni per il pagamento delle penali per la non realizzazione del progetto. Con Decreto del Presidente del Consiglio dei Ministri, il 15 aprile 2013, Stretto di Messina S.p.A. fu posta in liquidazione con la nomina di un Commissario Liquidatore.\nRicostruzione del viadotto sul Polcevera a Genova.\nIl 18 dicembre 2018 Marco Bucci, sindaco di Genova nominato Commissario straordinario per la ricostruzione del viadotto Polcevera, annuncia l'aggiudicazione del contratto per l'opera all'allora Salini Impregilo e a Fincantieri tramite la sua controllata Fincantieri Infrastructure.\nLa ricostruzione \u00e8 stata realizzata dalla neocostituita societ\u00e0 PERGENOVA, sulla base del progetto di Renzo Piano. La posa della prima pietra \u00e8 avvenuta nel giugno 2019 e il nuovo viadotto Genova San Giorgio \u00e8 stato inaugurato il 3 agosto 2020.\nPrincipali opere all'estero.\nTrasloco sito archeologico Abu Simbel.\nNel 1960 la costruzione della grande diga di Aswan, opera che prevedeva la formazione di un bacino artificiale avrebbe causato la perdita di numerose opere costruite dagli antichi egizi tra cui gli stessi templi di Abu Simbel.\nGrazie all'intervento dell'Unesco, 113 paesi si attivarono per salvare il monumento.\nVennero formulate numerose proposte a tale scopo e quella che, infine, ottenne maggiori consensi fu quella di tagliare, numerare e smontare blocco per blocco l'intera parte scolpita della collina sulla quale erano stati eretti i templi e successivamente ricostruire i monumenti in una nuova posizione 65\u00a0m pi\u00f9 in alto e 300\u00a0m pi\u00f9 indietro rispetto al bacino venutosi a creare. I lavori durarono dal 1964 e il 1968.\nLa societ\u00e0 Impregilo raggrupp\u00f2 un gruppo di esperti cavatori di marmo italiani provenienti da Carrara, Mazzano e Chiampo, che guidarono per tutta la durata dei lavori le oltre 2000 persone impegnate nell'opera di spostamento del tempio.\nIslanda, Diga di K\u00e1rahnj\u00fakavirkjun.\nL'impianto idroelettrico di K\u00e1rahnj\u00fakavirkjun, situato a circa 90\u00a0km a sud ovest dalla citt\u00e0 di Egilssta\u00f0ir, nella regione orientale del paese, \u00e8 ad oggi la pi\u00f9 importante opera realizzata in Islanda.\nUn sistema di tre dighe raccoglie le acque di ghiacciaio del fiume Jokulsa a Dal nell'invaso Halsl\u00f2n e le convogliano, attraverso 73\u00a0km di condotte interrate ad una centrale sotterranea di 690\u00a0MW di capacit\u00e0 totale.\nLa costruzione dell'intero sito \u00e8 stata realizzata nel periodo 2003-2009.\nPanama, Ampliamento del Canale di Panam\u00e1 - Terzo Set di Chiuse.\nNel secondo semestre 2009, la Panama Canal Authority (Pca) e il consorzio internazionale Grupo Unido por el Canal (Gupc), del quale l'allora Impregilo faceva parte, firmano il contratto di aggiudicazione della gara per la realizzazione di un nuovo sistema di chiuse nell'ambito del progetto per l'ampliamento del Canale di Panama.\nIl progetto per l'ampliamento in realt\u00e0 consiste nella costruzione di un nuovo canale, che si aggiunge al primo, aperto nel 1914, per consentire il transito di navi di maggiori dimensioni al fine di incrementare il traffico commerciale. Il termine dei lavori \u00e8 inizialmente previsto entro la fine del 2014, in occasione del centenario dell'inaugurazione del Canale di Panam\u00e1.\nNel 2014 i lavori rischiano uno stop per problemi finanziari e un contenzioso tra il consorzio dei costruttori e le autorit\u00e0 panamensi su costi in eccesso per 1,6 miliardi di dollari. Secondo i costruttori i costi in eccesso dovrebbero essere per contratto a carico della Panama Canal Authority, che a sua volta respinge ogni addebito. Per il consorzio di costruttori (ne fanno parte oltre all'italiana Salini Impregilo, anche dalla spagnola Sacyr Vallehermoso, Somague (Portogallo), Jan de Nul (Belgio) e la panamense Constructora Urbana) i costi eccessivi sarebbero dovuti a eventi non prevedibili che sono accaduti durante la costruzione, una cosa normale per questo tipo di progetti. Nell'agosto del 2014 arriva l'accordo tra Panama Canal Authority e Grupo Unido por el Canal. L'intesa prevede la variazione del contratto per il cofinanziamento necessario al completamento del progetto.\nL'11 giugno 2016 la prima nave attraversa il Nuovo Canale di Panama, avviando i test di navigazione e il training per gli operatori del canale nelle chiuse del settore Atlantico.\nPrima dell'ampliamento del canale di Panama, potevano attraversare il canale navi con una lunghezza massima di 294 metri, una larghezza di 32 metri e un pescaggio di 12 metri. Il nuovo canale di Panama consente il passaggio di navi di maggiore tonnellaggio, denominate Post Panamax, con una lunghezza di 366 metri, 49 metri di larghezza e 15 di pescaggio.\nIl 26 giugno 2016 il nuovo Canale \u00e8 stato inaugurato ufficialmente.\nUSA, Nuovo ponte \u201cGerald Desmond\u201d a Long Beach.\nNel luglio 2013 il gruppo, in joint venture con Shimmick Construction (USA) e FCC Construction (Spagna), si aggiudica la gara promossa per la progettazione e costruzione del nuovo Ponte Gerald Desmond a Long Beach (California).\nIl valore complessivo della commessa \u00e8 di circa 650 milioni di dollari (la quota di competenza del gruppo \u00e8 del 30%). Il nuovo ponte strallato avr\u00e0 una lunghezza totale di circa 610 metri con una campata principale di circa 300 metri e viadotto di accesso della lunghezza di circa 2 chilometri.\nIl progetto si presenta particolarmente complesso dal punto di vista tecnico ed organizzativo poich\u00e9 prevede il mantenimento del traffico stradale, ferroviario e del transito navale da e per il porto lungo tutto il periodo di esecuzione dei lavori che sar\u00e0 di circa quattro anni.\nDanimarca, Copenhagen Cityringen Metro.\nIl progetto Cityringen consiste nella realizzazione di una nuova linea metropolitana nel centro della capitale danese. Il contratto per la realizzazione dell'opera \u00e8 stato assegnato a Salini Impregilo, capofila di un consorzio interamente italiano, nel gennaio 2011 per un valore di 1,7 miliardi di euro. Il nuovo anello conta 17 stazioni situate a 30 metri di profondit\u00e0 dal piano stradale, lungo due tunnel di 17,4\u00a0km ciascuno. Lo scavo delle gallerie sar\u00e0 realizzato a mezzo TBM ad eccezione dello scavo della galleria di servizio a Norrebroparken, che sar\u00e0 realizzato con metodo tradizionale.\nDal 2019, la linea, completamente automatizzata, funzioner\u00e0 24 ore su 24, con intervalli minimi tra i convogli di 100 secondi e garantir\u00e0 la mobilit\u00e0 di oltre 240.000 passeggeri al giorno, pari a 72 milioni in un anno.\nMalesia, impianto idroelettrico di Ulu Jelai.\nLa componente principale dell'impianto idroelettrico di Ulu Jelai \u00e8 rappresentata dalla costruzione di una diga in RCC (Roller-compacted concrete) alta oltre 80 metri e per un volume totale di circa 750,000 metri cubi. La commessa fu acquisita da Salini Costruttori e Tindakan Mewah Sdn Bhd nel 2011 per un importo complessivo di 515 milioni di euro. Oltre alla diga, il progetto ha previsto la costruzione di una centrale in caverna per accogliere due turbine Francis da 191 MW ciascuna e la realizzazione di circa 26 km di tunnel idraulici, di cui circa 15 km scavati con Tunnel Boring Machine ed i rimanenti con metodo tradizionale. L\u2019impianto ha una potenza installata di circa 382 MW.\nArabia Saudita, Metropolitana di Riad - Linea 3.\nIl progetto, assegnato nel luglio del 2013 al consorzio ArRiyadh New Mobility (ANM), di cui era parte l'allora Impregilo insieme all'allora Ansaldo STS e altre aziende internazionali, prevede la progettazione e la costruzione della nuova Linea 3 (41,58\u00a0km) della metropolitana di Riad, parte della nuova rete di metropolitane della capitale saudita, composta da 6 linee e lunga circa 180\u00a0km (valore complessivo di circa 23,5 miliardi di dollari).\nLa linea 3, nota anche come Orange Line, costituisce il tratto pi\u00f9 lungo del nuovo sistema metropolitano, partendo da ovest (vicino Jeddah Expressway) e terminando ad est (vicino al National Guard Camp di Khashm El Aam). E'composta da 22 stazioni, fra cui le due principali \u201cQasr Al-Hokm\u201d e \u201cWestern\u201d, due depositi adibiti alla manutenzione situati alle estremit\u00e0 occidentali ed orientali e sei parcheggi di interscambio. Per la sezione in sotterraneo saranno utilizzati i metodi di scavo con fresa (TBM - Tunnel Boring Machine) e il Cut &amp; Cover. Molte stazioni sono state progettate da celebri architetti come Zaha Hadid e Sn\u00f8hetta.\nControversie.\nLesotho Highlands Water Project.\nIl gruppo \u00e8 stato coinvolto e citato in giudizio per corruzione nel caso del \"Lesotho Highlands Water Project\": la societ\u00e0, partecipante alla costruzione della diga di Katse, nel 2006 \u00e8 stata condannata al pagamento di circa 1 milione e mezzo di Euro per aver nascosto alla magistratura del piccolo stato l'avvenuta corruzione nei confronti dell'ex direttore del progetto, Masupha Sole, da parte di essa e di altre imprese multinazionali.\nOspedale dell'Aquila.\nPer quanto riguarda l'Ospedale regionale San Salvatore dell'Aquila, oggetto di una inchiesta parlamentare nel 2000, l'ultima impresa di costruzioni che fu coinvolta nel progetto di ricostruzione dell'Ospedale fu la Cogefar, confluita successivamente nel gruppo.\nSubito dopo le polemiche sul crollo del nosocomio, la societ\u00e0 ha emesso due comunicati stampa riportati su tutte le principali agenzie stampa che specificavano il ruolo svolto dalla societ\u00e0. Tramite il suo ufficio stampa ha smentito ogni tipo di responsabilit\u00e0 sull'incidente dichiarando: \"L'ospedale ha iniziato la costruzione nel 1972, mentre noi abbiamo vinto una gara nel 1991, quando l'intera struttura era gi\u00e0 stata tirata su. Il nostro compito, con diversi stralci durato fino al 2002, \u00e8 stato quello di realizzare gli impianti sussidiari: pavimenti, bagni, impianti elettrici e meccanici, sistemato gli arredi, gli equipaggiamenti medicali, le opere di finitura e costruito ex novo due strutture, una scuola per infermieri e un asilo nido, opere di cintura. Ma non ho idea di chi abbia precedentemente realizzato la struttura.\".\nDiga Gibe III, Etiopia.\nNel marzo 2016 Survival International ha presentato un'Istanza all'OCSE (Organizzazione per la Cooperazione e lo Sviluppo Economico) contro Salini Impregilo S.p.A. in merito alla costruzione della diga Gibe III lungo il fiume Omo, in Etiopia. Secondo Survival, la diga \u00e8 \u201cdestinata a distruggere i mezzi di sussistenza di migliaia di persone tra Etiopia e Kenya. La diga ha messo fine alle esondazioni stagionali del fiume Omo, da cui 100.000 indigeni dipendono direttamente per abbeverare le mandrie e coltivare i campi, mentre altri 100.000 vi dipendono indirettamente.\u201d.\nDiversi esperti, oltre a Survival, hanno denunciato che la diga potrebbe avere un impatto devastante sui popoli a valle della diga, ma anche segnare la fine del lago Turkana \u2013 il pi\u00f9 grande lago in luogo desertico del mondo \u2013 in Kenya con conseguenze catastrofiche per altri 300.000 indigeni che vivono intorno alle sue sponde.\nSalini Impregilo ha risposto a queste preoccupazioni con una nota dove spiega che una \u201cmissione multilaterale del 2009, la Joint Lenders Fact Finding, arriv\u00f2 alla conclusione che gli impatti diretti imputabili al progetto erano minimi\u201d. Secondo la nota di Salini Impregilo l'effetto complessivo dell'invaso sulle popolazioni a monte della diga sarebbe quindi stato \u201cdi lieve entit\u00e0, coinvolgendo solo 58 nuclei familiari rurali preventivamente consultati\u201d, contrariamente a quanto previsto da Survival International.\nDati economici e finanziari di Salini Impregilo.\n2014.\nIl gruppo ha chiuso il 2014 con ricavi consolidati per circa \u20ac 4,2 miliardi, +10,7% rispetto al 2013, EBITDA pari a \u20ac 435,9 milioni, con un incremento del 20,5% rispetto all'anno precedente e margine operativo (EBIT) di \u20ac 258,4 milioni.\nIl portafoglio ordini totale \u00e8 stato di \u20ac32,4 miliardi, di cui \u20ac 25,3 miliardi relativi alle costruzioni e \u20ac 7,1 miliardi alle concessioni.\n2015.\nIl gruppo ha chiuso il 2015 con ricavi consolidati per circa \u20ac 4,7 miliardi, +11,7% rispetto al 2014, EBITDA pari a \u20ac 486,5 milioni, con un incremento del 13,7% rispetto all'anno precedente e margine operativo (EBIT) di \u20ac 272,7 milioni.\nIl portafoglio ordini \u00e8 pari a \u20ac 33,3 miliardi, di cui \u20ac 26,2 miliardi relativi alle costruzioni e \u20ac 7,1 miliardi alle concessioni.\n2016.\nIl gruppo ha chiuso il 2016 con ricavi consolidati per \u20ac 6,1 miliardi, +1,2% rispetto al 2015, EBITDA pari a \u20ac 561 milioni, con un incremento del 9,5% rispetto all'anno precedente e margine operativo (EBIT) di \u20ac 300 milioni. Il portafoglio ordini \u00e8 pari a \u20ac 36,9 miliardi, di cui \u20ac 29,4 miliardi relativi alle costruzioni e \u20ac 7,5 miliardi alle concessioni.\n2017.\nIl gruppo ha realizzato nel 2017 un fatturato di 6,5 miliardi di euro con un aumento del 5,8% rispetto al 2016. Ebitda pari al 9,6%, Ebit al 5,4%, utile netto consolidato di 117,4 milioni (+67,1%). L'indebitamento \u00e8 di 457 milioni di euro.\n2018.\nIl gruppo ha realizzato nel 2018 un fatturato di 6 miliardi di euro, sostanzialmente in linea con il 2017. Ebitda pari al 7,3%, Ebit al 4,1% e un portafoglio ordini totale pari a \u20ac33,4 miliardi, di cui \u20ac26,7 miliardi relativi alle costruzioni e \u20ac6,7 miliardi alle concessioni. Utile netto pari a \u20ac180 milioni."}
{"id": "1544770", "revid": "767487", "url": "https://it.wikipedia.org/wiki?curid=1544770", "title": "Medetomidina", "text": "La medetomidina \u00e8 un potentissimo agonista selettivo alfa2-adrenergico.\nIn medicina veterinaria ne \u00e8 consentito l'uso solo nel cane e nel gatto. Viene associato alla ketamina per indurre un'anestesia di breve durata."}
{"id": "1544778", "revid": "594414", "url": "https://it.wikipedia.org/wiki?curid=1544778", "title": "Astrakan", "text": "L'astrakan o astracan (in entrambe le grafie, : o ) \u00e8 una pelliccia che si ottiene con le pelli del karakul, una pecora nera originaria dell'Asia centrale. Caratteristica di questa pecora, oltre al vello nero, \u00e8 il pelo corto e lucido.\nIl nome viene dalla citt\u00e0 di Astrachan', in Russia.\nIl primo importatore e allevatore italiano delle pecore karakul fu Enea Venturi."}
{"id": "1544783", "revid": "149587", "url": "https://it.wikipedia.org/wiki?curid=1544783", "title": "Sal\u00ecce (Messina)", "text": ""}
{"id": "1544784", "revid": "125074088", "url": "https://it.wikipedia.org/wiki?curid=1544784", "title": "Ko\u0161arkarski Klub Krka Novo mesto", "text": "Il Ko\u0161arkarski Klub Krka Novo mesto \u00e8 la principale societ\u00e0 di pallacanestro di Novo mesto, in Slovenia.\nGioca al Leon \u0160tukelj Hall, e i suoi colori sociali sono il bianco e il verde.\nStoria.\nDall'indipendenza della Slovenia e dalla creazione del campionato sloveno, il Krka \u00e8 stata la prima squadra che ha strappato il titolo nazionale all'Olimpia Lubiana. Il primo titolo risale al 2000, seguito da quello del 2003. Nel 2003 il Krka ha anche raggiunto la finale di ULEB Cup, persa con una doppia sconfitta contro il Valencia Basket Club.\nTra i giocatori pi\u00f9 importanti che abbiano vestito la maglia biancoverde si ricordano Sani Be\u010dirovi\u010d e Matja\u017e Smodi\u0161.\nRoster 2021-2022.\n\"Aggiornato al 15 gennaio 2022\"."}
{"id": "1544785", "revid": "125272234", "url": "https://it.wikipedia.org/wiki?curid=1544785", "title": "Dubhe", "text": "Dubhe (\u03b1 UMa / \u03b1 Ursae Majoris / Alpha Ursae Majoris) \u00e8, per luminosit\u00e0, la seconda stella della costellazione dell'Orsa Maggiore.\nSi tratta di un sistema stellare quadruplo che dista 124 anni luce dalla Terra. Attorno alla componente principale orbitano \"Dubhe B\", a circa , e \"Dubhe C\", a circa , che \u00e8 a sua volta una stella binaria.\nIl nome tradizionale deriva dalla parola araba per \"orso\", .\nIl nome della stella in arabo \u00e8 (la schiena dell'Orsa Maggiore).\nIl nome della stella in cinese \u00e8 \"B\u011bid\u01d2uy\u012b\" (Prima stella del Carro Settentrionale) oppure \"Ti\u0101nsh\u016b\" (il perno celeste).\nUno dei metodi pratici per individuare la Polare (Alpha Ursae Minoris) \u00e8 quello di prolungare la linea immaginaria che collega Merak (Beta Ursae Majoris) a Dubhe.\nOsservazione.\nSi tratta di una stella situata nell'emisfero boreale. La sua posizione \u00e8 fortemente boreale e ci\u00f2 comporta che la stella sia osservabile prevalentemente dall'emisfero nord, dove si presenta circumpolare anche da gran parte delle regioni temperate; dall'emisfero sud la sua visibilit\u00e0 \u00e8 invece limitata alle regioni temperate settentrionali e alla fascia tropicale. La sua magnitudine pari a +1,79 fa s\u00ec che possa essere scorta anche con un cielo affetto da inquinamento luminoso.\nIl periodo migliore per la sua osservazione nel cielo serale ricade nei mesi compresi fra febbraio e giugno; nell'emisfero nord \u00e8 visibile anche per un periodo maggiore, grazie alla declinazione boreale della stella, mentre nell'emisfero sud pu\u00f2 essere osservata limitatamente durante i mesi dell'autunno australe.\nCaratteristiche del sistema.\nDubhe A \u00e8 una gigante arancione di tipo spettrale K0, ha una massa circa 4 volte maggiore del Sole ed un diametro 30 volte superiore. Dubhe B, stella bianca di sequenza principale, si trova ad una distanza media di 23 UA dalla gigante arancione e compie un'orbita nel periodo di 44 anni. Pi\u00f9 lontana, a oltre 8000 UA, si trova Dubhe C, una nana gialla di tipo spettrale F8 poco pi\u00f9 grande del Sole che ha anch'essa una compagna che le ruota attorno in un periodo di 6 giorni.\nAl contrario di molte stelle del Grande Carro Dubhe non fa parte della corrente stellare dell'Orsa Maggiore.\nDa un ipotetico pianeta attorno a Dubhe C o alla sua compagna, il cielo si presenterebbe con quattro stelle ben luminose nel cielo. Nel primo caso, Dubhe A, nonostante la distanza, apparirebbe come una brillante stella arancione 10 volte pi\u00f9 luminosa di Venere visto dalla Terra. Da Dubhe B invece, da una distanza di poco maggiore da quella che divide Urano dal Sole, la gigante arancione avrebbe una luminosit\u00e0 del 50% di quella del Sole visto dalla Terra.\nNella cultura.\nDubhe \u00e8 la stella ufficiale dello stato statunitense dello Utah. Licia Troisi ha dato alla protagonista della sua seconda trilogia, \"Le Guerre del Mondo Emerso\", il nome di Dubhe."}
{"id": "1544786", "revid": "86599", "url": "https://it.wikipedia.org/wiki?curid=1544786", "title": "Alpha Ursae Majoris", "text": ""}
{"id": "1544788", "revid": "92723", "url": "https://it.wikipedia.org/wiki?curid=1544788", "title": "V\u00e1clav Neumann", "text": "Nato a Praga dove ha studiato presso il Conservatorio della sua citt\u00e0, con Josef M\u00ed\u010dka (violino) e con Pavel D\u011bde\u010dek e Metod Dole\u017eil (conduzione).\nA lui si deve soprattutto la formazione del famoso \"Quartetto Smetana\" (Smetanovo Kvarteto) insieme con i violinisti Jaroslav Rybensk\u00fd e Lubom\u00edr Kosteck\u00fd e con il violoncellista Anton\u00edn Kohout.\nEgli aveva convinto i suoi colleghi a presentarsi in pubblico, dopo il primo concerto del 6 novembre 1945 a Praga, eseguendo ogni programma completamente a memoria.\nLa sua presenza in seno al Quartetto \u00e8 durata soltanto due anni, passando infatti stabilmente alla Direzione d'Orchestra, con cui ha riscosso notevoli successi in patria e all'estero.\nNel 1956 divenne direttore della Komische Oper di Berlino, incarico che lasci\u00f2 nel 1964.\nLasci\u00f2 per diventare direttore dell'orchestra della Gewandhaus di Lipsia. Vi rimase fino al 1968 quando divenne Direttore principale della Filarmonica Ceca, incarico che ha ricoperto fino al 1990.\nNeumann ha anche insegnato direzione d'orchestra all'Accademia musicale di Praga; suoi allievi sono stati Oliver von Dohn\u00e1nyi e V\u00edt\u011bzslav Podrazil.\n\u00c8 stato particolarmente apprezzato come interprete della musica ceca; fece la sua prima registrazione in studio con l'opera di Leo\u0161 Jan\u00e1\u010dek \"Le escursioni di Mr. Broucek\" nel 1962, cui seguirono, sempre di Jan\u00e1\u010dek, \"La piccola volpe astuta\" e \"Da una casa di morti\". L'opera \"Rusalka\" di Dvo\u0159\u00e1k, eseguita a Vienna nel 1987 \u00e8 testimoniata da una registrazione, rimane un riferimento assoluto per questa partitura.\nAltrettanto importanti sono le sue esecuzioni mahleriane con la Filarmonica Ceca e con la Gewandhaus di Lipsia, nonch\u00e9 il suo \"M\u00e1 vlast\" di Smetana."}
{"id": "1544801", "revid": "446353", "url": "https://it.wikipedia.org/wiki?curid=1544801", "title": "Palatinato-Sulzbach", "text": "Il Palatinato-Sulzbach fu uno stato del Sacro Romano Impero, derivato dal Ducato del Palatinato-Neuburg, retto dalla famiglia dei Wittelsbach di Baviera. Le sue terre si estendevano nell'Alto Palatinato e la sua capitale era identificata nella citt\u00e0 di Sulzbach; acquis\u00ec in seguito anche i territori di Pleystein (dal 1764), e di H\u00e4lfte am Gemeinschaftsamt Parkstein-Weiden (dal 1714), oltre Flo\u00df e Vohenstrau\u00df.\nStoria.\nDopo la reggenza dei Conti di Sulzbach, tra XI e XII secolo, dal 1305 il territorio pass\u00f2 tra i domini dei Wittelsbach palatini. Nel 1505 venne compreso nel Palatinato-Neuburg. Il Conte Palatino Ottone Enrico del Palatinato-Neuburg ottenne la suddivisione dei territori con un contratto firmato a Heidelberg nel 1557 con Volfango del Palatinato-Zweibr\u00fccken secondo il quale quest'ultimo cedeva i territori suddetti come appannaggio a Ottone Enrico, cedendogli nel 1582 anche il castello di Sulzbach come residenza ufficiale. Nel 1604, alla morte di Ottone Enrico, per\u00f2, il Ducato pass\u00f2 al maggiore dei figli di Wolfgang, Filippo Luigi, facendo ritornare Sulzbach ai Neuburg. Alla morte di questi, nel 1614 il Ducato torn\u00f2 nuovamente come appannaggio dei Sulzbach, con il figlio di Luigi Filippo, Augusto come reggente. Suo figlio Cristiano Augusto ottenne anche i domini dei Neuburg e dal 1656 divenne. Membro di questa famiglia fu anche Carlo Teodoro che divenne in seguito Elettore e poi Duca dell'intera Baviera, unendo anche i territori del Palatinato-Zweibr\u00fccken.\nIl Ducato del Palatinato-Sulzbach termin\u00f2 la propria esistenza come entit\u00e0 autonoma nel 1808 e venne compreso nei domini del Regno di Baviera."}
{"id": "1544805", "revid": "144796", "url": "https://it.wikipedia.org/wiki?curid=1544805", "title": "Guerra di Successione Bavarese", "text": ""}
{"id": "1544808", "revid": "767487", "url": "https://it.wikipedia.org/wiki?curid=1544808", "title": "Soldato blu", "text": "Soldato blu (\"Soldier Blue\") \u00e8 un film del 1970, diretto da Ralph Nelson e liberamente ispirato al romanzo storico di Theodore V. Olsen, \"Arrow in the Sun\", anch'esso liberamente ispirato ai reali eventi del massacro di Sand Creek del 1864. Il regista compare nella parte dell'agente Long, accreditato come Alf Elson.\nSi tratta di uno dei primi film western a schierarsi dalla parte degli Indiani d'America e di riflesso a condannare la contemporanea Guerra del Vietnam.\nTrama.\nTerritorio del Colorado, 1877. Un convoglio americano, diretto a Fort Reunion, che trasporta una cassa di denaro destinata alle paghe dell'esercito e una ragazza, Katy, catturata due anni prima dai Cheyenne, viene attaccato dagli indiani e nello scontro che ne segue 22 soldati perdono la vita e gli unici superstiti sono Katy e un giovane soldato di nome Honus Gent, i quali trovano rifugio su una collina. Dopo che gli indiani si sono allontanati i due discendono, scoprendo che l'oro trasportato \u00e8 stato rubato. Honus vorrebbe pregare per i morti, alcuni dei quali mutilati e scotennati, ma Katy lo schernisce, iniziando a chiamarlo \"soldato blu\", e difende i Cheyenne, sostenendo che tali comportamenti sono stati insegnati loro dai soldati americani, e informandolo di essere stata la moglie del loro capo, Lupo Pezzato.\nMentre i due si dirigono verso il forte, dove il fidanzato di Katy la sta aspettando, i due discutono della presenza dei soldati in quelle terre. Honus afferma che gli indiani sono dei selvaggi, basti pensare a ci\u00f2 che hanno fatto ai suoi compagni, Katy invece controbatte affermando che gli indiani presto verranno sterminati e raccontando al soldato le atrocit\u00e0 che ha visto compiere dai bianchi, durante un attacco ad un campo indiano. Honus non le crede, convinto che le sue siano solo menzogne.\nDurante il tragitto, Honus perde un calzino e, mentre lo cerca, viene circondato da un gruppo di indiani Kiowa; la sorte dei due sembra segnata, ma Katy insulta il loro capo, il quale, sentendosi oltraggiato, sfida Honus in un duello con il coltello. Il soldato esce vincitore, rifiutandosi per\u00f2 di finire l'indiano ferito; questo viene accoltellato dai suoi compagni che immediatamente si allontanano. Dopo l'accaduto Katy per la prima volta chiama Honus per nome, ma il ragazzo, ancora scosso per gli ultimi eventi, getta i calzini che lo avevano tradito e si incammina da solo, senza aspettare Katy che \u00e8 costretta a correre per raggiungerlo. L'amicizia tra i due cresce sempre pi\u00f9, in particolare quando Honus caccia una lepre selvatica che permette loro di mangiare carne dopo molto tempo. Un'alluvione fa perdere ai giovani il fucile e alcune provviste.\nPoco tempo dopo, trovano un fuoco acceso e un carro appartenente al losco Isaac Cumber (Isacco Comer, un mercante ebreo come si evince dal nome e cognome). L'uomo li accoglie spacciandosi per un normale mercante, ma il soldato sospetta che egli venda nascostamente fucili agli indiani. Katy cerca di dissuadere Honus dall'ispezionare il carro, ma alla fine confessa al soldato di aver gi\u00e0 visto il mercante due volte, quando era al campo dei Cheyenne. Honus l'accusa di tradimento, ma lei risponde che preferirebbe essere una Cheyenne piuttosto che un soldato di un esercito assetato di sangue. Honus riprende a cercare e, dopo una breve perquisizione, trova il doppiofondo con molti fucili destinati agli indiani. Isaac lo sorprende e fa prigionieri i due.\nUna volta che Isaac si \u00e8 allontanato Honus riesce a rompere con i denti la corda che lega Katy e, prima di allontanarsi, brucia il carro, distruggendo i fucili; il mercante, vedendo il fumo e sentendo le munizioni esplodere, torna indietro e ferisce Honus a una gamba con un colpo di fucile. Comincia un palpitante inseguimento, Katy con un trucco riesce a rallentare il mercante che per\u00f2 non smette di inseguirli, aiutato dalle tracce di sangue che Honus lascia lungo il tragitto. Allo stremo delle forze il soldato sviene e cade da cavallo, Katy smonta per soccorrerlo e l'animale fugge. Rimasti a piedi, Katy \u00e8 costretta a portare Honus in una grotta e a cancellare le tracce con degli arbusti; Cumber sopraggiunge nel luogo dove sono nascosti ma, non vedendo tracce, si allontana. Una volta salvi Katy si prende cura di lui e medica la brutta ferita di Honus. Al risveglio del soldato entrambi si scoprono innamorati e Katy regala ad Honus il dono d'amore che le aveva dato Lupo Pezzato; la mattina dopo, per\u00f2, Katy se ne va da sola, per giungere prima a Fort Reunion e mandare dei soldati a prendere Honus ancora convalescente.\nLa ragazza viene trovata dall'esercito e condotta al cospetto del comandante del presidio, il colonnello Iverson. Qui ritrova il fidanzato, il tenente McNair; durante il loro breve incontro la donna scopre che i soldati conoscono il luogo dove gli indiani sono accampati e che il mattino dopo attaccheranno il villaggio. Prendendo un cavallo con uno stratagemma, Katy si precipita ad avvisare Lupo Pezzato del pericolo, pregandolo di allontanarsi. Egli crede al trattato di pace stipulato con i bianchi e, contrariamente ai suoi compagni che vorrebbero combattere, sceglie di rimanere sul luogo per parlamentare con i soldati.\nHonus nel frattempo ritrova il cavallo che era fuggito e raggiunge il reparto, ormai giunto nei pressi del campo Cheyenne. Il giovane soldato cerca in tutti i modi di persuadere il colonnello, chiedendo di non attaccare l'accampamento, ma questi non intende modificare i suoi piani e il mattino dopo, nonostante la bandiera bianca sventolata da Lupo Pezzato, ordina l'attacco. Dopo un breve scontro, Iverson, ferito a un braccio proprio da Lupo Pezzato, ordina di spianare il villaggio, dove sono rimasti solo donne e bambini.\nI soldati, sotto gli occhi sconvolti di Honus, disgustato dal massacro in atto, devastano ci\u00f2 che resta degli occupanti il villaggio, violentando le donne, uccidendo i bambini e facendo scempio dei cadaveri e, una volta che l'azione ha termine, Honus rivede Katy, la quale tiene in braccio una bambina Cheyenne, ormai morta. La ragazza, ricordando il loro primo incontro, gli chiede se ora non intenda pregare per questi morti dicendo qualche bella frase. L'unica risposta \u00e8 il vomito del soldato alla vista dei tanti corpi martoriati.\nIl reparto, dopo avere ricevuto le congratulazioni del colonnello, si allontana e i due si rivedono un'ultima volta mentre Honus viene trascinato in catene, insieme ad altri soldati che si sono rifiutati di partecipare al massacro, e Katy viene avviata alle riserve insieme ad alcuni anziani e bambini Cheyenne sopravvissuti. Prima dei titoli di coda, la voce fuori campo descrive il vero avvenimento storico che ha ispirato il film.\n\"\"Il 29 novembre del 1864, un reparto di 700 cavalleggeri del Colorado Cavalleria, attacc\u00f2 un pacifico villaggio Cheyenne a Sand Creek, nel Colorado. Gli indiani sventolarono la bandiera americana e la bandiera bianca in segno di resa. Nonostante questo il reparto attacc\u00f2, massacrando 500 indiani; pi\u00f9 della met\u00e0 erano donne e bambini. Oltre 100 furono scotennati, molti corpi furono squartati, molte donne vennero violentate. Il generale Nelson Miles, capo di stato maggiore dell'esercito, cos\u00ec defin\u00ec questo tremendo episodio: \u201c\u00c8 forse l'atto pi\u00f9 vile ed ingiusto di tutta la storia americana\u201d.\"\nAnalisi.\nQuando il film venne girato, gli Stati Uniti erano impegnati nella contestata Guerra del Vietnam, e molti critici ci videro un riferimento al massacro di My Lai. Il film alla sua uscita, e per molto tempo ancora, cre\u00f2 parecchio scalpore, in quanto denunciava le ipocrisie e menzogne che avevano costituito la storia fondativa degli Stati Uniti, riguardo alla politica adottata nei confronti dei nativi americani e riguardo all'idea antropologica che si aveva su essi, e perch\u00e9 in maniera non del tutto velata, criticava la Guerra del Vietnam, denunciando la falsit\u00e0 e l'ipocrisia della societ\u00e0 statunitense degli anni Sessanta e Settanta in merito a tale guerra, tanto da diventare un manifesto di protesta della generazione che non si identificava con la societ\u00e0 e la cultura dominante in America, e contribuendo ad alimentare un profondo dibattito storico-culturale e sociale, sia negli anni Settanta, sia nei periodi successivi. Tutto questo anche perch\u00e9 nel film sono riversate, in maniera accennata, molte delle lotte e delle tematiche (oltre al Vietnam e ai Nativi americani) tipiche del Sessantotto: femminismo, incarnato dalla protagonista; pacifismo e critica negativa della societ\u00e0 borghese, con le sue \"ipocrisie\" e \"convenzioni\" (ad esempio sulle relazioni di coppia, sulla famiglia, sui giovani); la libert\u00e0 e la condanna del capitalismo americano con il suo imperialismo; il razzismo.\nMalgrado il massacro del Sand Creek sia avvenuto nel 1864, il film \u00e8 ambientato nel 1877 come si deduce da una frase del protagonista che afferma che il proprio padre \"\u00e8 morto l'altr'anno nella battaglia del Little Big Horn col generale Custer\" che si svolse nel 1876."}
{"id": "1544810", "revid": "256896", "url": "https://it.wikipedia.org/wiki?curid=1544810", "title": "Alta scuola di equitazione spagnola", "text": ""}
{"id": "1544812", "revid": "741067", "url": "https://it.wikipedia.org/wiki?curid=1544812", "title": "Raoul Grassilli", "text": "Biografia.\nHa partecipato come protagonista o caratterista a diversi film e sceneggiati televisivi italiani degli anni sessanta e settanta.\n\u00c8 stato un attore fra i pi\u00f9 noti e stimati, in particolare per le interpretazioni televisive. La sua lunga e articolata carriera ha trovato, infatti, non solo la massima popolarit\u00e0, ma anche un altissimo livello qualitativo in alcune produzioni televisive. Era la TV pedagogica degli anni sessanta e settanta, dove il volto pensoso di Grassilli impersonava caratteri difficili, venati da una particolarissima capacit\u00e0 di interpretare con il silenzio e una parola misuratissima il tormento interiore, una modernit\u00e0 intrisa di psicoanalisi."}
{"id": "1544813", "revid": "44638", "url": "https://it.wikipedia.org/wiki?curid=1544813", "title": "Raul Grassilli", "text": ""}
{"id": "1544826", "revid": "228587", "url": "https://it.wikipedia.org/wiki?curid=1544826", "title": "Passaggio (Bettona)", "text": "Passaggio \u00e8 una frazione del comune di Bettona (PG).\nIl paese si trova nella pianura sottostante la citt\u00e0 di Bettona (che \u00e8 arroccata su un colle), in prossimit\u00e0 della confluenza del fiume Topino nel fiume Chiascio; l'elevazione \u00e8 di 202 \nStoria.\nIn et\u00e0 preistorica, la zona era occupata da un ramo del \"lacus Umber\", la vasta palude alluvionale che ricopriva gran parte della Valle Umbra. Le prime abitazioni erano utilizzate principalmente per ospitare attivit\u00e0 legate al commercio ed allo scambio.\nNell'anno 720 vi fu costruita dai benedettini la Badia di San Crispolto, nel luogo dove il vescovo Crispolto venne martirizzato dai romani nel I secolo; essa dipendeva dalla diocesi di Assisi e custodiva il corpo del santo. Nel 1266 i bettonesi traslarono il corpo sul colle, provocando le ire degli assisani: questi vennero placati solo quando ai frati venne dato il permesso di salire anch'essi dento le mura.\nNella contrada, nota come \"San Crispolto del Piano\", sorgeva anche un ospizio per i poveri, gestito dalla confraternita dei \"Disciplinati Neri\" di Bettona.\nLa pianura di Passaggio \u00e8 stata teatro, poi, nel corso dei secoli, di svariate guerre, le pi\u00f9 cruente delle quali sono forse state quelle contro i perugini, nel XIV secolo: nel 1352 venne distrutta la torre della badia e nel 1353 vi si riun\u00ec un Consiglio. Nel XVII secolo, seguendo le sorti di Bettona, cadde sotto il dominio dello Stato Pontificio, e gran parte dei terreni furono dedicati a .\nIn seguito a numerose bonifiche, a partire dalla met\u00e0 del XIX secolo, venne trasformata in una campagna coltivabile molto fertile. Intorno al 1950, il forte sviluppo dell'agricoltura e l'insediamento di attivit\u00e0 produttive artigianali ed industriali (ad esempio, Marcantonini per l'industria elettromeccanica e Selfair per i caminetti) fece da polo d'attrazione per le prime abitazioni che ora costituiscono la popolosa frazione; esse si svilupparono intorno all'incrocio della provinciale 404 che porta a Costano con la direttrice Torgiano-Bevagna.\nEconomia e manifestazioni.\nLe campagne relativamente intatte consentono tuttora una produzione agricola e zootecnica (allevamenti suinicoli) di buona qualit\u00e0, nonch\u00e9 la presenza di un discreto numero di attivit\u00e0 agrituristiche. La produzione vitivinicola \u00e8 a buon livello, come testimoniato dalla presenza di una cantina cooperativa operante sin dal 1960, che consente la produzione di un DOC \"Colli Martani\" e degli IGT \"Umbria\" e \"Bettona\".\nIl 12 maggio si festeggia san Crispolto con una tradizionale Fiera, anche di cavalli. Inoltre, l'8 settembre, si festeggia la \"Madonna del Ponte\" con una festa paesana denominata \"Tutti in festa\". "}
{"id": "1544827", "revid": "599013", "url": "https://it.wikipedia.org/wiki?curid=1544827", "title": "Varzi (disambigua)", "text": ""}
{"id": "1544832", "revid": "147489", "url": "https://it.wikipedia.org/wiki?curid=1544832", "title": "Red Norvell", "text": ""}
{"id": "1544834", "revid": "110157", "url": "https://it.wikipedia.org/wiki?curid=1544834", "title": "Fulgor Libertas Forl\u00ec", "text": "La Fulgor Libertas Forl\u00ec \u00e8 stata la principale squadra di pallacanestro della citt\u00e0 di Forl\u00ec dopo la scomparsa della Libertas Pallacanestro Forl\u00ec nel 1999.\nQuesta denominazione nacque ufficialmente nella stagione 2003-04, quando la \"Fulgor Forl\u00ec\" raccolse anche il nome della \"Libertas Basket '80\", che aveva ceduto a Cesena il proprio titolo di Serie B2. A partire dalla stagione cestistica 2010-11 milit\u00f2 nel campionato di Serie A2 Gold.\nNel corso della stagione 2014-15 si ritir\u00f2 dal campionato a causa di mancati pagamenti e di irregolarit\u00e0 e venne radiata dalla Federazione Italiana Pallacanestro.\nStoria.\nLa squadra di pallacanestro fu fondata nel 1949 da don Stefano Cozzi, salesiano. La sede storica era ed \u00e8 rimasta l'oratorio di San Luigi. A met\u00e0 degli anni 50 la \"Fulgor\" raggiunse per la prima volta la Serie C.\nNegli anni sessanta e settanta si continu\u00f2 a livello provinciale e regionale, non andando oltre la Serie D. Negli anni ottanta la squadra sal\u00ec di categoria, passando nel giro di poche stagioni dalla C2 alla C1 fino a raggiungere la B2 nel 1986. Retrocessa subito in C1, torn\u00f2 in Serie B2 nel 1993 dove rimase in tale categoria fino alla promozione della stagione 1999-2000 dove militavano Giampaolo Di Lorenzo e Rod Griffin.\nLa B1 venne raggiunta nel 2000 e da allora la \"Fulgor\" non si \u00e8 pi\u00f9 mossa, disputando alcuni campionati di vertice.\nNel 2003 ha vinto la Coppa Italia di Serie B1.\nIl campionato 2004-05 la vede disputare la finale promozione contro Casale Monferrato uscendone sconfitta per 3-2 dopo essere stata in vantaggio nella serie per 2 a 1.\nLa stagione 2005-06 chiude la regular season al quarto posto e viene eliminata in semifinale play-off per 2 a 1 da Soresina.\nStessa sorte per la stagione successiva dove chiude il campionato regolare al primo posto per poi perdere la semifinale playoff nella sciagurata serie contro Osimo dopo essere stata in vantaggio per due partite a zero e nella fatidica gara 3 dove Forl\u00ec si trovava a +2 a 5 secondi dal termine, la squadra biancorossa \u00e8 riuscita incredibilmente a perdere 3 match di fila.\nIl campionato 2007-08 chiude in terza piazza la stagione e viene successivamente eliminata ai quarti da Treviglio per 2-0.\nNella stagione 2008-09 con l'arrivo in panchina della bandiera Giampaolo Di Lorenzo, giocando una pallacanestro spumeggiante chiude la stagione regolare nuovamente al primo posto, viene successivamente eliminata in semifinale da Casalpusterlengo con un perentorio 3-0 e perde contro i lombardi anche la finale di coppa Italia giocata in casa al PalaGalassi.\nNella stagione 2009-10 raggiunge il primo posto nella stagione regolare per la terza volta nella storia e disputa le finali scudetto. Perde contro Barcellona 3-1 con una formazione pienamente rimaneggiata; nella successiva finalina (valida per la promozione in Legadue) sfida la Fortitudo Pallacanestro Bologna. La serie \u00e8 al meglio delle cinque partite. Il duello \u00e8 entusiasmante e termina in gara 5 con la vittoria dei bolognesi all'ultimo secondo per un solo punto. Successivamente la Fortitudo non \u00e8 ammessa all'iscrizione in Legadue (causa debiti societari), per cui Forl\u00ec viene ripescata.\nLa stagione 2010-11 ha uno svolgimento al cardiopalmo: per tutto il campionato Forl\u00ec naviga nelle ultime posizioni. Poi chiude con un'impresa: nelle ultime nove giornate i bianco-rossi vincono 8 gare su nove e guadagnano un'insperata salvezza. Il momento di svolta si ha nel gennaio 2011: quando mancano nove giornate alla fine, il tecnico Di Lorenzo viene esonerato; al suo posto subentra Nenad Vu\u010dini\u0107. Inoltre viene rivoluzionata la squadra. Sette decimi vengono ceduti; i due principali arrivi sono Shawn Huff (Finlandia) e Bobby Jones (USA). Nella sua incredibile rimonta, Forl\u00ec ottiene la salvezza battendo anche squadre di vertice, quali Barcellona e Casale Monferrato.\nLa stagione 2011-12 vede una mini rivoluzione di squadra: partono Bobby Jones (direzione Pistoia), Leemire Goldwire, a Brescia e Mitchell Poletti in quel di Brindisi. Vengono confermati dal coach Nenad Vu\u010dini\u0107, il play passaportato Mike Nardi e il finlandese Shawn Huff, a questi si aggiungono i due statunitensi: la guardia tiratrice Austin Freeman e il centro Tony Easley. Viene promosso in quintetto il giovane Luca Campani. La stagione parte bene: vittoria contro Scafati alla prima giornata, poi segue una leggera flessione. A met\u00e0 campionato Forl\u00ec si trova a 12 punti gi\u00e0 orfana di Nardi (infortunatosi alla quarta giornata) ed Easley (ceduto prima di Natale alla Dinamo Sassari in Serie A). Nel girone di ritorno le prestazioni della Fulgor conoscono un declino repentino. I continui cambi di giocatori portano la formazione romagnola all'ultimo posto con sole 9 vittorie all'attivo e una retrocessione gi\u00e0 metabolizzata dai propri tifosi.\nIn estate, dopo aver scongiurato il fallimento grazie all'apporto di alcuni soci, la FulgorLibertas viene ripescata in Legadue grazie alla mancata iscrizione di Piacenza. Per disputare la stagione 2012-13 vengono rivoluzionate societ\u00e0 e squadra: arriva come general Manager Ario Costa e in panchina Sandro Dell'Agnello. Gli unici confermati della passata stagione sono il play/guardia Stefano Borsato, il giovanissimo Nicol\u00f2 Basile (gi\u00e0 under 18 in nazionale) e l'ala Nicola Natali. Con un budget ridotto la societ\u00e0 riesce a confermare Terrence Roderick, gi\u00e0 protagonista delle ultime uscite della stagione precedente, e mette sotto contratto un giocatore giramondo, il bosniaco Miroslav Todi\u0107. A completare il roster viene ingaggiato il debuttante americano Bo Spencer, l'ala Stefano Simeoli il passaportato capocannoniere della DNA Bernardo Musso, il centro d'esperienza Mattia Soloperto e ultimo - in ordine d'arrivo - la promessa del basket italiano Amedeo Tessitori, in prestito da Sassari. Dopo un avvio con qualche sconfitta di troppo, la formazione allenata da Sandro Dell'Agnello infila una serie positiva. La Fulgor conclude la stagione con un netto recupero che la porta al quinto posto della classifica finale e alla qualificazione ai Playoff. Al primo turno i romagnoli cedono alla pi\u00f9 talentuosa Brescia (che verr\u00e0 poi sconfitta solamente in finale da Pistoia).\nLa stagione 2013-14 vede la formazione romagnola incontrare molte difficolt\u00e0 per l'iscrizione al torneo, ma dopo varie voci di cessione dei diritti si ritrova nuovamente ai nastri di partenza della nuova Divisione Nazionale A Gold. La squadra viene nuovamente rivoluzionata e nonostante le difficolt\u00e0 economiche disputa un campionato in cui lotta per la salvezza fino alle battute finali. Forl\u00ec non raggiunge l'obiettivo del mantenimento della categoria a causa dell'inesperienza (ben sei partite perse all'ultimo tiro). Nonostante la retrocessione, sono due le note positive che fanno ben sperare per il futuro: Tyler Cain, che si rivela un vero talento; il giovane Nicol\u00f2 Basile. A fine stagione, dopo le solite affannose ricerche per trovare fondi all'iscrizione in A2 Silver, la Fulgor Libertas viene nuovamente ripescata a causa della rinuncia di Montegranaro all'iscrizione al torneo e anche grazie al fallimento della Mens Sana Siena, che lascia il posto a Capo d'Orlando in Serie A.\nNell'agosto 2014, la vecchia propriet\u00e0 cede circa il 99% delle quote al Gruppo Industriale Chirisi-Boccio. In una conferenza stampa di presentazione, il bolognese Massimiliano Boccio annuncia la volont\u00e0 di rendere la Fulgor Libertas la prima societ\u00e0 cestistica quotata in borsa grazie a un aumento di capitale di 5 milioni di euro. La stagione \u00e8 per\u00f2 condizionata da problemi economici e societari, al punto da generare lo sciopero sia della squadra che dello staff. A dicembre i giocatori abbandonano la citt\u00e0, in campo scende l'Under 19 che accusa sconfitte con scarti di 85 e 88 punti. Il 2 gennaio 2015 viene comunicata dalla propriet\u00e0 la decisione di ritirare la squadra dal campionato. Il 10 aprile 2015 il tribunale sancisce il fallimento della societ\u00e0. Nel corso dell'estate 2015 alcuni organi di stampa riportano la notizia secondo cui Boccio sarebbe indagato insieme alla moglie per truffa aggravata, aumento fittizio del capitale sociale, infedelt\u00e0 patrimoniale e bancarotta fraudolenta.\nImpianto di gioco.\nFiore all'occhiello della citt\u00e0 di Forl\u00ec \u00e8 il \"PalaGalassi\" impianto inaugurato nel 1987 con una capacit\u00e0 di oltre 7.500 posti di cui 5676 a sedere, con una visibilit\u00e0 perfetta in ogni punto del palazzo.\nL'impianto si suddivide in tre anelli: parterre con poltroncine, tribuna numerata e gradinate.\nIl settore giovanile.\nDa sempre la formazione della \"Fulgor Forl\u00ec\" ha eccelso nella qualit\u00e0 del settore giovanile. In tutte le categorie, dal minibasket ai juniores, i giovani forlivesi hanno giocato contro le pi\u00f9 blasonate squadre giovanili italiane, ottenendo spesso anche memorabili vittorie.\nLa \"Fulgor\" pu\u00f2 vantare la partecipazione alle seguenti finali nazionali:\nSquadra 2014-2015.\nStaff tecnico:\nAllenatore: Alessandro Finelli\nVice-allenatore: Federico Vecchi\nAssistente: Rod Griffin\nPreparatore atletico: Max Annoni\nTeam manager: Maurizio Solfrizzi\nTifosi.\nIl gruppo ultras \u00e8 quello degli \"Ultras Forl\u00ec 1997\", che segue le vicende della squadra forlivese in casa e in trasferta.\nUno storico gruppo di sostenitori \u00e8 quello del \"Basket Club Marini\", fondato nel 1981."}
{"id": "1544835", "revid": "1718925", "url": "https://it.wikipedia.org/wiki?curid=1544835", "title": "Critica Liberale", "text": "Critica Liberale \u00e8 una rivista politica fondata nel 1967, in quattro serie, \u00e8 diretta da Enzo Marzo.\nAttualmente la rivista ha cadenza Annuale ed \u00e8 edita da Biblion edizioni.\nStoria.\nNata negli anni '60 come agenzia stampa della sinistra interna al Partito Liberale Italiano di quel tempo, la testata \u00e8 dal 1974 una rivista liberale indipendente da ogni forza politica italiana; dal 1994 Critica liberale \u00e8 anche una fondazione che, assieme alla rivista, cerca di dare espressione e continuit\u00e0 a una tradizione politica e di pensiero che ha le sue radici nel liberalismo europeo, nella tradizione laica e illuminista, nell'impegno per i diritti civili e per l'integrazione federale dell'Europa democratica.\nLa rivista \u00e8 espressione del liberalismo di sinistra e del pensiero laico italiano, seguendo la tradizione che ha avuto per protagonisti figure come Giovanni Amendola e Benedetto Croce, Piero Gobetti e i fratelli Rosselli, Gaetano Salvemini ed Ernesto Rossi, Luigi Einaudi e \"Il Mondo (rivista)\" di Mario Pannunzio, gli \"azionisti\" e Norberto Bobbio.\nA partire dal gennaio 2005 Critica liberale pubblica, un \u201cRapporto annuale sulla secolarizzazione e la laicit\u00e0 in Italia\u201d, basato su una capillare raccolta di dati sullo stato della laicit\u00e0 delle istituzioni e sulla secolarizzazione della societ\u00e0 italiana, dal 2011 pubblica una \"ricerca sulla presenza delle confessioni religiose nella televisione\". \nCritica liberale pubblica anche, come supplemento, il quindicinale on line \"non mollare\" che prende il nome dal foglio stampato clandestinamente, tra il gennaio e l'ottobre 1925, su iniziativa di un gruppo di intellettuali fiorentini di orientamento liberal-democratico e social-riformista: Piero Calamandrei, Fratelli Rosselli, Ernesto Rossi, Gaetano Salvemini e Nello Traquandi \nCritica liberale \u00e8 membro del Cric, Coordinamento delle riviste italiane di cultura.\nLinea editoriale.\n\"Critica Liberale si oppone all'ondata di ciarlatani populisti nel sistema politico e la societ\u00e0 italiana, denunciando una presunta sua corruzione economica, politica, civica e culturale, e l'estremo clericalismo oscurantista che ha reimpostato artificialmente sul paese, i suoi innati istinti anti-europei\".\nRappresenta l'erede naturale dell'esperienza culturale de \"Il Mondo (rivista)\" di Mario Pannunzio.\nDal 2018 pubblica con Biblion Edizioni."}
{"id": "1544841", "revid": "94647", "url": "https://it.wikipedia.org/wiki?curid=1544841", "title": "Brieg", "text": ""}
{"id": "1544842", "revid": "2014155", "url": "https://it.wikipedia.org/wiki?curid=1544842", "title": "Sancho I del Portogallo", "text": "Origine.\nFiglio del re del Portogallo Alfonso I e della principessa Mafalda di Savoia (1125-1158), figlia secondogenita del conte di Savoia Amedeo III e di Mafalda d'Albon.\nBiografia.\nSecondo le Cronache Lusitane lo citano come Martino (\"D. Martinus cognomento Sancius\") l'unico figlio maschio sopravvissuto al padre, che ebbe tale nome, in quanto nato nella notte di san Martino, quando il padre aveva 26 anni.\nSancho fu armato cavaliere, il 15 agosto 1170, dal padre in seguito all'incidente di Badajoz, dove aveva subito una grave ferita (fuggendo a cavallo, si ruppe una gamba) e prese atto che la sua carriera militare era finita.\nDato che il Portogallo non aveva tradizioni per la successione era consigliabile che sudditi e stranieri cominciassero a trattare con l'erede, per cui il padre introdusse Sancho nel governo dell'amministrazione e nel controllo degli affari militari.\nNel 1175 (secondo le Cronache Lusitane, il matrimonio avvenne nel 1174), Sancho spos\u00f2 Dolce di Barcellona (1160-1198), figlia della regina di Aragona, Petronilla e del conte di Barcellona, Raimondo Berengario IV e quindi sorella del sovrano della corona d'Aragona, Alfonso II.\nNel 1178, avendo ormai il comando delle truppe portoghesi, Sancho invase al-Andalus, riuscendo a raggiungere Siviglia e a dare fuoco a due sobborghi della citt\u00e0.\nL'imperatore del Marocco, l'almohade Yusuf, spaventato da tanta temerariet\u00e0, decise di attaccare il Portogallo e dopo alcuni vani tentativi, nel 1184, invase il Portogallo con un esercito reclutato in Nordafrica e, nel mese di maggio, assedi\u00f2 a Santar\u00e9m il re Alfonso I; il principe Sancho riusciva a tenere a bada gli assedianti, ma la salvezza furono i 20.000 uomini inviati dall'arcivescovo di Santiago di Compostela, a giugno, e l'esercito leonese del cognato Ferdinando II, giunto a luglio, che ruppero l'assedio.\nL'imperatore del Marocco, Yusuf, mor\u00ec nel corso del 1185 ed il suo esercito fu disperso ed un secondo attacco via mare a Lisbona fall\u00ec, scongiurando definitivamente il pericolo.\nSancho divenne Re, il 6 dicembre 1185, all'et\u00e0 di trent'anni, alla morte del padre Alfonso I.\nImmediatamente Sancho si dedic\u00f2 alla ricostruzione delle citt\u00e0 ed alla costruzione di nuove, incoraggiando gli ordini militari (templari, ospitalieri, Calatrava e Santiago) a costruire castelli, onde proteggere i coloni dietro a robuste mura; inoltre gli ordini militari in battaglia possedevano la disciplina che faceva difetto alle truppe reali e comunali.\nNello stesso tempo cerc\u00f2 di rimettere in discussione il tributo annuale perpetuo, a suo tempo concordato che pagava a Roma per l'investitura del papa ricevuta da suo padre; dopo aver mercanteggiato si concord\u00f2 per 100 bizanti d'oro.\nNel 1189, alleatosi a due flotte di crociati che navigavano verso la Palestina, Sancho si spinse in Algarve, dove sbarcato con gli alleati conquist\u00f2 Alvor (Portim\u00e3o) e Silves, una citt\u00e0 grande e molto ricca. Questa prima spedizione navale portoghese port\u00f2 alla sottomissione della parte occidentale dell'Algarve, per cui, nel 1190, assunse anche il titolo di re dell'Algarve, e poi risalendo la provincia musulmana alla riconquista di Beja.\nAllora il nuovo imperatore almohade del Marocco, Ya'q\u016bb, reag\u00ec assediando Silves e lasciando una guarnigione per l'assedio si diresse al Tago lo super\u00f2, conquist\u00f2 Torres Novas e mise il campo di fronte alla fortezza dei templari di Tomar. Ma ancora una volta una flotta di crociati che era entrata nel Tago fu disposta ad aiutare Sancho.Ya'q\u016bb, anche a causa di una pestilenza che aveva colpito il suo campo si dovette ritirare a Siviglia; ma l'anno dopo (1190) riprese Silves, una parte delle conquiste di Sancho nell'Algarve e Alc\u00e1cer. Sancho si rassegn\u00f2 alle perdite subite ma, onde prevenire futuri attacchi dai musulmani, piazz\u00f2 delle roccaforti militari sulla riva destra del Tago, ripopol\u00f2 la provincia con coloni del nord e restaur\u00f2 il castello di Leiria\nSancho partecip\u00f2 con un contingente di truppe portoghesi alla battaglia di Alarcos (18 luglio 1196), in cui il re di Le\u00f3n, suo nipote, Alfonso IX non partecip\u00f2 ed in cui il re di Navarra, Sancho VII, arriv\u00f2 in ritardo, e la battaglia si risolse in una sconfitta.\nNel 1197, in guerra col nipote e genero, Alfonso IX, entr\u00f2 nel sud della Galizia ed occup\u00f2 la citt\u00e0 di Tui per due anni e a pace fatta costru\u00ec la citt\u00e0 di Guarda a protezione della frontiera orientale.\nNel 1200 avvi\u00f2 trattative (che per\u00f2 non andarono a buon fine) col re d'Inghilterra, Giovanni senza Terra per dargli in moglie una delle sue figlie.\nNel 1202, il Portogallo sub\u00ec una grave carestia che determin\u00f2 la perdita di parecchie vite umane e ci\u00f2 costrinse Sancho ad aumentare, nei suoi ultimi anni di regno, gli sforzi per ripopolare il regno, creando citt\u00e0 e distretti anche a sud del Tago. Queste opere e l'aver mantenuto la pace con tutti i vicini per parecchio tempo, e non le conquiste militari, gli diedero la gloria.\nNegli ultimi anni di regno, Sancho ebbe occasione di inimicarsi sia il vescovo di Oporto (che era stato imprigionato dai suoi concittadini coi quali il re si era schierato) sia con quello di Coimbra (che colp\u00ec il re con l'interdetto per la sua cattiva condotta) che Sanzio imprigion\u00f2 e respinse anche la protesta di papa Innocenzo III.Prima di morire si riappacific\u00f2 con entrambi i vescovi.\nSancho I mor\u00ec a Coimbra, il 26 marzo del 1212, e a Coimbra fu tumulato nel monastero della Santa Croce, dove erano gi\u00e0 stati tumulati i suoi genitori; gli successe il figlio Alfonso II.\nIl regno di Sancho fu caratterizzato da un generale sviluppo, dal ripopolamento e fondazione di citt\u00e0 di alcune zone del paese e con il patrocinio delle lettere.\nDiscendenza.\nSancho e Dolce ebbero undici figli:\nSancho ebbe anche due amanti: Maria Aires de Fornelos che gli diede due figli illegittimi:\ne Maria Paez de Ribeira, che gliene diede sei:"}
{"id": "1544843", "revid": "144796", "url": "https://it.wikipedia.org/wiki?curid=1544843", "title": "Carlo Giorgio Lebrecht di Anhalt-K\u00f6then", "text": "Biografia.\nCarlo Giorgio Lebrecht era figlio del Principe Augusto Luigi e della sua seconda moglie Emilie (1708-1732), figlia del conte Ermanno II di Promnitz.\nEntrato nelle schiere dell'esercito danese tra il 1750 ed il 1751, nel novembre del 1751 entr\u00f2 a far parte dell'armata prussiana, divenendo nel 1787 Feldmaresciallo, con una rapida e valente carriera. Nel 1780 venne insignito dell'Ordine dell'Aquila Nera. Carlo successe al padre come principe di Anhalt-K\u00f6then nel 1755 ed ebbe a soffrire molto per la Guerra dei Sette anni all'interno dei propri domini. Alla fine della guerra egli tent\u00f2 di rianimare l'economia del paese riattivando le coltivazioni e promuovendo l'insediamento di nuove aziende per l'allevamento attraverso degli sgravi fiscali. Il regno di Carlo Giorgio fu contraddistinto da un'estrema tolleranza religiosa e dalla promozione della costruzione di scuole.\nNel 1789 il principe si dimise dal servizio presso l'esercito prussiano e dal maggio di quello stesso anno entr\u00f2 nelle schiere dell'esercito imperiale col grado di Feldmaresciallo. Il Principe mor\u00ec nel 1789 combattendo contro i turchi a Semlin presso Belgrado di febbre malarica. Suo figlio Augusto Cristiano gli succeder\u00e0 sul trono di Anhalt-K\u00f6then.\nMatrimonio ed eredi.\nCarlo Giorgio Lebrecht spos\u00f2 nel 1763 Luisa Carlotta (1749-1812), figlia di Federico, duca di Schleswig-Holstein-Sonderbourg-Gl\u00fccksburg e di Augusta di Lippe-Detmold. La coppia ebbe sei figli:"}
{"id": "1544846", "revid": "2166030", "url": "https://it.wikipedia.org/wiki?curid=1544846", "title": "Sancho II del Portogallo", "text": "Origine.\nFiglio del re del Portogallo Alfonso II e della principessa Urraca di Castiglia, figlia del re di Castiglia, Alfonso VIII e di Eleonora Plantageneta, figlia del re d'Inghilterra, Enrico II e di sua moglie, la duchessa d'Aquitania, Eleonora d'Aquitania, ex regina di Francia.\nBiografia.\nIl cronista, Rodrigo Jim\u00e9nez de Rada, nel suo \"De Rebus Hispani\u00e6\" lo elenca tra i figli di Alfonso II e Urraca di Castiglia chiamandolo \"Sancius Regem Portugalli\u00e6 successorem\u2026Aldefonsum\" specificando che succedette a suo padre.Sancho divenne Re il 25 marzo 1223 dopo la morte del padre Alfonso II ed ottenne che fosse subito rimossa l'interdizione del papa Onorio III, che gravava sul reame.\nNello stesso anno, mise fine alla contesa che aveva portato il regno in una guerra civile, che continuava strisciante anche dopo la vittoria di suo padre del 1217, concedendo alle tre zie, Teresa, Sancha e Mafalda, le rendite connesse ai castelli ed alle citt\u00e0 che avevano ricevuto in eredit\u00e0 dal loro padre (nonno di Sancho II), Sancho I, mantenendone per\u00f2 il controllo politico-amministrativo.\nDato che gli strascichi di oltre dieci anni di guerra civile continuavano, il re pens\u00f2 bene di intensificare la crociata contro i Musulmani.Nel 1226, in collaborazione con suo cugino, il re del Le\u00f3n, Alfonso IX, riusc\u00ec a conquistare la citt\u00e0 di Elvas, che, dopo essere stata persa, fu definitivamente riconquistata, verso il 1230, assieme al castello di Juromenha (vicino a Alandroal).Nel periodo tra il 1232 ed il 1234, seguirono altre vittorie con la conquista delle citt\u00e0 di Moura, Serpa e Aljustrel.\nNonostante le vittorie militari il regno per\u00f2 si stava avviando verso l'anarchia, dove i nobili combattevano contro altri nobili ed i templari contro gli ospitalieri, mentre il clero, contravvenendo alla legge emanata dalle \"cortes\", al tempo di suo padre (1211), continuava ad accrescere le sue propriet\u00e0.Pur in mezzo a tali contese, Sancho continu\u00f2 la guerra Santa, che lo port\u00f2, tra il 1238 ed il 1240, ad assoggettare alcuni castelli nel sud dell'Alentejo e tutta la parte occidentale dell'Algarve, affidando parte delle conquiste fatte (Aljustrel, Sesimbra, Aljafar de Pena, M\u00e9rtola, Ayamonte e Tavira) all'Ordine di Santiago, per ripagarlo dell'aiuto prestatogli.\nDegli anni successivi mancano notizie precise, ma di sicuro il disordine pubblico continu\u00f2 ed il vescovo di Porto, Martino Rodrigues fece al papa Gregorio IX un rapporto molto negativo in cui si diceva che aveva lasciato andare in rovina alcuni castelli e fallito nella difesa delle frontiere, per cui si dichiarava chiaramente l'incapacit\u00e0 di Sancho a governare e quindi la necessit\u00e0 di deporlo e, in quanto essendo privo di discendenza, sostituirlo col fratello, Alfonso, conte di Boulogne. Gregorio IX, che stimava Sancho, non prese alcuna iniziatIva e dopo la sua morte (1241), il suo successore, papa Celestino IV, visse solo 17 giorni.\nSolo con l'elezione al soglio pontificio del genovese Sinibaldo Fieschi, papa Innocenzo IV, dopo 19 mesi di sede vacante, nel giugno del 1243, il partito della destituzione cominci\u00f2 ad offrire ad Alfonso la corona e proporsi come salvatore della patria.\nAlfonso si mosse solo dopo il concilio di Lione, del 1245, in cui, secondo i vescovi di Porto e di Coimbra, Sancho si rifiutava di riparare alle offese fatte e persisteva nel suo atteggiamento; il papa Innocenzo IV allora proclam\u00f2 Alfonso tutore del reame ed invit\u00f2 tutte le autorit\u00e0 ad obbedirgli, pur lasciando a Sancho il titolo di re.Nel settembre dello stesso anno, Alfonso, a Parigi, accett\u00f2 le condizioni dell'arcivescovo di Braga e, all'inizio del 1246, marci\u00f2 su Lisbona, che gli apr\u00ec le porte.Sancho si difese ed accett\u00f2 l'aiuto del re di Castiglia e Le\u00f3n Ferdinando III, che gli invi\u00f2 delle truppe comandate dal figlio Alfonso.\nIn quello stesso anno (1246), Sancho spos\u00f2 Menc\u00eda L\u00f3pez de Haro (ca. 1215-1270), vedova di \"Alvaro P\u00e9rez de Castro\" (?- 1240) e figlia di Lope D\u00edaz II de Haro, conte di Biscaglia e di Urraca Alfonso, figlia illegittima del re di Le\u00f3n, Alfonso IX. Comunque il papa dichiar\u00f2 nulle le nozze, in quanto i coniugi erano consanguinei e non avevano chiesto la dispensa papale; i partigiani di Alfonso conte di Boulogne rapirono la regina Mencia e la relegarono a Vila Nova de Our\u00e9m.\nSolo la citt\u00e0 di Coimbra era rimasta fedele al re: dopo oltre un anno di guerra, Sancho dovette soccombere e nel corso del 1247 and\u00f2 in esilio a Toledo, dove pare fosse raggiunto dalla moglie; qui mor\u00ec l'anno successivo e fu sepolto nella cattedrale di quella citt\u00e0.\nAlla sua morte, nel 1248, gli succedette il fratello Alfonso III.\nDiscendenza.\nSancho e Mencia non ebbero figli, n\u00e9 si conosce alcuna discendenza di Sancho II."}
{"id": "1544849", "revid": "709565", "url": "https://it.wikipedia.org/wiki?curid=1544849", "title": "Marvel Two-in-One", "text": "Marvel Two-in-One \u00e8 una serie a fumetti, pubblicata dalla casa editrice statunitense Marvel Comics dal 1973 al 1983 per un totale di cento numeri, a cui vanno aggiunti sette \"Annual\" (1976-1982). La periodicit\u00e0 \u00e8 inizialmente bimestrale ma diviene mensile a partire dal n. 15 (maggio 1976).\nProtagonista delle storie \u00e8 la Cosa, uno dei Fantastici Quattro, a fianco del quale si avvicendano diversi personaggi celebri dell'universo Marvel come l'Uomo Ragno, Capitan America, Thor e molti altri ancora.\nStoria editoriale.\nGenesi e ideazione.\nLa serie debutta nel periodo Bronze Age della storia del fumetto statunitense. Tale epoca inizia tra il 1969 e il 1971 e termina nel 1983, anno di chiusura di questa stessa pubblicazione. \"Marvel Two-in-One\" ricopia nel titolo e nella struttura narrativa un'altra serie di quegli anni dal titolo Marvel Team-Up. Quest'ultima \u00e8 la seconda pubblicazione periodica mensile di sempre ad essere dedicata all'Uomo Ragno. L'idea era quella di affiancare a \"Spider-Man\" un differente supereroe Marvel in ogni albo. In questo modo ogni mese si formava un'alleanza (o team-up in originale) che permetteva al lettore di vedere l'Uomo Ragno in azione con personaggi pi\u00f9 o meno conosciuti dell'Universo Marvel. Lo stesso tipo di situazione la troviamo in \"Marvel Two-in-One\" ma in questo caso \u00e8 la Cosa ad avere il ruolo di personaggio fisso della serie."}
{"id": "1544851", "revid": "115549", "url": "https://it.wikipedia.org/wiki?curid=1544851", "title": "Torino Football Club 1906 1946-1947", "text": ""}
{"id": "1544853", "revid": "1226", "url": "https://it.wikipedia.org/wiki?curid=1544853", "title": "Eug\u00e8ne Emmanuel Viollet-le-Duc", "text": ""}
{"id": "1544854", "revid": "48344", "url": "https://it.wikipedia.org/wiki?curid=1544854", "title": "Mind, body &amp; Soul", "text": ""}
{"id": "1544855", "revid": "144796", "url": "https://it.wikipedia.org/wiki?curid=1544855", "title": "Augusto Cristiano di Anhalt-K\u00f6then", "text": "Biografia.\nAugusto Cristiano era figlio del Principe Carlo Giorgio Lebrecht. Egli divenne Maggiore Generale dell'esercito prussiano, seguendo le orme del padre e il 15 maggio 1803 divenne Feldmaresciallo Luogotenente nelle schiere dell'esercito austriaco. Il 31 gennaio 1805 venne nominato Cavaliere dell'Ordine dell'Aquila Nera.\nNel 1793 Augusto Cristiano spos\u00f2 Federica (1777-1821), figlia del Duca Federico di Nassau-Usingen e della Principessa Luisa di Waldeck.\nIl 18 aprile 1806, alleandosi con Napoleone, ottenne che il suo dominio venisse elevato a Ducato ed alla sua morte, nel 1812, questo fu il titolo che trasmise al nipote Luigi Augusto, figlio di suo fratello minore Ludovico e della principessa Luisa d'Assia, che gli succedette."}
{"id": "1544857", "revid": "117558124", "url": "https://it.wikipedia.org/wiki?curid=1544857", "title": "De natura deorum", "text": "Il De natura deorum (in italiano \"La natura degli dei\") \u00e8 la prima delle tre opere teologiche di Marco Tullio Cicerone scritta nel 44 a.C. ed \u00e8 composta di tre libri.\nComposizione.\nIl \"De natura deorum\" fu scritto subito prima della morte di Cesare, ed inviato a Bruto. Cicerone orchestra una conversazione tra un epicureo, Velleio, uno stoico, Balbo, ed un accademico, Cotta, che espongono e discutono le opinioni dei vecchi filosofi sugli dei e sulla Provvidenza. L'ateismo dissimulato di Epicuro viene confutato da Cotta, che sembra rappresentare lo stesso Cicerone. Cotta prende, poi, la parola, per confutare anche il pensiero stoico riguardo alla Provvidenza. Se Cicerone respingeva con certezza il parere degli epicurei al riguardo, non possiamo, invece, sapere con altrettanta certezza cosa pensasse della religiosit\u00e0 dello stoicismo: le parole di Cotta, pervenuteci, tra l'altro, solo in parte, non contengono nessuna riflessione dello stesso Cicerone. Si \u00e8 per\u00f2 ipotizzato che Cicerone abbracciasse almeno in parte il probabilismo accademico, sebbene suoi ammiratori fossero invece convinti che si fosse allontanato del tutto dallo scetticismo.\nComunque, \u00e8 importante il poter constatare l'estrema discrezione dell'atteggiamento di Cicerone: egli \u00e8 persuaso che il culto nell'esistenza degli dei e nella loro azione sul mondo debba esercitare una profonda influenza sulla vita, e che \u00e8, dunque, di un'importanza fondamentale per il governo di uno stato. Esso deve, perci\u00f2, essere mantenuto vivo nel popolo: sono il politico e l'augure che parlano. Cicerone non trova gli argomenti degli stoici molto convincenti, e li confuta per mezzo di Cotta. Infine, si dice incline a credere che gli dei esistano e che governino il mondo: lo crede, perch\u00e9 \u00e8 un'opinione comune a tutti i popoli. Questo \"accordo\" universale equivale per lui ad una legge della natura (\"consensus omnium populorum lex naturae putanda est\"). In quanto alla pluralit\u00e0 degli dei, sebbene non si esprima categoricamente su questo punto, sembra che non ci creda, o per lo meno che, come gli stoici, consideri gli dei come nient'altro, per cos\u00ec dire, che le emanazioni del Dio unico.\nConcepisce poi questo Dio unico come uno spirito libero e privo di qualsiasi elemento mortale, all'origine di tutto. Non risparmia, invece, i racconti mitici del politeismo greco-romano; schernisce e condanna le leggende comuni a tutti i popoli. Era soprattutto questa parte dell'opera, il terzo libro, ad affascinare i filosofi del XVIII secolo: non era difficile mettere in luce gli aspetti ridicoli della religione popolare, e si pu\u00f2 dire che anche al tempo di Cicerone ci\u00f2 era diventato un luogo comune filosofico. Gli uni, respingendo con disprezzo queste favole, che giudicavano grossolane, respingevano anche ogni credenza; gli altri adottavano la dottrina stoica. A Cicerone, invece, l'esistenza degli dei appariva come necessaria: tutti i popoli credevano, e di conseguenza credeva anche lui. Pressappoco nello stesso modo, Cicerone analizza, poi, il tema dell'immortalit\u00e0 dell'anima, prendendo in prestito molte delle opinioni espresse a questo proposito da Platone."}
{"id": "1544868", "revid": "47767", "url": "https://it.wikipedia.org/wiki?curid=1544868", "title": "Vandregisilo", "text": "Biografia.\nVandregisilo era figlio di Walchiso (terzo figlio del vescovo di Metz Arnolfo e di Doda, figlia del vescovo di Metz, Arnoaldo) e della moglie di cui non si conoscono n\u00e9 il nome n\u00e9 gli ascendenti. Vandregisilo era il nipote di Ansegiso, Maggiordomo di palazzo di Austrasia, da cui discese la dinastia carolingia.\nLa sua vita \u00e8 descritta in \"Gesta Abbatum Fontanellensium\".\nVandregisilo che era nato da famiglia nobile franca divenne funzionario di alto livello nella pubblica amministrazione durante il regno di Dagoberto I. Intorno all'anno 630 si spos\u00f2 per andare incontro alla volont\u00e0 dei genitori, ma poco dopo sia lui che la moglie decisero di consacrarsi entrambi alla vita monacale.\nLa sua vita monastica prese inizio presso il monastero colombaniano di Montfaucon. Distribu\u00ec i suoi averi fra i poveri e dopo qualche tempo, a seguito di un sogno, decise di recarsi presso l'Abbazia di San Colombano di Bobbio, fondata nel nord d'Italia da san Colombano una ventina d'anni prima.\nLa sua vita cenobitica di regola colombaniana divenne ben presto nota per il suo rigore e la sua abnegazione, arrivando egli a recitare il salterio, in pieno inverno, stando immerso nell'acqua gelida di un torrente per meglio resistere alle tentazioni. Intorno al 635 decise di allontanarsi da Bobbio, dove la sua fama cominciava ad essere troppo grande, e part\u00ec alla volta dell'Irlanda, dove peraltro non giunse, decidendo di fermarsi nella regione del Giura, a Romainm\u00f4tier, dove visse nella locale abbazia per circa dieci anni. I suoi amici di palazzo, Audoeno ed Eligio, che avrebbero voluto condividere con Vandregisilo la scelta della vita religiosa, non poterono lasciare la corte fino alla morte di re Dagoberto nel 639.\nVandregisilo si trasfer\u00ec quindi nei pressi di Rouen, citt\u00e0 di cui Audoeno era stato nominato vescovo nel 641. L\u00ec fu fatto diacono e successivamente ordinato prete da sant'Audomaro, vescovo di Th\u00e9rouanne. Vandregisilo trascorse gli anni seguenti nell'opera di evangelizzazione delle campagne intorno a Rouen, dove il paganesimo era ancora molto presente e radicato nella popolazione.\nTuttavia la vocazione di Vandregisilo lo spingeva continuamente verso una scelta di vita monastica. Si ritir\u00f2 quindi nella foresta di Jumi\u00e8ges, nel luogo che successivamente porter\u00e0 il nome di Saint-Wandrille-Ran\u00e7on, dove fond\u00f2 l'Abbazia di Saint-Wandrille de Fontenelle, il 1\u00ba marzo 649, che inizialmente fu nota come \"Abbazia di Fontenelle\" e successivamente come \"Abbazia di Saint-Wandrille\".\nIl suo ordine monastico, derivante da quello di san Colombano, era fondato su \u00abl'unione, la carit\u00e0 e l'umilt\u00e0\u00bb. In punto di morte, che, secondo gli Annales Xantenses, avvenne nel 665, Vandregisilo raccomand\u00f2 ai suoi confratelli \u00ab... fate in modo che non ci siano mai dissensi fra di voi\u00bb.\nLa regola di san Vandregisilo successivamente scomparve e venne sostituita dalla regola benedettina.\nIl culto.\nMemoria liturgica il 22 luglio.\nLe reliquie.\nDurante il periodo delle razzie perpetrate dai Vichinghi le reliquie di san Vandregisilo furono pi\u00f9 volte trasferite da Fontenelle al priorato di Rivecourt. La prima di queste traslazioni fu effettuata nell'862, l'ultima nel 944.\nI monaci che trasportavano le reliquie di san Vandregisilo e di sant'Ansberto trovarono ospitalit\u00e0 nel monastero femminile di Blangy-sur-Ternoise (Pas-de-Calais) intorno all'875 e vi si tattennero circa vent'anni. Di l\u00e0 i monaci trasportarono le reliquie a Boulogne-sur-Mer, da dove non si mossero pi\u00f9 per mezzo secolo. Fu l\u00e0 che il conte di Fiandra Arnolfo I, sempre alla ricerca di reliquie, venne nel 944 a cercare le spoglie di questi santi uomini, Vandregisilo e Ansberto, fino a che si decise, su consiglio di san Gerardo di Brogne, a donarle al monastero di Saint-Pierre di Gand.\nBibliografia.\nLetteratura storiografica.\nin lingua francese:"}
{"id": "1544870", "revid": "767487", "url": "https://it.wikipedia.org/wiki?curid=1544870", "title": "Ruben Alfredo Andresen Leit\u00e3o", "text": "Biografia.\nLa sua opera spicca per l'originale fantasia che, spesso ai limiti del surreale e pur aderente ai motivi di tradizione nazionale, \u00e8 sorretta da uno stile personalissimo tra aulicit\u00e0, uso ironico del vernacolo ed espressione allegorica. Si dedic\u00f2 alla saggistica, alla narrativa, all'autobiografia ed al teatro.\nPubblic\u00f2 tra il 1949 ed il 1970 con il nome \"P\u00e0ginas\" sei volumi di riflessioni personali su eventi e personaggi storici e contemporanei, quasi un contrappunto ai suoi libri di narrativa e teatro.\nScrisse inoltre numerosi racconti e sceneggiature teatrali, spesso dai tratti fantastici e surrealistici."}
{"id": "1544880", "revid": "115549", "url": "https://it.wikipedia.org/wiki?curid=1544880", "title": "Torino Football Club 1906 1947-1948", "text": ""}
{"id": "1544888", "revid": "125777838", "url": "https://it.wikipedia.org/wiki?curid=1544888", "title": "Marco Tarchi", "text": "Biografia.\nLaureato in scienze politiche all'universit\u00e0 di Firenze, nipote di Angelo Tarchi, che fu Ministro dell'Economia Corporativa della Rsi, dal 1968 ha militato nelle organizzazioni giovanili del Msi. Nel dicembre 1974 ha fondato le riviste La voce della fogna e, nel 1975, \"Diorama letterario\", che continua ancor oggi a dirigere.\nNegli anni settanta \u00e8 stato un esponente di primo piano del Fronte della Giovent\u00f9, all'interno del quale fu candidato alla segreteria nazionale nel 1977 , divenendo vicesegretario nazionale fino al marzo 1979.\n\u00c8 stato in Italia dal 1978 l'ideologo della corrente di pensiero, denominata Nuova Destra, (che riconduce all'analoga esperienza francese del GREECE di Alain de Benoist) e che puntava a 'svecchiare' il dibattito politico e culturale nella destra italiana.\nTarchi dichiarer\u00e0 anni dopo che \u00abl'egemonia di stampo gramsciano ha fatto emergere l'impressione che dopo il tracollo dei fascismi la destra non avesse espresso niente di rilevante culturalmente. E il mondo neofascista italiano ha fatto poco per produrre una cultura autonoma\u00bb.\nIl tentativo della 'nuova destra' di \"sottoporre la destra a un bagno di innovazione\", venne ostacolato in primis dalla destra politica.\nTarchi venne espulso dal Msi nel gennaio del 1981 dopo un articolo di satira su \"La voce della fogna\" nei confronti della classe dirigente del partito ritenuto troppo pesante. Era ancora l'epoca, inoltre, degli anni di piombo e il Msi raccoglieva firme per l'introduzione della pena di morte, iniziativa alla quale Tarchi e gli altri militanti della Nuova Destra erano sostanzialmente contrari. Dopo l'espulsione dal partito Tarchi abbandon\u00f2 progressivamente la militanza politica in senso stretto, dedicandosi agli studi e all'insegnamento, nonch\u00e9 alla direzione del mensile Diorama letterario e del quadrimestrale di cultura politica Trasgressioni.\nTarchi ha coniato (ed \u00e8 anche il titolo di un suo saggio), l'espressione di \"esuli in patria\" per definire quella che \u00e8 stata l'esperienza umana e politica dei neofascisti negli anni del dopoguerra. Nella sua opera di divulgazione politica, il Tarchi ideologo della \"Nuova destra\" non disdegn\u00f2, sulla scia di quanto fatto da esponenti coevi come Giano Accame, il confronto dialettico con esponenti della Sinistra come il filosofo Massimo Cacciari e il giornalista Giampiero Mughini sia per mezzo di dibattiti che attraverso interventi sulle testate di riferimento di entrambe le aree.\nDottore di ricerca in Scienza della Politica presso l'Universit\u00e0 di Firenze nel 1987, ricercatore nel 1993, associato dal 1998 e ordinario dal 2001.\n\u00c8 stato \"visiting professor\" presso l'Universit\u00e0 di Turku in Finlandia, ha collaborato al progetto di ricerca dell'ECPR sul tema \"Crisis, Compromise, Collapse: Conditions for Democracy in Inter-War Europe\" ed \u00e8 docente del programma di insegnamento superiore interuniversitario europeo \"Eurolarg\".\nA livello di studi politologici, \u00e8 un profondo studioso del fenomeno del \"populismo\", sia quello di matrice storica che quello attuale, che ritiene incarnato in Italia da partiti quale la Lega e il Movimento Cinque Stelle pi\u00f9 mediatico. \nAttualmente Marco Tarchi si occupa dei processi di crisi nei regimi democratici, della trasformazione organizzativa dei partiti italiani, della cultura e delle scelte strategiche delle formazioni che hanno occupato lo spazio politico della destra nell'Italia repubblicana. \u00c8 stato impegnato in una ricerca sull'evoluzione politica e organizzativa del fenomeno leghista e di Italia dei valori, che dovrebbe costituire il primo momento di uno studio comparato dello sviluppo dei movimenti populisti in Europa.\n\u00c8 stato presidente del Corso di laurea triennale in Scienze Politiche dell'universit\u00e0 di Firenze."}
{"id": "1544889", "revid": "767487", "url": "https://it.wikipedia.org/wiki?curid=1544889", "title": "Domus della Nicchia a mosaico", "text": "La \"domus\" della Nicchia a mosaico \u00e8 una \"domus\" romana del sito archeologico di Ostia antica.\nAd ovest delle terme del Foro si trovano due \"domus\", delle quali la domus della Nicchia \u00e8 la pi\u00f9 a sud. \u00c8 situata accanto alla \"\"domus\" di Giove fulminatore\" nella \"regio IV\" della citt\u00e0, nella quale erano presenti numerose abitazioni private. \u00c8 situata poco prima dell'incrocio tra il cardo massimo e la via del Tempio rotondo.\nLa sua origine \u00e8 datata tra il 50 e il 40 a.C., con strutture in opus reticulatum con blocchi di tufo. Alcune modifiche posteriori dovrebbero risalire alla seconda met\u00e0 del secolo II d.C.; risale al secolo IV un pavimento a mosaico, a grandi tessere, inserito nell'atrio. Dall'atrio, tramite un ampio portale, si accede a un \"tablinum\". Sul retro dell'edificio si trova una piccola corte, porticata su due lati, dove si conserva una testa marmorea; dal portico di sinistra partono le scale per il piano superiore.\nUna pseudo-edicola (forse della seconda met\u00e0 del secolo II), motivo della denominazione attuale dell'edificio, si trova in asse con l'ingresso, sulla parete opposta. L'arco di contorno e l'interno della nicchia sono decorati con conchiglie, ciottoli di fiume (colorati in rosso) e paste vitree blu. Nella nicchia si trova oggi una statua femminile trovata sul \"cardus\" davanti all'edificio.\nDietro all'abitazione si trovava un peristilio, in seguito occupato da altre costruzioni. Dalle porte sul muro sud-est si pu\u00f2 arrivare ad alcune grandi sale. Ci\u00f2 ha fatto pensare che l'edificio potesse essere la sede di una corporazione."}
{"id": "1544893", "revid": "115549", "url": "https://it.wikipedia.org/wiki?curid=1544893", "title": "Torino Football Club 1906 1948-1949", "text": ""}
{"id": "1544896", "revid": "247222", "url": "https://it.wikipedia.org/wiki?curid=1544896", "title": "All Our Own Work", "text": "All Our Own Work \u00e8 un album a nome di Sandy Denny &amp; the Strawbs pubblicato dalla Hallmark Records nel 1973.I brani del disco furono registrati nell'agosto del 1968 a Copenaghen in Danimarca (nelle note di copertina dell'LP del 1973, mentre nell'edizione CD del 2010 le note interne riportano come data di registrazione il luglio del 1967).\nTracce.\nBrani composti da Dave Cousin, tranne dove indicato \nFormazione.\nMusicisti aggiunti "}
{"id": "1544897", "revid": "69794", "url": "https://it.wikipedia.org/wiki?curid=1544897", "title": "Screen Actors Guild Awards 2001", "text": "La settima cerimonia del Premio SAG si \u00e8 svolta l'11 marzo 2001."}
{"id": "1544900", "revid": "1632387", "url": "https://it.wikipedia.org/wiki?curid=1544900", "title": "Go Away White", "text": "Go Away White \u00e8 il quinto album in studio del gruppo musicale Bauhaus, uscito a inizio marzo 2008. Non segu\u00ec nessun tour di supporto perch\u00e9, la band successivamente si sciolse un'altra volta."}
{"id": "1544902", "revid": "1305772", "url": "https://it.wikipedia.org/wiki?curid=1544902", "title": "What We Did on Our Holidays", "text": "What We Did on Our Holidays \u00e8 il secondo album dei Fairport Convention pubblicato nel gennaio del 1969.\n\u00c8 il primo album in cui appare la voce di Sandy Denny.\nNegli Stati Uniti l'album fu pubblicato dalla A&amp;M Records, con la stessa scaletta, ma con diversa copertina e il titolo Fairport Convention.\nFormazione.\nOspiti:\nNote aggiuntive:"}
