{"id": "1563766", "revid": "536103", "url": "https://it.wikipedia.org/wiki?curid=1563766", "title": "Cina", "text": "La Repubblica Popolare Cinese (, , ) detta anche solo Cina (, , , letteralmente \"Paese di mezzo\"), \u00e8 uno Stato dell'Asia orientale. Il nome Cina pu\u00f2 tuttavia fuorviare, esistendo anche la Repubblica di Cina, comunemente appellata come Taiwan. Entrambe le entit\u00e0 reclamano il controllo sul territorio complessivo cinese. La Repubblica Popolare Cinese, con una popolazione di oltre 1,4 miliardi di persone, \u00e8 il paese pi\u00f9 popoloso al mondo.\nLa Cina \u00e8 una repubblica popolare in cui il potere \u00e8 esercitato dal Partito Comunista Cinese (\u4e2d\u56fd\u5171\u4ea7\u515a oppure \u4e2d\u5171). Il governo ha sede nella capitale Pechino (\u5317\u4eac\u9996\u90fd) ed esercita la propria giurisdizione su ventidue province (\u7701), cinque regioni autonome (\u81ea\u6cbb\u533a), quattro municipalit\u00e0 direttamente controllate \u76f4\u8f96\u5e02 (Pechino \u5317\u4eac, Tientsin \u5929\u6d25, Shanghai \u4e0a\u6d77 e Chongqing \u91cd\u5e86) e due regioni amministrative speciali \u7279\u522b\u884c\u653f\u533a (Hong Kong \u9999\u6e2f e Macao \u6fb3\u95e8) parzialmente autonome. La Cina rivendica la propria sovranit\u00e0 anche su Taiwan che a propria volta rivendica la propria sovranit\u00e0 sulla Cina continentale.\nL'isola \u00e8 rimasta dal 1949 sotto il controllo del governo della Repubblica di Cina (\u4e2d\u83ef\u6c11\u570b o Taiwan), che precedentemente governava anche la Cina continentale, ed \u00e8 rivendicata dalla Repubblica Popolare Cinese come Provincia di Taiwan. La complessa condizione politica di Taiwan \u00e8 una delle conseguenze della guerra civile cinese che ha preceduto la fondazione della Repubblica Popolare Cinese.\nCon la sua superficie di circa chilometri quadrati la Cina \u00e8 il quarto stato pi\u00f9 grande del mondo per superficie. Il paesaggio della Cina \u00e8 vasto e diversificato: va dalle steppe della foresta e i deserti dei Gobi e del Taklamakan nell'arido nord alle foreste subtropicali e umide del sud. L'Himalaya, il Karakoram, il Pamir e il Tian Shan sono le catene montuose che separano la Cina meridionale dall'Asia centrale. Il Fiume Azzurro (\u957f\u6c5f) e il Fiume Giallo (\u9ec4\u6cb3), rispettivamente il terzo e il sesto pi\u00f9 lunghi del mondo, scorrono dall'altopiano del Tibet verso la costa orientale densamente popolata. La costa della Cina lungo l'oceano Pacifico \u00e8 lunga circa chilometri ed \u00e8 delimitata dal mare di Bohai, dal mar Giallo, dal mar Cinese Orientale e dal mar Cinese Meridionale.\nL'antica civilt\u00e0 cinese (una delle pi\u00f9 antiche al mondo) si svilupp\u00f2 inizialmente nelle pianure comprese tra il Fiume Giallo e il Fiume Azzurro. A partire dall'et\u00e0 del bronzo (verso la fine del II millennio a.C.) si ha evidenza di strutture feudali, in cui i nobili si raccoglievano intorno a monarchie ereditarie. Vi sono testimonianze di una casata regnante nella prima met\u00e0 del I millennio a.C., nota come dinastia Zhou (\u5468\u671d), il cui declino condusse alla nascita di un discreto numero di regni indipendenti in competizione per il predominio sulla regione (periodo delle Primavere e Autunni, \u6625\u79cb), con stagioni di conflitto che si fecero particolarmente accese nel periodo che va dall'VIII al III secolo a.C. Nel 221 a.C. lo Stato di Qin sconfisse e conquist\u00f2 i territori di tutti gli altri Stati combattenti dando vita al primo impero della storia cinese sotto la dinastia Qin (\u79e6\u671d).\nDa quel momento il titolo di imperatore della Cina divenne il sinonimo della raggiunta supremazia. La dinastia Qin non dur\u00f2 a lungo, ma i popoli precedentemente conquistati vennero poco dopo riuniti sotto l'egida della dinastia Han (\u6c49\u671d, III secolo a.C. \u2013 III secolo d.C.). I quattro secoli in cui regnarono i sovrani della dinastia Han sono considerati cruciali per la definizione e affermazione della identit\u00e0 culturale cinese, tanto da divenire il termine con cui i cinesi definirono se stessi (con il termine appunto di etnia o popolo han, \u6c49\u65cf). Da allora la storia cinese ha visto l'alternarsi di periodi di divisione e fasi di unificazione, con conseguenti periodi di frammentazione, contrazione o espansione territoriale, sotto l'egida di diverse dinastie, talora di etnia straniera (come nel caso dei mongoli o dei mancesi).\nL'ultima dinastia fu quella dei Qing, il cui regno si concluse nel 1911 con la fondazione della Repubblica di Cina (\u4e2d\u534e\u6c11\u56fd). Dopo la sconfitta dell'Impero giapponese (\u5927\u65e5\u672c\u7687\u56fd) durante la seconda guerra mondiale il Paese fu scosso dalla guerra civile che vedeva contrapposte le forze nazionaliste del Kuomintang (\u56fd\u6c11\u515a), il partito che allora deteneva il governo del paese, e le forze facenti capo al Partito Comunista Cinese. Nel 1949 la guerra si concluse con la sconfitta del Kuomintang e la fuga del governo nazionalista sull'isola di Formosa, nella cui capitale Taipei (\u53f0\u5317) ha tuttora sede l'attuale Repubblica di Cina, altres\u00ec nota come Taiwan. In seguito alla vittoria conseguita sul continente il 1\u00ba ottobre del 1949 a Pechino le forze comuniste guidate da Mao Zedong proclamarono ufficialmente la nascita della Repubblica Popolare Cinese.\nDopo l'introduzione di riforme economiche nel 1978 l'economia della Cina \u00e8 diventata quella dalla crescita pi\u00f9 rapida al mondo. A partire dal 2013 \u00e8 la seconda economia pi\u00f9 grande al mondo sia come PIL totale nominale, sia per parit\u00e0 di potere d'acquisto (mentre per quanto riguarda solamente il PIL nominale ha sorpassato il Giappone, sino ad allora seconda potenza mondiale dal 1987, nel 2010); \u00e8 anche il pi\u00f9 grande esportatore e importatore di merci al mondo. La Cina \u00e8 ufficialmente uno Stato munito di armi nucleari e ha il pi\u00f9 grande esercito permanente del mondo, con il secondo pi\u00f9 grande bilancio della difesa. La Cina \u00e8 membro delle Nazioni Unite dal 1971, quando ha preso il posto della Repubblica di Cina tra i seggi dei membri permanenti del Consiglio di sicurezza delle Nazioni Unite. La Cina \u00e8 anche membro di numerose organizzazioni multilaterali, tra cui l'OMC, l'APEC, il BRICS, l'Organizzazione di Shanghai per la cooperazione, il BCIM e il G-20. La Cina, unanimemente riconosciuta come grande potenza dal consesso internazionale, \u00e8 una potenziale superpotenza secondo un certo numero di accademici e analisti che si occupano di questioni militari, politiche ed economiche. Dissidenti politici e gruppi per i diritti umani hanno denunciato la dittatura del governo cinese per diffuse violazioni dei diritti umani, tra cui repressione politica, repressione delle minoranze religiose ed etniche, censura, sorveglianza di massa e la violenza utilizzata nel reprimere il dissenso, come quella esibita durante la protesta di piazza Tienanmen del 1989.\nEtimologia del nome.\nI cinesi si riferiscono comunemente al proprio Paese usando il termine \"Zh\u014dnggu\u00f3\" (, composto di \"Zh\u014dng\", \"centrale\" o \"medio\", e \"Gu\u00f3\", \"regno\", \"Stato\"). Questa parola antica (il termine si ritrova nello \"Shujing\" del VI secolo a.C.) ha una valenza religiosa e cosmologica, indicando la civilt\u00e0 celestialmente centrata, ed era in origine un nome collettivo riferito all'insieme di regni presenti nelle pianure della Cina del Nord. Con l'avvento dell'impero esso divenne poi sinonimo di terra di insediamento dei cinesi Han, che si contrapponeva alle terre abitate dai \"barbari\" di etnie differenti (come le trib\u00f9 dei Xiongnu \u5308\u5974). Sotto la dinastia mancese dei Qing (\u6e05\u671d, XVII-XIX secolo) il termine perse questa connotazione strettamente legata all'appartenenza etnica al gruppo Han, per espandersi fino a comprendere l'intera compagine di gruppi etnici raccolti sotto l'egida del potere dei Qing, il cui impero aveva una forte connotazione multietnica e multiculturale.\nSoltanto a partire dal XIX secolo il termine \"Zh\u014dnggu\u00f3\" divenne sinonimo di Stato o nazione cinese. Dal 1949 il nome ufficiale del Paese \u00e8 Repubblica Popolare Cinese ().\nVi sono diverse teorie che tentano di spiegare l'origine della parola \"Cina\". Essa potrebbe derivare dal persiano \"Chin\" (), che a sua volta deriva dalla parola sanscrita \"C\u012bna\" (\u091a\u0940\u0928), parola che si ritrova nelle prime scritture ind\u00f9, tra cui il Mah\u0101bh\u0101rata (V secolo a.C.) e Manusm\u1e5bti (2 secolo a.C.). Questo fatto contraddirebbe la teoria proposta nel XVII secolo da Martino Martini, secondo il quale il nome Cina deriverebbe da \"Qin\" (\u79e6), il pi\u00f9 occidentale dei regni cinesi durante la dinastia Zhou.\nStoria.\nCosmologia mitologica.\nPi\u00f9 si risale indietro nella storia della Cina, pi\u00f9 i fatti documentati si intrecciano con la mitologia di questa civilt\u00e0. I grandi antenati, progenitori delle etnie che popolano la Cina e istitutori della civilt\u00e0 cinese, sono considerati il riflettersi nel piano della materia di divinit\u00e0 cosmiche (ordinatrici del mondo). Tra di essi sono di precipua importanza \"Fuxi\", \"N\u00fcwa\" e \"Shennong\", rispettivamente personificazioni delle potenze numinose del Cielo (\"Tian\"), della Terra (\"Di\") e della razionalit\u00e0 umana (\"ren\"); e i Cinque D\u00e8i (\"Wufang Shangdi\") \u2014 il Dio Giallo, il Dio Nero, il Dio Blu/Verde, il Dio Rosso e il Dio Bianco \u2014, manifestazioni nello spazio (le quattro direzioni pi\u00f9 il centro) e nel ciclo del tempo dell'anno (le quattro stagioni), ognuna caratterizzata da uno dei cinque elementi e da uno dei cinque pianeti/stelle del sistema del Sole, della potenza del supremo Dio del Cielo (\"Tian\" o \"Shangdi\"), identificata come operante nel polo nord della volta celeste.\nTra le figure degli d\u00e8i-antenati fondatori hanno primaria importanza \"Huangdi\" (\u9ec3\u5e1d, il \"Dio Giallo\" o \"Imperatore Giallo\", omofono del titolo poi usato dagli imperatori, scritto per\u00f2 con i grafemi \u7687\u5e1d, che significano \"divo imperatore\" o \"divo re\") \u2014 che rappresenta il centro e asse della cosmologia del Dio del Cielo, da cui il suo nome come essere terreno, \u8ed2\u8f45 \"Xu\u0101nyu\u00e1n\", che significa \"Asse del Carro\" del polo nord celeste \u2014 e sua moglie \"Leizu\": l'uno sarebbe l'ideatore dell'intera tradizione culturale-statuale cinese e sarebbe il progenitore di tutti i Cinesi Han, l'altra avrebbe introdotto nella Valle del Fiume Giallo l'uso del baco da seta. Altri poi gli d\u00e8i-antenati o eroi culturali di grande importanza, tra cui Yu il Grande, vissuto alla fine del III millennio a.e.v., identificato come colui che introdusse l'uso delle armi di bronzo.\nPrime dinastie.\nLa tradizione cinese tramanda l'esistenza di tre antiche dinastie nel periodo che precede il III secolo a.C (nel 221 a.C. ci fu l'avvento dell'impero Qin, il primo impero della storia cinese). Secondo il mito, la pi\u00f9 antica dinastia sarebbe quella degli Xia (\u590f\u671d) intorno al 2100 a.C., che venne soppiantata dalla dinastia Shang (\u5546\u671d), la quale cedette infine il posto a quella dei Zhou.\nSe si includono le dinastie riportate dalla tradizione, la storia complessiva delle dinastie cinesi coprirebbe perci\u00f2 un arco di quattro millenni.\nDalla preistoria all'et\u00e0 del bronzo.\nLe tracce pi\u00f9 antiche di \"Homo erectus\" ritrovate in Cina sono quelle dell'uomo di \"Yuanmou\" (\u8881\u67d0\u76f4\u7acb\u4eba). Nel 1965 nel distretto di Yuanmou vennero ritrovati due denti incisivi appartenenti ad un ominide maschio adulto rinominato \"Homo erectus Yuanmouensis\". Gli incisivi sono stati fatti risalire, attraverso la datazione archeomagnetica a 1.700.000 anni fa. Esso costituisce l'ominide pi\u00f9 antico ritrovato non solo in Cina ma nell'intera Asia. L\"'Homo erectus\" meglio studiato \u00e8 invece l'uomo di Pechino (\u5317\u4eac\u4eba), risalente a 780.000-680.000 anni fa. I fossili di \"Homo sapiens\" pi\u00f9 antichi risalgono invece a 18.000-11.000 anni fa. Grazie ai cambiamenti climatici che seguirono il ritiro dei ghiacci, tra il VIII e il IV millennio a.C. si assistette alla transizione da comunit\u00e0 di cacciatori-raccoglitori a gruppi dediti all'agricoltura e all'allevamento del bestiame.\nI reperti archeologici testimoniano l'esistenza di un gran numero di comunit\u00e0 umane insediatesi su un vasto territorio che comprende le valli del Fiume Azzurro e del Fiume Giallo. La caratteristica principale di questi insediamenti risiede nell'altissimo grado di differenziazione culturale che si riscontra nei manufatti, nella struttura delle abitazioni e in generale nelle testimonianze della vita collettiva di ciascuna comunit\u00e0. Secondo gran parte degli storici e archeologi moderni il modello pi\u00f9 credibile per le origini della civilt\u00e0 cinese si basa quindi su una molteplicit\u00e0 di culture regionali sviluppatesi in maniera autonoma, caratterizzate da sfere di influenza che talvolta entravano in contatto tra loro. L'adozione di questo modello policentrico segna un netto punto di svolta rispetto alla tesi tradizionale (frutto dei miti fondativi e delle tradizionali cronache imperiali), fondata sull'idea di un'origine unitaria della civilt\u00e0 cinese, e rappresenta uno dei pi\u00f9 importanti risultati scientifici raggiunti grazie all'introduzione della storia e dell'archeologia moderne in Cina agli inizi del XX secolo.\nA partire dal III millennio a.C. gli scavi archeologici testimoniano l'esistenza di diverse comunit\u00e0 urbane, sparse su insediamenti di epoca neolitica: molti dei quali si trovano nelle pianure circostanti il fiume Giallo. I pi\u00f9 antichi manufatti di bronzo mai ritrovati in Cina risalgono invece al 3100-2700 a.C., nel sito archeologico della cosiddetta cultura di Majiayao (\u9a6c\u5bb6\u7a91). Esistono reperti riconducibili a diverse culture dell'et\u00e0 del bronzo, ma l'utilizzo di questo materiale rimase molto diffuso fino al V secolo a.C.\nL'epoca pre-imperiale.\nLa prima dinastia di imperatori cinesi \u00e8 la dinastia Xia, fondata dal Grande Yu che lasci\u00f2 il trono al figlio Qi e ai suoi discendenti, nel 2200 a.C.: l'ultimo Xia fu Jie, che venne detronizzato nel 1766 a.C. dai fondatori della successiva dinastia Shang. Durante quest'ultima nascono i primi pittogrammi, incisioni su dorsi di tartaruga a scopo augurale e divinatorio, che in seguito divennero gli ideogrammi della scrittura cinese: questa venne poi codificata durante il regno della dinastia successiva, gli Zhou, che regnarono dal 1122 a.C. al 770 a.C. In questo periodo il regno \u00e8 sempre pi\u00f9 diviso e iniziano le prime lotte fra province, che si accentua durante il periodo Chunqiu (primavere e autunni) 770-476 a.C., che segna l'ingresso della Cina nell'et\u00e0 del ferro: in questo periodo nasce e insegna Confucio (\u5b54\u592b\u5b50). Alla fine la litigiosit\u00e0 dei principi locali smembra il regno degli Zhou e si apre con il periodo dei regni combattenti, in cui la Cina \u00e8 frammentata in una decina di regni in perenne lotta fra di loro. In realt\u00e0, anche se queste dinastie sono incluse tra quelle imperiali, fino al 221 a.C. l'impero cinese propriamente detto non esiste, poich\u00e9 questi regni non estendono il loro controllo se non su una parte della Cina. I poteri locali sono inoltre ancora molto forti e l'economia \u00e8 basata sulla schiavit\u00f9, un po' come succede nell'Impero romano. \u00c8 lo stesso primo imperatore della dinastia Qin (\u79e6\u59cb\u7687\u5e1d) che avrebbe poi unificato la Cina a inventare un nuovo titolo, Huangdi, per designare una forma pi\u00f9 alta di autorit\u00e0 e potere: quello dell'imperatore di tutta la Cina.\nLa Cina imperiale.\nAlla fine del III secolo a.C. rimanevano pochi grandi Stati indipendenti retti da diversi principi o re (), caratterizzati da un sistema di alleanze in costante trasformazione. Tra i vari regni si distinse il regno di Qin, che si rese protagonista di una lunga campagna di conquiste militari, che provoc\u00f2 il capitolare degli altri Stati uno dopo l'altro. Questa campagna di espansione e unificazione territoriale dur\u00f2 lunghi anni e si concluse con la conquista e l'annessione dell'ultimo degli Stati avversari nel 221 a.C.\nPer la prima volta dopo secoli tutti i territori della Cina allora conosciuta erano sotto il dominio di un unico sovrano. In cerca di una nuova legittimazione, il sovrano di Qin abbandon\u00f2 il titolo di re (\u738b, w\u00e1ng) per assumere quello di imperatore (\u7687\u5e1d, appellativo che fino a quel momento era rimasto prerogativa dei sovrani delle mitiche dinastie Xia, Shang e Zhou e che nessun signore, re o principe locale aveva mai deciso di reclamare per se stesso.\nIl re Qin divenne perci\u00f2 \"primo augusto imperatore di Qin\", assumendo il nome formale di Q\u00edn Sh\u01d0 Hu\u00e1ngd\u00ec e proclamando la nascita della dinastia Qin e con essa l'avvio della storia dell'impero cinese. Sotto l'egida di Qin Shi Huang avvenne la prima vera e propria unificazione politica, monetaria, militare e culturale del Paese: grazie all'impegno del primo ministro Li Si (\u674e\u65af), un unico sistema di scrittura venne codificato e imposto per la prima volta in maniera uniforme su tutto il territorio dell'impero. \u00c8 in questo periodo che si costruirono alcuni dei primi tratti della Grande Muraglia per proteggersi dalle incursioni nemiche (\u957f\u57ce).\nLa dinastia Qin sopravvisse pochi anni alla morte del primo sovrano: pochi anni dopo l'impero cadde preda della guerra tra due dei suoi pi\u00f9 grandi generali. Il generale che usc\u00ec vittorioso dallo scontro ascese al trono imperiale con il nome di primo sovrano di una nuova dinastia, gli Han.\nLa dinastia Han regn\u00f2 dal 206 a.C. fino al 220 d.C.: sotto la dinastia Han si apre ufficialmente la via della seta (\u4e1d\u7ef8\u4e4b\u8def) e inizia il commercio con le province romane d'occidente. L'impero comincia a espandersi nell'Asia continentale, mentre il confucianesimo si afferma come ideologia della classe dirigente cinese. Nel 105 a.C. viene inventata la carta. Al cadere della dinastia Han l'impero si spezza di nuovo in tre Stati (periodo dei tre regni \u4e09\u56fd, 220-265): regno Wei (\u9b4f\u56fd) a nord, regno Shu (\u8700\u56fd) nell'attuale provincia del Sichuan e il regno Wu (\u5434\u56fd) a sud. La divisione \u00e8 favorita dall'introduzione della religione buddista.\nSegue la dinastia J\u00ecn (\u664b\u671d), denominata \"occidentale\" nel periodo tra il 265 e il 316, durante la quale si verifica una riunificazione per un breve periodo, e \"orientale\" nel periodo tra il 317 e il 420 che vede Nanchino (\u5357\u4eac) come capitale; dal 420 al 589 circa la Cina rimane divisa tra le dinastie del nord e del sud, mentre una nuova riunificazione avviene sotto la dinastia Sui (\u968b\u671d) tra il 581 e il 618, durante la quale la capitale diventa Xi'an (\u897f\u5b89); dal 618 al 907 succede la dinastia Tang (\u5510\u671d), uno dei periodi di massima fioritura della cultura cinese, mentre il periodo dal 907 al 960 viene detto \"delle cinque dinastie e dieci regni\". Dal 960 al 1279 l'impero viene dominato dalla dinastia Song (\u5b8b\u671d). Tra il periodo Tang e quello Song vengono inventate la polvere da sparo, la stampa e la bussola.\nIl periodo successivo \u00e8 segnato dall'invasione dei Mongoli (\u8499\u53e4), civilt\u00e0 che si trovava vicino all'impero cinese, sotto la guida di Gengis Khan e dei suoi discendenti, i quali liquidano la dinastia Song e fondano dal 1279 al 1366 con Kublai Khan (\u5ffd\u5fc5\u70c8, H\u016bb\u00ecli\u00e8) la dinastia Yuan (\u5143\u671d), all'inizio della quale risalgono i viaggi di Marco Polo (\u9a6c\u53ef\u6ce2\u7f57) in Cina. Inizialmente la Cina fa parte dell'Impero mongolo e Kublai Khan era al tempo stesso sovrano di entrambe le entit\u00e0 territoriali; con la frammentazione dei vari Khanati, la dinastia Yuan si limita a governare la Cina. Il dominio mongolo \u00e8 caratterizzato da una grave crisi demografica e gli invasori faticano a integrarsi con i vinti fino a che una rivolta popolare porta alla cacciata dei Mongoli e alla fondazione di una nuova dinastia nazionale, la dinastia Ming (\u660e\u671d), dal 1368 al 1644. Sotto i Ming la Cina nel XV secolo costruisce in tre anni 1.681 navi\u300a\u6f15\u8239\u5fd7\u300b1501, di cui molte in grado di navigare nell'oceano aperto. Successivamente, per le pressioni dei Mongoli e dei Tartari, la Cina dovette impiegare le sue forze nella difesa dei confini sottraendole all'espansionismo marittimo, nel 1525 fu dato ordine all'esercito di distruggere qualsiasi vascello oceanico cinese che fosse stato avvistato lungo le coste; tale decisione fu la premessa del declino dell'impero cinese[ 1493 : uncovering the new world Columbus created ].\nIn seguito alla crisi dei Ming, i Manci\u00f9 invadono la Cina e la conquistano fondando la dinastia Qing (\u6e05\u671d), rimasta al potere dal 1644 al 1912, la quale porta l'impero alla massima estensione territoriale, ma lentamente verso una crisi irreversibile. All'interno della Dinastia si consumarono disordini interni che culminarono con la Ribellione dei Turbanti Rossi, la fallita Ribellione dei Taiping che devast\u00f2 la Cina meridionale negli anni 1850 e 1860 e la Rivolta di Dungan nel nord-ovest. A met\u00e0 del XIX secolo, la dinastia affront\u00f2 l'imperialismo occidentale nelle Guerre dell'oppio con Gran Bretagna, Francia, Stati Uniti d'America ed Impero Russo (durante la Seconda guerra dell'Oppio). La pace delle Due guerre preveder\u00e0 un risarcimento dei danni di guerra, l'apertura dei porti al commercio con le potenze occidentali, a consentire l'extraterritorialit\u00e0 per i cittadini stranieri e a cedere Hong Kong ai britannici (Trattato di Nanchino del 1842, Trattati di Tientsin nel 1858 e la Convenzione di Pechino nel 1860). Nel 1894 scoppi\u00f2 la Prima guerra sino-giapponese, che si concluse nel 1895 e port\u00f2 alla perdita dell'influenza cinese sulla penisola coreana e alla cessione di Taiwan al Giappone.\nDopo la guerra sino-giapponese del 1895 gli abitanti dei villaggi della Cina settentrionale iniziarono a temere l'espansione delle sfere di influenza straniere. Vi fu dunque una violenta rivolta anti-straniera, anti-cristiana e anti-imperialista in Cina tra il 1899 e il 1901, promossa dai Boxers, nominati cos\u00ec dagli inglesi perch\u00e9 molti di loro praticavano le arti marziali cinesi, chiamate all'epoca \"Chinese Boxing\". L'Alleanza delle otto nazioni invase la Cina per sconfiggere i Boxer e i loro sostenitori Qing. La Ribellione dei Boxer si concluse con il Protocollo dei Boxer.\nNel XIX secolo inizi\u00f2 la grande diaspora cinese. Alle perdite dovute all'emigrazione si aggiunsero conflitti e catastrofi come la carestia della Cina settentrionale del 1876-1879, in cui morirono tra i 9 e i 13 milioni di persone. \nL'imperatore Guangxu elabor\u00f2 un piano di riforme nel 1898 per stabilire una moderna monarchia costituzionale, ma questi piani furono ostacolati dall'imperatrice Cixi. \nInfine la Rivoluzione Xinhai del 1911-1912 mise fine alla dinastia Qing e istitu\u00ec la Repubblica di Cina, dopo l'abdicazione di Pu Yi, l'ultimo imperatore della Cina, il 12 febbraio 1912.\nLa Repubblica di Cina.\nLa Repubblica di Cina partecip\u00f2 alla Prima guerra mondiale schierandosi con le potenze alleate. Il contributo militare cinese al conflitto fu limitato a causa della relativa arretratezza dell'apparato bellico, mentre dal punto di vista economico la Cina forn\u00ec supporto alle industrie degli Alleati grazie all'invio di manodopera cinese. Partecip\u00f2 anche alla seconda guerra mondiale schierandosi contro l'Asse.\nDue guerre civili fra i nazionalisti filoamericani di Chiang Kai-shek (o, in cinese standard, Jiang Jie-Shi \u848b\u4ecb\u77f3) e i comunisti di Mao Zedong (o, nella trascrizione vecchia, Mao Tse-Tung \u6bdb\u6cfd\u4e1c) (1927-1937 e 1945-1949), intervallate dall'invasione giapponese (1937-1945), sarebbero poi terminate con la proclamazione della Repubblica Popolare Cinese di Mao, il 1\u00ba ottobre 1949, e della Repubblica Di Cina, detta comunemente Taiwan, sull'isola di Formosa e altre isole (Penghu, Kinmen e Matsu), ancora oggi sotto il controllo della Repubblica di Cina.\nLa Repubblica Popolare Cinese.\nIl nuovo governo riunific\u00f2 il territorio e diede una struttura economica di tipo socialista al Paese, con la nazionalizzazione delle industrie, la creazione delle comuni e la redistribuzione delle terre dei latifondisti ai contadini attraverso iniziative politiche ed economiche che costarono la vita a milioni di persone.\nNella seconda met\u00e0 del Novecento si afferma una linea economica che inizialmente segue il modello sovietico e poi tenta un percorso alternativo che porter\u00e0 al disastro del Grande balzo in avanti (\u5927\u8dc3\u8fdb). La terribile carestia, la repressione, i lavori forzati e la Rivoluzione Culturale (\u6587\u5316\u5927\u9769\u547d) in cui furono protagoniste le Guardie Rosse (\u7ea2\u536b\u5175), provocheranno decine di milioni di morti.\nL'apertura alla propriet\u00e0 privata.\nDopo le molteplici carestie nel Paese negli scontri politici interni del partito si afferma Deng Xiaoping (\u9093\u5c0f\u5e73), che riorganizza l'economia cinese, favorendo il riconoscimento costituzionale della propriet\u00e0 privata e l'apertura del mercato a investimenti esteri. La repressione violenta delle proteste di Tiananmen e le conseguenti sanzioni da diversi Stati non fermano la politica del Partito Comunista che, dopo il ritorno di Hong Kong e Macao, porta l'economia cinese ai primi posti del globo.\nAnche l'occidentalizzazione della Cina, tentata pi\u00f9 volte dagli europei a partire dal secolo XVII e culminata con l'irruzione coloniale dalla seconda met\u00e0 del secolo XIX, \u00e8 stata assorbita e trasformata nel corso del XX secolo in una singolare forma di comunismo nazionale, uno dei fattori dominanti nella scena internazionale del secondo dopoguerra, facendo dell'antico \"regno di mezzo\" uno dei poli della politica mondiale anche nell'era post-comunista.\nLa Cina come potenza emergente.\nL'importanza della Cina nel ventunesimo secolo si riflette in virt\u00f9 del suo ruolo come prima potenza economica per prodotto interno lordo; \u00e8 inoltre membro fondatore dell'Organizzazione delle Nazioni Unite (\u00e8 uno dei cinque membri permanenti con il diritto di veto), aderisce al Shanghai Cooperation Organisation (SCO) e fa parte del OMC, dell'APEC, dell'ASEAN, del G2 e del G20. Con l'introduzione della riforma economica basata sul capitalismo nel 1978 la Cina \u00e8 diventata il Paese con lo sviluppo economico pi\u00f9 veloce al mondo, primo maggiore esportatore (2008) e il primo pi\u00f9 grande importatore di merci (2010).\nMolti studiosi hanno definito la Cina come la nuova superpotenza militare emergente; gi\u00e0 nel 1964 riesce a sviluppare i suoi armamenti nucleari e mantiene dalla fine della seconda guerra mondiale l'esercito di terra numericamente pi\u00f9 grande al mondo (Esercito di Liberazione Popolare), il suo budget per la difesa (con un aumento annuale pi\u00f9 10%) \u00e8 secondo solo a quello degli Stati Uniti. La rapida industrializzazione e le riforme di mercato hanno ridotto il suo tasso di povert\u00e0 dal 53% nel 1981 all'8% nel 2001. Tuttavia la Repubblica Popolare Cinese \u00e8 ora di fronte a una serie di altri problemi, tra cui il rapido invecchiamento della popolazione a causa della politica del figlio unico (\u4e00\u5b69\u653f\u7b56), le tensioni con Hong Kong, Taiwan e la minoranza uigura in Xinjiang (vedi il genocidio culturale degli uiguri e i campi di rieducazione dello Xinjiang), un ampliamento urbano-rurale, uno squilibrio economico tra regioni costiere e interne e il degrado ambientale.\nGeografia.\nLa superficie della Cina \u00e8 di 9.706.961\u00a0km2, di poco inferiore all'intera Europa, il che ne fa lo Stato pi\u00f9 esteso dell'Asia orientale; la popolazione \u00e8 d'oltre 1.401.586.000\u00a0persone, pari a circa il 19,5% della popolazione mondiale: ci\u00f2 rende la Cina il Paese pi\u00f9 popolato del mondo.\nLa forma di Stato della Cina \u00e8 una repubblica socialista guidata da un unico partito, il Partito Comunista Cinese; la sua amministrazione \u00e8 articolata in ventidue province, cinque regioni autonome, quattro comuni e due regioni amministrative speciali.\nLa Cina confina con quattordici Paesi: a nord con Russia e Mongolia; a est con la Corea del Nord; a sud con Vietnam, Myanmar, Laos, Bhutan e Nepal; a ovest con India, Pakistan, Tagikistan, Kazakistan, Afghanistan e Kirghizistan. Si affaccia inoltre a est sul mar Giallo e sul mar Cinese Orientale e sud-est sul mar Cinese Meridionale.\nTerritorio.\nCon 9,71 milioni di km2 la Cina \u00e8 il quarto Paese del mondo per estensione (dopo la Russia, il Canada e gli Stati Uniti d'America) e di conseguenza offre una grande variet\u00e0 di climi e paesaggi. Il punto sul globo terrestre pi\u00f9 lontano dal mare (circa ) si trova in Cina, nell'area desertica nella regione Sinkiang-Uygur. Il sud \u00e8 diviso tra l'altopiano dello Yunnan-Guizhou, con un'altitudine che parte dai per arrivare ai , e i bacini dei grandi fiumi che lo attraversano.\nIdealmente si potrebbe dividere la Cina in sei grandi regioni: il nord-ovest, la Mongolia interna, il nord-est, la Cina settentrionale, la Cina meridionale e l'estrema regione sud-occidentale.\nIl nord-ovest.\nSi divide in tre fasce climatiche: la parte settentrionale fredda, la centrale pi\u00f9 temperata e la meridionale umida. Questa regione comprende a nord un bacino chiamato \"il bacino di Zungaria\" che, nonostante sia caratterizzato da zone rocciose e sabbiose, \u00e8 una zona piuttosto fertile dove l'agricoltura viene praticata grazie a vasti sistemi di irrigazione; a sud si trova il bacino del Tarim situato tra gli elevati rilievi del Kunlun. Esso comprende il deserto pi\u00f9 arido di tutta l'Asia: il Taklamakan.\nLa Mongolia interna.\nQuesta regione possiede un clima molto secco e si trova nella parte centro-settentrionale della Cina. La Mongolia interna \u00e8 un altopiano caratterizzato da deserti di sabbia, roccia e ghiaia che a est degradano in fertili steppe. Questa regione, delimitata a est dalla boscosa catena del Grande Khingan, comprende pianure ondulate divise da aridi piani rocciosi. Il capoluogo \u00e8 Hohhot (\u547c\u548c\u6d69\u7279).\nIl nord-est.\nComprende tutta la Manciuria a est della catena del grande Khingan: si tratta di una vasta e fertile pianura circondata da monti e colline tagliate da moltissime valli e piccoli pendii. A sud si trova la penisola di Liaodong, le cui coste sono ricche di porti naturali. Nella parte occidentale del nord est si trovano ampie zone desertiche.\nLa Cina settentrionale.\nQuesta regione si trova nella zona delimitata a nord dalla Mongolia interna e a sud dal bacino del Fiume Giallo; qui si trova l'altopiano del Loes, caratterizzato da profonde vallate, gole e terrazze coltivate, il bassopiano cinese, i monti dello Shandang e gli aspri e inaccessibili rilievi del sud ovest.\nLa Cina meridionale.\nQuesta regione abbraccia la valle del Fiume Azzurro e numerose regioni del sud. La valle del Fiume Azzurro consiste in una serie di bacini i cui fertili terreni alluvionali sono solcati da canali navigabili e da molti laghi. A ovest si estende il bacino dello Sichuan, un fertile territorio collinare, circondato dagli irregolari altopiani centrali. Gli altopiani meridionali sono compresi tra i monti tibetani e il mare. A est si estendono zone collinari disboscate e soggette ad erosione; lungo la costa si trovano gli irregolari altopiani sud orientali.\nL'estrema regione sud-occidentale.\n\u00c8 occupata dall'altopiano del Tibet (\u9752\u85cf\u9ad8\u539f), conosciuto anche come il \"tetto del mondo\" che, posto a un'altitudine media di sul livello del mare, \u00e8 la regione in cui si trovano le montagne pi\u00f9 alte del mondo, con quattordici cime che si elevano al di sopra degli , tra cui il K2 e il monte Everest (\u73e0\u7a46\u6717\u739b\u5cf0). Morfologicamente vario, costituito da vasti affioramenti rocciosi, alternati da pianure alluvionali, laghi salati e paludi, l'altopiano \u00e8 attraversato da numerose catene montuose e orlato dall'Himalaya a sud, dal Pamir e dal Karakorum a ovest e dal Quiliam sham a nord. Qui si trova la sorgente del Gange. In estate la catena dell'Himalaya fa da scudo protettivo alle pi\u00f9 basse nuvole monsoni, provenienti dal versanti indiano e nepalese. Le piogge sono dunque limitate, presenti soprattutto nei mesi di luglio e agosto.\nIdrografia.\nLa Cina \u00e8 sede di un gran numero di fiumi e i tre maggiori sono: lo \"Huang He\" \u9ec4\u6cb3 (in italiano \"Fiume Giallo\"), il \"Chang Jiang\" \u957f\u6c5f (o \"Fiume Azzurro\") e lo \"Xi Jiang\" \u897f\u6c5f\u00a0 (o \"fiume dell'ovest\"), che nella parte media e bassa del loro corso dividono tre grandi assi orografici della Cina orientale e hanno la loro origine sull'altopiano tibetano.\nIl Fiume Giallo nasce nelle montagne del Qinghai (\u9752\u6d77), percorre il territorio cinese per circa 4.855\u00a0km, prima di sfociare nell'oceano Pacifico presso la penisola dello Shandong (\u5c71\u4e1c). Il Fiume Azzurro \u00e8 il maggiore fiume cinese e il terzo per lunghezza al mondo. Anch'esso nasce dalle montagne del Qinghai, ma procede verso sud-est attraversando cos\u00ec zone di montagne ricche di acqua che gli garantiscono una notevole portata. Lo Xi Jiang nasce sull'altopiano dello Yunnan e ha notevole importanza dal punto di vista agricolo, dato il clima subtropicale delle regioni irrigate. Nel Guangdong confluisce nello Zhu Jiang (\u73e0\u6c5f) o fiume delle Perle, che \u00e8 un'altra importante arteria di trasporto fluviale con il suo delta che arriva fino alla citt\u00e0 di Canton e oltre verso un territorio pieno di canali e dighe.\nCirca la met\u00e0 dei fiumi della Cina, compresi i tre pi\u00f9 lunghi (Fiume Azzurro, Fiume Giallo e Xi Jiang), scorrono da ovest a est e sfocia nei mari cinesi aperti all'oceano Pacifico; in minore quantit\u00e0 sfociano nel mar del Giappone, mentre altri sono privi di sbocco sul mare e quindi si gettano negli aridi bacini occidentali e settentrionali, dove le acque filtrano nel sottosuolo formando profonde e importanti riserve d'acqua. Le piene dei grandi fiumi portano inondazioni che hanno sovente conseguenze disastrose sugli insediamenti umani e sulle coltivazioni.\nSociet\u00e0.\nEvoluzione demografica.\nIl censimento nazionale del 2015 ha permesso di stimare la popolazione della Repubblica Popolare Cinese in 1.367.820.000\u00a0persone; il 17,5% di essi aveva un'et\u00e0 di 14 anni o inferiore, il 67% era tra i 15 e i 59 anni e il 15,5% aveva pi\u00f9 di 60 anni. Il tasso di crescita della popolazione per il 2013 \u00e8 stato stimato di essere dello 0,46%. Sempre secondo il censimento, la densit\u00e0 della popolazione era di 139,6 ab./km2 e un ISU di 0,777; classificandosi all'81\u00ba posto. La popolazione \u00e8 sparsa in modo molto irregolare; \u00e8 infatti concentrata prevalentemente nelle province orientali e nelle grandi pianure, mentre a ovest, zona pi\u00f9 aspra e arida, vi \u00e8 una densit\u00e0 bassissima. La Cina annovera una dozzina di grandi citt\u00e0 con uno o pi\u00f9 milioni di residenti di lungo periodo, tra cui 7 megalopoli come Chongqing, Shanghai, Pechino, Tientsin, Shenzhen, Canton e Hong Kong i cui abitanti, sommati, formano una popolazione di oltre 130 milioni di abitanti. Le principali citt\u00e0 della Cina svolgono ruoli chiave a livello nazionale e per quanto riguarda l'identit\u00e0 regionale, la cultura e l'economia. L'aspettativa di vita \u00e8 salita a 73 anni.\nAnche se per gli standard occidentali il Paese pu\u00f2 essere considerato a reddito medio, a partire dal 1978 la sua rapida crescita ha permesso a centinaia di milioni di suoi cittadini di uscire dalla povert\u00e0. Nel 2009 circa il 10% della popolazione cinese vive al di sotto della soglia di povert\u00e0 di 1 dollaro al giorno, rispetto al 64% del 1978. La disoccupazione in ambito urbano, al 2014, era di circa il 4,1%. La disoccupazione media si attesta attorno al 10%. Sono cresciuti notevolmente sia la fetta di popolazione appartenente al ceto, sia i \"super ricchi\" (individui con un patrimonio superiore a 10 milioni di yuan). Con oltre 1,4 miliardi di persone e una costante diminuzione delle risorse naturali, il governo cinese si \u00e8 dimostrato molto preoccupato per l'elevato tasso di crescita della popolazione e, fin dal 1979 e con risultati alterni, ha tentato di attuare una politica severa di pianificazione familiare, nota come \"politica del figlio unico\". Con questa dottrina, fino al 2013, si \u00e8 cercato di limitare le famiglie ad avere un unico figlio, con eccezioni per le minoranze etniche e un certo grado di flessibilit\u00e0 nelle zone rurali. Un importante allentamento di questa politica \u00e8 stato promosso nel dicembre 2013, consentendo alle famiglie di avere due figli se uno dei genitori \u00e8 figlio unico. I dati del censimento del 2010 hanno svelato che il tasso di fertilit\u00e0 totale era di circa 1,4.\nLe indicazioni politiche, insieme alla tradizionale preferenza per i figli di sesso maschile, pu\u00f2 aver contribuito a uno squilibrio nel rapporto tra i sessi. Secondo il censimento del 2010 il rapporto nelle nascite era di 118,06 maschi per 100 femmine, un valore che si discosta dalla media, che \u00e8 di circa 105 maschi per 100 femmine. Il censimento del 2010 ha rilevato che i maschi rappresentavano il 51,27% della popolazione totale. Tuttavia il rapporto tra i sessi della Cina \u00e8 pi\u00f9 equilibrata di quanto non fosse nel 1953, quando i maschi erano il 51,82%.\nAlfabetizzazione.\nll tasso di alfabetizzazione \u00e8 passato dal 20% nel 1949 ad oltre il 65% trenta anni dopo.\nIl tasso di alfabetizzazione sopra i 15 anni \u00e8 del 98%, mentre per gli uomini \u00e8 del 99,2% e per le donne del 96,7% (stime 2001); nel 1950 esso era del 20%.\nStudenti universitari: 2,8%; 30 milioni (2010), con aumento di 5 milioni per anno.\nEtnie.\nLa Cina riconosce ufficialmente 56 gruppi etnici distinti (\u6c11\u65cf), il pi\u00f9 grande dei quali \u00e8 quello dei i cinesi han (\u6c49\u65cf), che costituiscono circa il 91,9% della popolazione totale, ma la distribuzione \u00e8 molto irregolare; esistono infatti vaste zone della Cina occidentale in cui l'etnia han \u00e8 una minoranza. Le grandi minoranze etniche comprendono gli zhuang \u58ee\u65cf (16 milioni), i manci\u00f9 \u6ee1\u65cf (10 milioni), i cinesi hui \u56de\u65cf (9 milioni), i miao/Hmong \u82d7\u65cf (8 milioni), gli uiguri \u7ef4\u543e\u5c14 (7 milioni), gli yi \u5f5d\u65cf (7 milioni), i tujia \u571f\u5bb6\u65cf (5,75 milioni), i mongoli \u8499\u53e4\u65cf (5 milioni), i tibetani \u85cf\u65cf (5 milioni), i buyei \u5e03\u4f9d\u65cf (3 milioni) e i coreani \u671d\u9c9c\u65cf (2 milioni). La natura multietnica della Cina \u00e8 il risultato in parte dei territori incorporati dalla dinastia Qing, i cui imperatori erano essi stessi di etnia manci\u00f9 e non membri della maggioranza han. Le teorie etniche cinesi sono state pesantemente influenzate da quelle dell'Unione Sovietica. La politica ufficiale afferma di essere contro l'assimilazione e sostiene che ogni gruppo etnico dovrebbe avere il diritto di sviluppare il proprio linguaggio e la propria cultura. Il grado di integrazione dei gruppi etnici di minoranza con la comunit\u00e0 nazionale varia largamente da gruppo a gruppo. Alcuni di essi, come i tibetani e gli uiguri, provano un forte sentimento di ostilit\u00e0 verso la maggioranza. Invece altri gruppi come gli zhuang, gli hui e i manci\u00f9, sono ben integrati.\nReligione.\nIl governo cinese si dichiara formalmente \"laico\" e in quanto tale non riconosce alcuna religione \"di Stato\". L'articolo 36 della Costituzione cinese stabilisce la libert\u00e0 di credo religioso, bandendo e proibendo qualsiasi forma di intolleranza e coercizione. L'idea cinese di \"religione\" non corrisponde pienamente a quanto con questo termine si intende in Occidente; il termine cinese tradotto come \"religione\" \u2014 \"z\u014dngji\u00e0o \u5b97\u6559\" \u2014 \u00e8 un'introduzione recente (dal giapponese nel XX secolo) e definisce quelle \"dottrine\" dotate di un corpo istituzionale e scritturale ben definito. Gran parte della tradizione spirituale cinese, tuttavia, si svolge al di fuori delle forme dottrinali ed ecclesiastiche, costituendo quella che \u00e8 definita dagli studiosi \"religione tradizionale cinese\", e in cinese \"credi nativi\" o \"popolari\" \u2014 \u6c11\u9593\u4fe1\u4ef0 \"m\u00ednji\u0101n x\u00ecny\u01ceng\", riconosciuta come tale anche sul piano giuridico e pertanto come una categoria distinta rispetto alle \"religioni\" dottrinali.\nLe dottrine (\"zongjiao\") riconosciute e in quanto tali gestite a livello statale, sono cinque: il buddhismo, il taoismo, il protestantesimo, il cattolicesimo e l'islam. Il taoismo si svilupp\u00f2 in Cina a partire dal I-II secolo. Il buddismo si diffuse nel Paese, introdotto dall'India, con il VI secolo. Il cristianesimo e l'islam sono presenti in Cina come religioni minoritarie, il secondo predominante tra alcune etnie non-han (i pi\u00f9 numerosi sono gli hui e gli uiguri). Il quadro religioso del Paese \u00e8 tuttavia pi\u00f9 complesso, una volta che si guardi alla situazione al di fuori dei riconoscimenti ufficiali, infatti non c'\u00e8 una netta linea di demarcazione tra buddhismo, taoismo e pratiche religiose locali (\"minjian xinyang\"), e sono in particolare queste ultime a costituire un oggetto di difficile indagine e quantificazione. Esse sono infatti un insieme eterogeneo di atteggiamenti rituali che possono comprendere l'omaggio a divinit\u00e0 locali della natura, della nazione cinese (fondatori culturali e inventori, eroi, patriarchi di lignaggi), oppure agli antenati della propria famiglia. Ci\u00f2 significa che ogni lignaggio (\u5b97\u65cf \"zongzu\" o \u5bb6\u65cf \"jiazu\", l'equivalente della \"gens\" romana, ovvero tutte le famiglie che condividono lo stesso cognome, per esempio i Wu o i Lin di una determinata regione, pi\u00f9 o meno estesa) spesso fa riferimento a specifici templi, titolati ai capostipiti del lignaggio stesso; ogni famiglia in tal modo ricorda e onora le proprie origini. Il taoismo in certe sue scuole funge da cornice rituale per alcune espressioni della religione tradizionale nativa. Esistono anche forme dottrinali della religione tradizionale (\u6c11\u9593\u5b97\u6559 \"m\u00ednji\u0101n z\u014dngji\u00e0o\", \"dottrine native\" o \"popolari\") che tuttavia non sono riconosciute a livello nazionale oppure godono di riconoscimenti solo a livello provinciale (un esempio tra i tanti, la dottrina del sanyiismo riconosciuta ufficialmente in Fujian dal 2011).\nIl culto degli antenati \u00e8 una delle espressioni pi\u00f9 evidenti del confucianesimo, la scuola di pensiero che pi\u00f9 di ogni altro ha condizionato e condiziona tuttora la morale e il comportamento dei cinesi. Sebbene non sia tra le dottrine riconosciute, la sua influenza sulla morale cinese \u00e8 tangibile (rispetto dei genitori, rapporti tra uomo e donna, educazione dei figli e modelli di comportamento virtuoso). Negli ultimi anni \u00e8 in atto un processo di riscoperta e reinvenzione del confucianesimo che prende forma in una grande variet\u00e0 di iniziative e gruppi di studio, di culto e di politica.\nPer quanto riguarda il buddismo tibetano e il cattolicesimo va ricordato che se da un lato il riconoscimento ufficiale consente la pratica religiosa ai credenti di queste religioni, dall'altro comporta l'obbligo di giurare fedelt\u00e0 allo Stato da parte delle gerarchie religiose. Esse sono gestite da istituzioni inquadrate a livello statale, i cui membri sono tenuti a giurare fedelt\u00e0 alla repubblica. Il XIV Dalai Lama Tenzin Gyatso e il suo Panchen Lama (l'autorit\u00e0 incaricata della scelta del successore del Dalai Lama) non sono riconosciuti come autorit\u00e0 religiosa dallo Stato cinese, il quale ha scelto un proprio Panchen Lama. Per quanto riguarda il cattolicesimo lo Stato cinese non riconosce i vescovi nominati dalla Santa Sede, che sono spesso di fatto soggetti a provvedimenti restrittivi, e reclama invece per s\u00e9 il diritto alla nomina di questi ultimi. I cattolici cinesi fedeli alla Chiesa cattolica sono pertanto costretti celebrare i propri riti in clandestinit\u00e0.\nIn aggiunta alle religioni gi\u00e0 menzionate sono presenti varie religioni delle minoranze etniche che abitano alcune regioni della Cina e un numero non quantificato di aderenti a una variet\u00e0 di nuove religioni sorte principalmente nell'alveo della religione tradizionale cinese.\nI rilevamenti statistici parte del Chinese General Social Survey condotti dal 2008 al 2012 su ampi campioni della popolazione hanno restituito una media del 6,2% di persone dichiarantesi buddisti, 2,3% cristiani, 2,2% membri di sette religiose di matrice popolare, 1,7% musulmani e 0,2% seguaci di altre religioni. Del resto della popolazione solo il 6,3% sono le persone dichiarantesi \"atee\", mentre la maggioranza assoluta rimanente sono persone \"non religiose\" nel senso di non appartenenti alle associazioni religiose di stato, ma impegnate in culti tradizionali di d\u00e8i e antenati. Secondo rilevamenti statistici del 2014 circa il 70% dei cinesi pratica la religione tradizionale che comprende confucianesimo, taoismo e buddismo (buddismo cinese). Gli aderenti al buddismo sono circa il 16%. I cristiani sono circa il 2,5%. I musulmani sono circa lo 0,5%.\nUn sondaggio effettuato alla fine del 2014 ha rilevato che il 61% della popolazione si considera \"atea\".\nLingue.\nLa tradizione ha tramandato l'immagine del cinese come un'unica lingua dotata di pochi dialetti principali, ma con l'avvento della linguistica comparativa si \u00e8 affermata l'interpretazione che vede invece il cinese come una vasta famiglia di \"parlate affini\", le cosiddette lingue sinitiche (\u6c49\u8bed\u65cf). Esse costituiscono una branca importante delle lingue sinotibetane (\u6c49\u85cf\u8bed\u7cfb) e sono accomunate da caratteristiche importanti come la tonalit\u00e0 e l'ordine soggetto-verbo-oggetto, cos\u00ec come dal fatto di servirsi tutte quante di un unico sistema di scrittura basato sui caratteri cinesi (\u6c49\u5b57, usati anche in Corea, Giappone e Vietnam e noti anche come hanja, kanji e chu nom). Tutte queste parlate locali si possono classificare in base alla loro appartenenza a pochi \"gruppi dialettali\" noti come lingua mandarina, lingua Wu, lingua Hakka, la lingua Yue (la denominazione di \"lingua\" \u00e8 dovuta al fatto che anticamente venivano semplicemente considerati \"dialetti\" del cinese, mentre in realt\u00e0 costituiscono vere e proprie famiglie di lingue affini e distinte) e altre ancora.\nA fronte di questa situazione la Cina offre oggi un panorama linguistico assai variegato, caratterizzato da centinaia di parlate locali, ciascuna contraddistinta dai suoi dialetti. Molte di queste lingue non sono mutuamente intelligibili.\nLa lingua maggiormente diffusa nella Cina continentale \u00e8 il cinese mandarino, che viene parlato (in una qualche variet\u00e0 locale) dal 70% della popolazione di madrelingua cinese. Grazie alla sua diffusione in tutto il Paese il mandarino \u00e8 stato scelto agli inizi del XX secolo come base per la codifica di una pronuncia standard della lingua cinese, allo scopo di facilitare l'integrazione territoriale e culturale del paese.\nNel 1932 \u00e8 stato cos\u00ec adottato ufficialmente il cosiddetto mandarino standard ( o \"lingua comune\"), una pronuncia codificata a partire da una variante locale del cinese mandarino parlata nei pressi di Pechino (\u5317\u4eac\u8bdd). Il mandarino standard \u00e8 divenuto successivamente lingua ufficiale della Repubblica Popolare Cinese, di Taiwan, riconosciuto a Singapore e in Malesia; \u00e8 soprattutto una delle sei lingue ufficiali dell'ONU.\nLa scrittura del cinese si basa su un sistema di caratteri la cui origine risale a incisioni su ossa oracolari \u7532\u9aa8\u6587 (gusci di tartaruga e scapole di bue messi sul fuoco durante le divinazioni) risalenti a prima dell'et\u00e0 del bronzo. Il sistema di scrittura fu standardizzato per la prima volta nel III secolo a.C., ai tempi del primo imperatore della dinastia Qin, ed \u00e8 stato riordinato nei dizionari con un sistema di 214 radicali detti radicali Kangxi (\u5eb7\u7199\u90e8\u9996), usati anche per riordinare gli hanja, kanji e chu nom. Pur avendo subito una naturale evoluzione nel corso dei secoli, il sistema di scrittura basato su caratteri \u00e8 rimasto sostanzialmente integro negli anni. Negli anni cinquanta la Cina ha introdotto una riforma del sistema di scrittura con l'adozione dei cosiddetti caratteri semplificati (\u7b80\u4f53\u5b57). Questo sistema di scrittura \u00e8 usato nella Repubblica Popolare Cinese e a Singapore, mentre a Taiwan e Hong Kong si usano ancora i caratteri tradizionali (\u7e41\u4f53\u5b57). Ciascun carattere cinese pu\u00f2 avere diverse pronunce a seconda della lingua del parlante, ma il suo significato non cambia. Spesso ci\u00f2 avviene anche nel caso dei kanji e hanja e in svariati casi anche nei chu nom.\nIl cinese standard \u00e8 anche dotato di un sistema di romanizzazione ufficiale chiamato Hanyu Pinyin (\u6c49\u8bed\u62fc\u97f3), che permette di trascrivere la pronuncia standard dei caratteri cinesi servendosi dell'alfabeto latino e di alcuni diacritici eventuali. Il padre dello Pinyin, adottato ufficialmente in Cina l'11 febbraio 1958, viene spesso ritenuto Zhou Youguang (\u5468\u6709\u5149). Il mandarino prevede in tutto 415 sillabe che possono essere pronunciate applicando quattro toni diversi, segnalati sopra le vocali come diacritici o accanto ad esse come numeri.\nOltre al cinese standard e alle varianti regionali e dialetti locali, vi sono altre lingue, diffuse specialmente nelle regioni pi\u00f9 esterne, alcune delle quali sono riconosciute dallo Stato come seconde lingue minoritarie ufficiali, in particolare nelle regioni amministrative speciali: il mongolo nella Mongolia interna, il tibetano in Tibet, l'uiguro nello Sinkiang; e poi il coreano e il kazaco.\nOrdinamento dello Stato.\nLa Cina \u00e8 una repubblica popolare e il massimo organo legislativo \u00e8 il Congresso nazionale del popolo (\u5168\u56fd\u4eba\u6c11\u4ee3\u8868\u5927\u4f1a), i cui rappresentanti rimangono in carica per cinque anni. L'elezione di tali rappresentanti avviene per via indiretta attraverso un sistema piramidale di assemblee e comitati: i cittadini riuniti in assemblee eleggono dei comitati, i cui rappresentanti a loro volta si riuniscono in assemblee per eleggere i propri rappresentanti di livello superiore e cos\u00ec via fino all'elezione dei membri del Congresso, che elegge a sua volta un Comitato permanente che ne esercita le funzioni negli intervalli tra le sessioni plenarie, che avvengono di norma una volta l'anno: in tali occasioni il Congresso pu\u00f2 nominare il presidente della repubblica e i membri del governo, del quale supervisiona l'operato e all'occorrenza approva le leggi.\nIl potere esecutivo \u00e8 nelle mani del Consiglio di Stato (\u56fd\u52a1\u9662), l'organo di governo del quale fanno parte il primo ministro (\u603b\u7406) e i capi dei vari ministeri, oltre a eventuali rappresentanti di agenzie statali di livello superiore a quello ministeriale (pu\u00f2 trattarsi di agenzie di coordinamento). Fin dalla fondazione della Repubblica Popolare Cinese nel 1949 le pi\u00f9 importanti cariche dello Stato sono sempre state occupate da dirigenti di alto livello del Partito Comunista Cinese (a titolo di esempio, l'attuale Presidente della Repubblica (\u4e3b\u5e2d) Xi Jinping (\u4e60\u8fd1\u5e73) \u00e8 anche segretario generale del partito; lo stesso valeva per il suo predecessore Hu Jintao \u80e1\u9526\u6d9b) con il risultato che la \"leadership\" politica dello Stato cinese ha sempre coinciso con il gruppo dirigente del Partito Comunista: ci\u00f2 comporta che di fatto esiste un unico soggetto politico alla guida del Paese.\nLe leggi approvate dal Congresso sono di solito proposte direttamente dal Consiglio di Stato, le quali sono il risultato delle decisioni prese all'interno del Politburo. Dal momento che il Congresso \u00e8 composto per la maggior parte da iscritti al partito, l'esito delle votazioni \u00e8 gi\u00e0 noto in anticipo e l'approvazione delle leggi \u00e8 un fatto quasi scontato (sebbene negli ultimi anni vi siano stati episodi in cui il Congresso non ha approvato in prima battuta alcuni provvedimenti proposti dal Consiglio di Stato).\nA capo del potere giudiziario vi \u00e8 la Suprema corte del popolo, a cui spetta in ultima istanza il giudizio sui processi. Dal 2006 \u00e8 l'unica avente titolo di pronunciare sentenze di condanna a morte.\nSuddivisione amministrativa.\nLe province cinesi da sempre rivestono un importante ruolo culturale in Cina. I cinesi tendono a identificarsi con la provincia nativa e solitamente a ogni territorio provinciale corrispondono determinati stereotipi riferiti alla popolazione. I confini della maggior parte delle province cinesi furono stabiliti ai tempi della tarda dinastia Ming. La Cina ha una giurisdizione su ventidue province (e considera Taiwan la ventitreesima), cinque regioni autonome, quattro municipalit\u00e0 e due regioni amministrative speciali.\nRivendicazioni territoriali.\nOltre a rivendicare Taiwan, la Cina \u00e8 stata coinvolta in una serie di altre dispute territoriali internazionali. Dal 1990 la Cina \u00e8 impegnata in negoziati per risolvere le contese sui territori del Kashmir, tra cui una tratta di un confine conteso con l'India e una frontiera non ben definita con il Bhutan. La Cina contesta il possesso di diverse piccole isole nella parte orientale e sud del mar Cinese Meridionale: le isole Ryukyu e l'isole Senkaku/l'isole Diaoyu al Giappone, la provincia dell'Arun\u0101chal Pradesh all'India, le isole Paracelso al Vietnam (attualmente sotto amministrazione cinese) e le isole Spratly ai diversi Stati sud-est asiatici. Il 21 maggio 2014 il presidente Xi, parlando a una conferenza a Shanghai, si impegna a risolvere pacificamente queste contestazioni territoriali: \"La Cina intende perseguire la soluzione pacifica delle controversie con altri Stati sovrani sui diritti e gli interessi territoriali e marittimi\", ha affermato.\nCostituzione.\nLa Costituzione della Repubblica Popolare Cinese, quella corrente, fu adottata dal V Congresso Nazionale del Popolo il 4 dicembre 1982.\nIstituzioni.\nUniversit\u00e0.\nLa prima universit\u00e0 nazionale cinese venne fondata nel dicembre 1898, col nome di Universit\u00e0 Imperiale della capitale: si tratta dell'Universit\u00e0 di Pechino, (in cinese conosciuta col nome di Beid\u00e0, \u5317\u4eac\u5927\u5b66 oppure \u5317\u5927), \u00e8 una delle pi\u00f9 rinomate a livello internazionale.\nOrdinamento scolastico.\nDal 1986 l'educazione obbligatoria comprende la formazione primaria e media, che complessivamente durano nove anni. Nel 2010 circa l'82,5% degli studenti hanno continuato a studiare nelle scuole secondarie. Il \"g\u0101ok\u01ceo\" (), l'esame di Stato d'ammissione all'universit\u00e0, \u00e8 un prerequisito per accedere alla maggior parte delle istituzioni dell'educazione superiore. Sempre nel 2010 il 27% dei diplomati di scuola secondaria hanno continuato a studiare nelle universit\u00e0. L'orientamento professionale \u00e8 a disposizione degli studenti dei livelli secondari e secondari e terziari. Nel febbraio del 2006 il governo si \u00e8 impegnato a rendere completamente gratuiti i primi nove anni d'istruzione. La spesa annuale per l'istruzione \u00e8 aumentata da meno di 50 miliardi di dollari statunitensi nel 2003 a pi\u00f9 di 250 miliardi di dollari nel 2011. Tuttavia vi \u00e8 ancora un grande divario nelle condizioni d'istruzione; per esempio, nel 2010 la spesa annuale per l'istruzione secondaria a Pechino era di circa 3300\u00a0$ per alunno, mentre nel Guizhou, una delle province pi\u00f9 povere, non superava i 530\u00a0$ per alunno. Nel 2012 si sono iscritti circa l'89% dei cinesi d'et\u00e0 avanzata per frequentare la scuola secondaria. Nel 2007 c'erano 396\u00a0567 scuole primarie, 94\u00a0116 scuole secondarie e 2236 universit\u00e0. Nel 2010 la popolazione con pi\u00f9 15 anni d'et\u00e0 sapeva leggere e scrivere, paragonato col 20% del 1950. Va notato che gli studenti di Shanghai hanno ottenuto i migliori risultati in matematica, in scienze e in letteratura nell'esame PISA del 2012.\nSistema sanitario.\nIl Ministero della Salute, insieme agli uffici sanitari provinciali, supervisiona i bisogni di salute della popolazione cinese. Sin dai primi anni cinquanta la politica sanitaria cinese ha prestato particolare attenzione alla salute pubblica e alla medicina preventiva. A quel tempo il Partito Comunista Cinese inizi\u00f2 la \"campagna patriottica della salute\" che mirava a migliorare i servizi igienici, nonch\u00e9 il trattamento e la prevenzione di diverse patologie. Malattie come il colera, il tifo e la scarlattina, che precedentemente erano diffuse in Cina, furono quasi sradicate grazie a questa campagna. Dopo che Deng Xiaoping inizi\u00f2 le riforme economiche del 1978 la salute pubblica cinese miglior\u00f2 rapidamente per via di una migliore nutrizione, anche se molti dei servizi sanitari pubblici gratuiti scomparvero insieme con Comuni del Popolo. La sanit\u00e0 in Cina \u00e8 stata quindi in gran parte privatizzata e ha registrato un significativo aumento della qualit\u00e0. Nel 2009 il governo ha intrapreso un programma triennale su larga scala concernente l'assistenza sanitaria del valore di 124 miliardi di dollari. Questa iniziativa ha portato nel 2011 il 95% della popolazione cinese ad avere una copertura di base di assicurazione sanitaria. Nel 2011 la Cina era stimata per essere il terzo pi\u00f9 grande fornitore al mondo di prodotti farmaceutici, ma la popolazione era colpita dallo sviluppo e dalla distribuzione di farmaci contraffatti.\nA partire dal 2012 l'aspettativa media di vita alla nascita \u00e8 di 75 anni, e il tasso di mortalit\u00e0 infantile \u00e8 del 12 per mille. Entrambi i dati sono migliorati in modo significativo dal 1950. Il tasso di arresto della crescita, una condizione causata dalla malnutrizione, \u00e8 diminuito dal 33,1% del 1990 al 9,9% del 2010. Nonostante i significativi miglioramenti nella salute e la costruzione di strutture mediche avanzate, la Cina ha diversi problemi emergenti di sanit\u00e0 pubblica, come ad esempio le malattie respiratorie causate dall'inquinamento atmosferico diffuso, le centinaia di milioni di fumatori di sigarette e l'aumento dell'obesit\u00e0 tra i giovani abitanti dei centri urbani. La numericamente grande popolazione della Cina e le citt\u00e0 densamente popolate hanno portato allo svilupparsi di gravi focolai di malattie negli ultimi anni, come ad esempio lo scoppio nel 2003 della SARS. Si stima che nel 2010 l'inquinamento atmosferico abbia causato 1,2 milioni di morti premature in Cina.\nForze armate.\nLe forze armate della Repubblica Popolare Cinese sono composte da Esercito Popolare di Liberazione, Polizia Armata del Popolo e milizia popolare. Il comando unificato di tutte le forze armate risiede presso la commissione militare centrale, mentre il Ministero della Difesa alle dipendenze del Consiglio di Stato si occupa di gestire la difesa nazionale.\nIl fulcro delle forze armate cinesi \u00e8 costituito dall'Esercito Popolare di Liberazione (, abbreviato in EPL; pi\u00f9 comunemente noto come PLA, acronimo di \"People Liberation Army\") che, con un apparato di circa 2,285,000 soldati, \u00e8 il pi\u00f9 grande esercito permanente esistente al mondo.\nL'EPL \u00e8 composto da Esercito (che conta su 1,25 milioni di unit\u00e0 in servizio attivo), Marina, Aeronautica e da una forza strategica denominata Secondo Corpo di Artiglieria, che gestisce il deterrente nucleare cinese.\nSecondo i dati forniti dal governo cinese, il bilancio militare per il 2015 ammontava a 145 miliardi di dollari statunitensi, conquistando il secondo posto come pi\u00f9 grande budget militare tra gli Stati del mondo. Tuttavia molte autorit\u00e0, compresa la SIPRI e l'Ufficio del Segretario della Difesa statunitense, sostengono che questo budget non rifletta il reale livello di spesa militare, che si presume quindi assai pi\u00f9 elevato rispetto ai dati ufficiali.\nStato entrato ufficialmente in possesso di armi nucleari, la Cina ha aderito nel 1992 al trattato di non proliferazione nucleare. Non ci sono dati ufficiali sul numero di testate atomiche effettivamente operative, ma soltanto stime dei vettori (missili a breve, medio e lungo raggio) in possesso del Paese (nel 2015 il Dipartimento della Difesa americano stima in almeno 1200 SRBM e 50 o 60 ICBM). Varie istituzioni di monitoraggio delle potenze atomiche stimano il numero di testate effettive nell'ordine delle 240, ma circolano interpretazioni che stimano questa cifra essere assai pi\u00f9 alta.\nLa Cina \u00e8 considerata sia una grande potenza militare regionale che una potenziale superpotenza militare. Per compensare ci\u00f2, a partire dai primi anni 2000 essa ha sviluppato numerose attivit\u00e0 per allargare la propria potenziale azione, la sua prima portaerei \u00e8 entrata in servizio nel 2012, e mantiene inoltre una consistente flotta di sottomarini, tra cui otto di attacco a propulsione nucleare e missili balistici sottomarini. La Cina ha inoltre creato una rete di relazioni militari straniere.\nNegli ultimi decenni la Cina ha compiuto progressi significativi nella modernizzazione della sua forza aerea grazie all'acquisto di aerei da combattimento russi come il Sukhoi Su-30 e anche mediante la produzione di propri velivoli moderni e in particolare il Chengdu J-10, J-20 e gli Shenyang J-11, J-15, J-16 e J-31. La Cina \u00e8 inoltre impegnata nello sviluppo di un aereo \"stealth\" proprio e numerosi droni da combattimento. Il Paese ha inoltre aggiornato la sua forza terrestre, sostituendo il suo ormai vecchio parco di carri armati sovietici con numerose varianti del moderno ZTZ-99 e sistemi per migliorare il \"command and control warfare\". La Cina ha inoltre sviluppato o acquisito numerosi sistemi missilistici avanzati, tra cui missili anti-satellite, missili da crociera e ICBM nucleari lanciati da sottomarini. Secondo i dati dell'Istituto Internazionale di Ricerche sulla Pace di Stoccolma, tra il 2010 e il 2014, la Cina \u00e8 diventato il terzo pi\u00f9 grande esportatore al mondo delle principali armi con un incremento del 143% rispetto al periodo 2005-2009.\nQuesta crescita smisurata ha portato la Cina nel 2015 a dover frenare le esportazioni di droni e supercomputers. La Cina ha rafforzato il controllo sul suo settore tecnologico in quanto cerca di evitare infiltrazioni di\u00a0spie straniere, puntando alla costruzione di aziende tecnologiche competitive a livello mondiale, che possano rendere il paese tecnologicamente autosufficiente\u00a0dall'Occidente.\nLa marina dell'Esercito Popolare di Liberazione, fino ai primi anni novanta del XX secolo la marina militare ha ricoperto un ruolo subordinato alle forze armate terrestri. Ha subito in seguito una rapida modernizzazione ed \u00e8 ormai, nel XXI secolo inoltrato, la terza pi\u00f9 potente al mondo, con oltre 200\u00a0000 uomini, organizzata in tre grandi flotte: Flotta del mare del nord con sede a Tsingtao, la flotta del mar oriente con sede a Ningbo e la flotta del mar del sud con sede a Zhanjiang. Il suo teatro d'operazioni si estende fin dove la Cina ha o prevede di avere basi d'appoggio: Maldive, Bangladesh, Pakistan, Gibuti e Birmania.\nPolitica.\nFino al 1911 la Cina era una monarchia, formalmente facente capo all'imperatore.\nLa rivoluzione Xinhai del 1911 port\u00f2 alla deposizione dell'ultimo imperatore Pu Yi (all'epoca ancora bambino) e alla proclamazione della prima Repubblica di Cina nel 1912 sotto la presidenza di Sun Yat-sen. Il panorama politico del Paese fu determinato dal partito nazionalista Guomindang, che a ridosso della seconda guerra mondiale era divenuto di fatto l'unico partito al governo. Gli anni quaranta furono dominati dallo scontro tra le forze nazionaliste e quelle del nascente Partito Comunista Cinese. Dopo la fine della seconda guerra mondiale la situazione sfoci\u00f2 in una vera e propria guerra civile che coinvolse l'intero Paese. Essa si concluse nel 1949 con la vittoria delle forze comuniste. In quello stesso anno il partito nazionalista del Guomindang trasfer\u00ec formalmente la capitale della Repubblica di Cina presso Taipei sull'isola di Formosa, dove si rifugi\u00f2 l'intero governo repubblicano, che continu\u00f2 a rivendicare la sovranit\u00e0 territoriale sull'intero territorio della Cina e delle sue isole. Nel mese di ottobre dello stesso anno il Partito Comunista proclam\u00f2 la nascita della Repubblica Popolare Cinese, rivendicando a sua volta la sovranit\u00e0 su tutto il territorio precedentemente governato dalla Repubblica di Cina, ivi inclusa la stessa isola di Formosa, sulla quale per\u00f2 non aveva modo di esercitare alcun potere effettivo. Da allora la Cina continentale \u00e8 sotto il diretto controllo e l'amministrazione diretta del Partito Comunista Cinese, che include formalmente Taiwan tra l'elenco delle proprie province, sebbene non eserciti su di essa alcun controllo. Di converso il governo di Taiwan rivendica e mantiene il proprio \"status\" di governo indipendente, non rinunciando al diritto alla sovranit\u00e0 formale sulla Cina continentale, che \u00e8 anche scritto nella sua stessa costituzione.\nPer pi\u00f9 di quindici anni la comunit\u00e0 internazionale non riconobbe nella Repubblica Popolare Cinese come Stato sovrano. Fino al 1971 fu infatti un rappresentante della Repubblica di Cina a sedere sul seggio cinese all'Assemblea delle Nazioni Unite e presso il Consiglio di Sicurezza dell'ONU. A partire dal 1971 la maggior parte degli Stati del mondo riconobbero la Repubblica Popolare come legittimo rappresentante della Cina nel panorama internazionale, chiudendo formalmente le loro relazioni diplomatiche con Taiwan e nel 1971 il seggio cinese all'ONU pass\u00f2 alla Repubblica Popolare.\nQuesta particolare situazione, in cui due governi contemporaneamente esistenti \"de facto\" rivendicano entrambi la sovranit\u00e0 sul territorio cinese, \u00e8 espressa e sintetizzata nel principio \"un Paese, due sistemi\", reso celebre dopo esser stato formulato dal \"leader\" comunista Deng Xiaoping.\nPolitica interna.\nDal 1949 il Partito Comunista Cinese \u00e8 l'unico soggetto politico alla guida del Paese. Esso \u00e8 il pi\u00f9 grande partito del mondo con pi\u00f9 di 85 milioni di membri.\nAlla sua fondazione la Repubblica Popolare Cinese era uno Stato socialista con un'economia pianificata, votato alla realizzazione del socialismo reale. Dopo la morte di Mao Zedong nel 1976 il Partito Comunista Cinese sotto la guida del nuovo segretario generale Deng Xiaoping inizi\u00f2 una serie di riforme economiche che segnarono il passaggio al cosiddetto socialismo con caratteristiche cinesi o socialismo di mercato.\nHong Kong e Macao.\nAppartengono alla Repubblica Popolare Cinese anche le citt\u00e0 di Hong Kong e di Macao, che fino alla fine del XX secolo erano le ultime colonie in terra d'Asia rispettivamente di Regno Unito e Portogallo. Hong Kong tuttora infatti presenta varie caratteristiche del Regno Unito, come ad esempio la guida automobilistica sulla corsia di sinistra.\nPolitica estera.\nLa Repubblica Popolare Cinese intrattiene relazioni diplomatiche con 171 Paesi e conta 162 ambasciate proprie all'estero. La sua legittimit\u00e0 \u00e8 contestata dalla Repubblica di Cina e da pochi altri Paesi; \u00e8 infatti il pi\u00f9 grande e popoloso Stato ad avere un riconoscimento limitato. Nel 1971 la Repubblica Popolare Cinese ha sostituito la Repubblica di Cina come unico rappresentante della Cina alle Nazioni Unite ed \u00e8 uno dei cinque membri permanenti del Consiglio di sicurezza. La Cina \u00e8 anche un ex membro e \"leader\" del movimento dei Paesi non allineati e si considera ancora oggi un portavoce per i Paesi in via di sviluppo. Insieme a Brasile, Russia, India e Sudafrica, la Cina \u00e8 un membro del gruppo BRICS che comprende le principali economie emergenti.\nLa Cina \u00e8 anche membro dello SCO, un'alleanza militare di cui \u00e8 uno dei cinque membri fondatori.\nSotto la sua interpretazione della politica di una sola Cina, Pechino pone delle condizioni nello stabilire relazioni diplomatiche con Paesi che riconoscono Taiwan e non mantengono alcun legame ufficiale con il governo della Repubblica di Cina. I funzionari cinesi in numerose occasioni hanno protestato con Paesi esteri che hanno aperto sedi diplomatiche e rapporti commerciali con Taiwan, in particolare in materia di vendita di armamenti.\nGran parte della attuale politica estera cinese si basa sui cinque principi della coesistenza pacifica e sono inoltre guidati dal concetto di \"armonia senza uniformit\u00e0\", che incoraggia le relazioni diplomatiche tra gli Stati nonostante vi siano differenze ideologiche. Questa politica pu\u00f2 portare la Cina a sostenere stati considerati pericolosi o repressivi da parte delle nazioni occidentali, come lo Zimbabwe, la Corea del Nord e l'Iran. La Cina ha una stretta relazione economica e militare con la Russia e i due Stati votano spesso all'unisono nel Consiglio di sicurezza delle Nazioni Unite.\nProblemi socio-politici, diritti umani e riforme.\nIl movimento democratico cinese, gli attivisti sociali e alcuni membri del Partito Comunista Cinese ritengono necessaria una riforma politica e sociale. Mentre i controlli dello Stato sull'economia e sul sociale sono stati notevolmente ridotti a partire dal 1970, la libert\u00e0 politica \u00e8 ancora fortemente limitata. La Costituzione della Repubblica Popolare Cinese afferma che i \"diritti fondamentali\" dei cittadini comprendono: la libert\u00e0 di parola, la libert\u00e0 di stampa, il diritto a un giusto processo, la libert\u00e0 di religione, il suffragio universale e i diritti di propriet\u00e0. Tuttavia tali disposizioni non garantiscono una significativa protezione contro l'azione penale da parte dello Stato. Anche se qualche critica delle politiche del governo e del Partito Comunista \u00e8 generalmente tollerata, la censura di parola e di informazione politica, in particolare su internet, \u00e8 abitualmente utilizzata per prevenire azioni collettive. Nel 2005 Reporter senza frontiere ha classificato la Cina al 159\u00ba posto, su 167 Stati considerati, nel suo annuale \"World Press Freedom Index\", indicando pertanto un livello molto basso di libert\u00e0 di stampa. Nel 2016 la Cina ha occupato il 176\u00ba posto, su 180 Paesi analizzati.\nI migranti dalle campagne alle citt\u00e0 si trovano spesso a essere trattati come cittadini di seconda classe da parte del sistema di registrazione \"hukou\" delle famiglie, che controlla l'accesso alle prestazioni statali. I diritti di propriet\u00e0 vengono spesso scarsamente protetti e la tassazione colpisce in modo sproporzionato i cittadini pi\u00f9 poveri. Tuttavia un certo numero di imposte rurali sono state ridotte o abolite a partire dai primi anni duemila e dei servizi sociali aggiuntivi sono stati forniti agli abitanti delle campagne.\nUn certo numero di governi stranieri, le principali agenzie di stampa straniere e alcune ONG criticano l'applicazione dei diritti umani in Cina e in particolare facendo riferimento a episodi di detenzione senza processo, aborti obbligati, confessioni forzate, torture, restrizioni dei diritti fondamentali, e il ricorso eccessivo alla pena di morte. Il governo \u00e8 solito a sopprimere con la forza le manifestazioni e proteste popolari considerate una potenziale minaccia per la stabilit\u00e0 sociale, come \u00e8 avvenuto durante la protesta di piazza Tienanmen (\u5929\u5b89\u95e8\u5e7f\u573a) del 1989. A seguito di una dimostrazione su larga scala a Pechino nel 1999, il Partito Comunista ha lanciato una campagna per eliminare la pratica spirituale del \"Falun Gong\" (\u6cd5\u8f6e\u529f) con conseguenti arresti di massa, detenzioni illegali e episodi di torture e decessi in carcere. Alcuni ricercatori ritengono inoltre che decine di migliaia di aderenti al \"Falun Gong\" siano prigionieri e un minor numero di uiguri e tibetani potrebbero essere stati uccisi per fomentare il commercio di organi umani. Lo Stato cinese viene anche regolarmente accusato di repressioni su vasta scala e abusi riguardanti i diritti umani nella regione del Tibet e nello Xinjiang, tra cui interventi violenti da parte della polizia e soppressione del culto religioso.\nIl governo cinese ha risposto alle critiche straniere sostenendo che il diritto alla sussistenza e allo sviluppo economico \u00e8 un prerequisito per gli altri tipi di diritti umani e che il concetto di \"diritti umani\" dovrebbe tener conto del livello attuale di un Paese in sviluppo economico. Inoltre in Cina \u00e8 stato sottolineato l'aumento a partire dal 1970 della qualit\u00e0 di vita, del tasso di alfabetizzazione e dell'aspettativa di vita media, cos\u00ec come il miglioramento della sicurezza sul lavoro e la prevenzione contro le calamit\u00e0 naturali, come le perenni inondazioni del fiume Giallo. Alcuni politici cinesi si sono inoltre espressi a sostegno della democratizzazione, anche se altri rimangono di stampo pi\u00f9 conservatore. Sono stati condotti alcuni grandi sforzi di riforma; per esempio, nel novembre 2013 il governo ha annunciato piani per ridurre la politica del figlio unico e abolire il molto criticato programma di rieducazione attraverso il lavoro, tuttavia alcuni gruppi a sostegno dei diritti umani hanno rilevato che tali riforme siano state in gran parte di facciata. Durante gli anni duemila e nei primi anni duemiladieci il governo cinese si \u00e8 dimostrato sempre pi\u00f9 tollerante nei confronti delle ONG che offrono soluzioni pratiche ed efficienti ai problemi sociali, ma tali attivit\u00e0 del \"terzo settore\" sono comunque rimaste fortemente regolamentate.\nIl festival dello Yulin.\nIl \u201cLychee and Dog Meat Festival\u201d, comunemente conosciuto come Yulin Dog Meat Festival, \u00e8 una celebrazione popolare, tenuta annualmente nell\u2019omonima citt\u00e0, nella regione Guangxi, nel sud est della Cina. Questa festa \u201cfolkloristica\u201d inizia in concomitanza al solstizio estivo (21 giugno), e per tutta la sua durata, i 10 giorni successivi, si stima che vengano uccisi tra i 10.000 e i 15.000 cani (ma anche gatti), con lo scopo di essere trasformati in cibo. Il festival fece il suo debutto il 21 giugno 2009, grazie all\u2019iniziativa di alcuni venditori che, appoggiati dalle autorit\u00e0 locali, decisero di creare un evento in grado di attrarre turisti e promuovere il consumo di carne canina, tradizione tipica del Paese. Ad opporsi a tale celebrazione sono stati animalisti cinesi e internazionali che spesso hanno salvato diversi cani. Nel 2020 a seguito della pandemia di Covid-19 la Cina ha ufficialmente vietato il consumo di carne di cane e di gatto.\nEconomia.\nL'economia cinese \u00e8 la seconda maggiore economia al mondo per PIL (nominale) prodotto, alle spalle degli Stati Uniti d'America, mentre per PIL pro capite nominale \u00e8 al 59\u00ba posto (2020).\nDal 1949, anno di fondazione della Repubblica Popolare, il governo port\u00f2 avanti un modello di economia pianificata (\u8ba1\u5212\u7ecf\u6d4e) in stile sovietico, strutturato su piani quinquennali che determinavano gli obiettivi per agricoltura e industria. L'agricoltura venne collettivizzata, la terra divenne propriet\u00e0 dello Stato, i mercati locali aboliti e la maggior parte delle industrie di settori strategici pass\u00f2 sotto diretto controllo statale.\nAlla morte di Mao nel 1976 seguirono diverse vicende politiche interne al Partito Comunista, che si conclusero con l'elezione di Deng Xiaoping a segretario generale. Sotto la sua influenza, dal 1978-1979 il sistema politico-economico cinese abbandon\u00f2 il modello pianificato in favore del socialismo con caratteristiche cinesi (\u6709\u4e2d\u56fd\u7279\u8272\u793e\u4f1a\u4e3b\u4e49). Con questa espressione, coniata da Deng, si indica un sistema statale basato sue due principi cardine: da un lato il monopolio del Partito Comunista sulla sfera politica, dall'altro l'apertura del sistema economico a principi del libero mercato. Si tratta di un processo graduale che ebbe inizio a partire dalle ZES o Zone Economiche Speciali (\u7ecf\u6d4e\u7279\u533a), una selezione di province cinesi in cui vennero applicate in via sperimentale le prime riforme di apertura del mercato. In concomitanza con l'avvio del programma delle \"quattro modernizzazioni\" \u56db\u4e2a\u73b0\u4ee3\u5316 (agricoltura, industria, scienza e tecnologia, apparato militare), questo segn\u00f2 l'avvio di un lungo processo di crescita economica durato oltre trent'anni, basato tra gli altri su due fattori chiave: la grande quantit\u00e0 di manodopera a basso costo disponibile sul mercato del lavoro e il gran numero di investimenti diretti effettuati da compagnie straniere, attratte dalle possibilit\u00e0 offerte dalla delocalizzazione produttiva delle loro strutture in Cina. Un altro fattore chiave da considerare \u00e8, secondo alcuni, la svalutazione competitiva del renminbi (\u4eba\u6c11\u5e01) che ha caratterizzato questo lungo periodo.\nLa borsa di Shanghai \u00e8 la quinta a livello mondiale per capitalizzazione complessiva. Dopo oltre due decenni di crescita del PIL con valori superiori al 10% negli ultimi anni l'economia cinese continua a crescere, ma a un tasso ridotto, che nel 2015 ha raggiunto il minimo storico (le stime sono ancora incerte, a seconda delle fonti oscillano tra il 4% e il 7%).\nIl 1\u00ba dicembre 2015 il renminbi cinese \u00e8 divenuto una delle sei valute di riserva approvate dal FMI: la direzione del FMI ha motivato questa decisione asserendo che, oltre al fatto che nel 2014 le esportazioni della Cina hanno totalizzato il 12.4% degli scambi internazionali mondiali, il renminbi ottempera al requisito di essere una valuta \"ampiamente utilizzata\" nelle transazioni internazionali.\nIl Paese ha anche sperimentato un impressionante sviluppo delle proprie infrastrutture e trasporti. Tuttavia fino al 2004 la Costituzione cinese non riconosceva la propriet\u00e0 privata. Ai cinesi \u00e8 concesso acquistare beni e immobili, ma la terra rimane tuttora propriet\u00e0 unicamente dello Stato, che la pu\u00f2 affidare ai contadini con contratti di usufrutto della durata massima di novant'anni.\nIl sistema energetico \u00e8 ancora inefficiente: sebbene negli ultimi decenni del Novecento e nei primi del duemila la Cina sia il maggior consumatore mondiale di elettricit\u00e0, ha bisogno di molta pi\u00f9 energia della media dei Paesi OCSE per svolgere gli stessi processi industriali e circa il 70% della produzione viene dalle centrali a carbone, il combustibile fossile di cui la Cina \u00e8 pi\u00f9 ricca (i maggiori giacimenti si trovano nello Xinjang). Per ovviare a questo ritardo strutturale il governo sta promuovendo fortemente fonti di energia pi\u00f9 pulite: la Cina \u00e8 il secondo Paese al mondo per produzione di energia eolica dopo gli Stati Uniti e sfrutta molto anche il suo potenziale idroelettrico (degna di nota \u00e8 la diga delle tre gole, la pi\u00f9 grande al mondo); sono inoltre attive quattro centrali nucleari, per un totale di undici reattori e altri diciassette sono in costruzione con l'obiettivo di soddisfare il 6% del fabbisogno energetico con l'energia nucleare entro il 2020.\nClassi e disuguaglianze di reddito.\nLa classe media cinese (definita come la popolazione con un reddito annuo compreso tra 10.000 e 60.000 dollari statunitensi) nel 2012 contava pi\u00f9 di 300 milioni di individui. Secondo il rapporto Hurun il numero di miliardari in dollari statunitensi in Cina \u00e8 aumentato da 130 del 2009 ai 251 del 2012, conferendo alla Cina il secondo numero pi\u00f9 alto al mondo di miliardari. Nel 2012 il mercato al dettaglio nazionale della Cina si \u00e8 attestato a pi\u00f9 di 20 miliardi di yuan (3,200 miliardi di dollari statunitensi). e vede una crescita di oltre il 12% annuo, mentre il mercato dei beni di lusso si \u00e8 ampliato enormemente, con il 27,5% della quota globale. Tuttavia negli ultimi anni la rapida crescita economica della Cina ha contribuito a una grave inflazione, che ha comportato una maggiore regolamentazione da parte del governo. La Cina accusa un elevato livello di disuguaglianza economica ed esso \u00e8 aumentato negli ultimi decenni. Nel 2012 il coefficiente di Gini della Cina era 0,474.\nInfrastrutture.\nTelecomunicazioni.\nNel 2013 la Cina possedeva il maggior numero di cellulari attivi rispetto a qualsiasi Paese del mondo, con oltre 1 miliardo di utenti registrati a febbraio 2012. Il Paese conta anche il maggior numero al mondo di utenti di internet e della banda larga, con oltre 591 milioni al 2013, che corrispondono a circa il 44% della sua popolazione. Un rapporto dello stesso anno ha rilevato che la velocit\u00e0 media nazionale della connessione ad internet \u00e8 3,14 MB/s. Al luglio 2013 da sola contava il 24% dei dispositivi collegati a internet nel mondo.\nChina Telecom e China Unicom, i due maggiori fornitori di banda larga a livello mondiale, possiedono il 20% degli abbonati alla banda larga di tutto il mondo. Da sola China Telecom serve oltre 50 milioni di abbonati, mentre la China Unicom ne ha oltre 40 milioni. Diverse societ\u00e0 di telecomunicazioni cinesi, in particolare Huawei e ZTE, sono state accusati di spionaggio a favore delle autorit\u00e0 militari cinesi.\nNel 2015 la Cina sta sviluppando un proprio sistema di navigazione satellitare, chiamato Beidou, che ha iniziato a offrire servizi di navigazione commerciale in Asia nel 2012 e si prevede che possa offrire una copertura globale entro il 2020.\nTrasporti.\nLa rete stradale cinese si estende per una lunghezza complessiva di 1,87 milioni di km, concentrati maggiormente lungo la zona costiera, di cui 34.300\u00a0km sono costituiti da strade a scorrimento veloce. A partire dagli anni novanta i collegamenti stradali sono notevolmente aumentati grazie alla costruzione di una rete autostradale che collega l'intera nazione, conosciuta come \"National Trunk Highway System\" (NTHS): alla fine del 2011 si contano in Cina 53.000\u00a0km di autostrade il che rende il sistema autostradale pi\u00f9 lungo del mondo. Nel 1991 vi erano solo sei passaggi sul tratto principale del fiume Yangtze, che taglia in due il Paese; nell'ottobre 2014 se ne contavano ottantuno tra ponti e gallerie.\nLa Cina vanta il pi\u00f9 grande mercato automobilistico al mondo, dopo aver superato gli Stati Uniti sia nelle vendite di auto sia della produzione. Nel 2009 le vendite di automobili hanno superato i 13,6 milioni e si stima che raggiungano i 40 milioni entro il 2020. Un effetto collaterale della rapida crescita della rete stradale della Cina \u00e8 stato un aumento significativo degli incidenti stradali, anche a causa delle regole della strada mal applicate; solo nel 2011 circa cinesi sono morti in incidenti stradali. Nelle aree urbane le biciclette rimangono un comune mezzo di trasporto, nonostante la crescente prevalenza di automobili. Al 2012 si contavano circa 470 milioni di biciclette nel paese.\nLe ferrovie della Cina, di propriet\u00e0 dello Stato, sono tra le pi\u00f9 trafficate del mondo. Il treno costituisce, insieme agli autobus, il mezzo di trasporto pi\u00f9 frequentato anche per le tratte lunghe, vista la relativa onerosit\u00e0 dei viaggi aerei. Lo sviluppo del sistema ferroviario, monopolizzato dallo Stato, \u00e8 stata la risposta privilegiata alla crescente domanda di trasporti che ha accompagnato lo sviluppo economico cinese ed \u00e8 per questo che molte centri urbani in forte crescita si stanno dotando di trasporti pubblici su rotaie. Nel 2006 le ferrovie cinesi gestivano un quarto del volume di traffico ferroviario di tutto il mondo. Dal 2013 il paese vanta 103.144\u00a0km di ferrovia, la terza rete pi\u00f9 lunga del mondo. Tutte le province e le regioni sono collegate alla rete ferroviaria, ad eccezione di Macao. Le ferrovie si sforzano di soddisfare l'enorme domanda, in particolare durante la festa del Capodanno cinese, quando si realizza la pi\u00f9 grande migrazione umana annuale del mondo.\nNel 2013 le ferrovie cinesi permisero milioni spostamenti di utenti, generando miliardi di passeggeri per chilometro e trasportarono milioni di tonnellate di merci, generando miliardi di tonnellate di merci per chilometri. \u00c8 degna di nota la ferrovia del Qingzang, inaugurata nel 2006 a coronamento di un progetto iniziato negli anni cinquanta, che collega Lhasa, capitale del Tibet, al resto della rete nazionale: \u00e8 la strada ferrata pi\u00f9 alta del mondo, sviluppandosi per l'80% del suo percorso oltre i metri e toccando i , ed \u00e8 per questo anche una delle infrastrutture ferroviarie di pi\u00f9 alto livello tecnologico.\nLa ferrovia ad alta velocit\u00e0 in Cina, costruita a partire dai primi anni 2000, nel 2013 contava una rete di ed era la rete di ferrovia ad alta velocit\u00e0 pi\u00f9 lunga al mondo. La rete comprende la ferrovia Pechino-Canton-Shenzhen-Hong Kong, la singola linea ad alta velocit\u00e0 pi\u00f9 lunga al mondo, e la linea ad alta velocit\u00e0 Pechino-Shanghai, che ha tre dei pi\u00f9 lunghi ponti ferroviari di tutto il mondo. Si prevede che la rete ad alta velocit\u00e0 possa raggiungere i 16.000\u00a0km complessivi entro il 2020. Il Transrapid di Shanghai, che raggiunge 431\u00a0km/h, \u00e8 il pi\u00f9 veloce servizio ferroviario commerciale nel mondo.\nA partire da maggio 2014 venti citt\u00e0 cinesi possiedono sistemi di trasporto pubblico urbano, con una dozzina di citt\u00e0 che le raggiungeranno entro il 2020. La metropolitana di Shanghai, la metropolitana di Pechino, la metropolitana di Canton, la MTR di Hong Kong e la metropolitana di Shenzhen sono tra le pi\u00f9 lunghe e le pi\u00f9 trafficate del mondo. Hanno costruito una rete metropolitana, nell'ordine: Pechino (1969), Hong Kong (1979), Tientsin (1980), Shanghai (1995), Canton (1999), Changchun (2002), Dalian (2003), Shenzhen (2004), Wuhan (2004), Nanchino (2005) e Chongqing (2005), Shenyang (2009), Chengdu e Foshan (2010), Xi'an (2011), Hangzhou, Suzhou e Kunming nel 2012, Harbin e Zhengzhou nel 2013, nel 2014 \u00e8 la volta di Changsha, Ningbo, Wuxi, Qingdao e Nanchang (2015), nel 2016 il servizio di metropolitana si avvia a Nanning, Fuzhou, Hefei e a Dongguan, nel 2017 tocca a Shijiazhuang, Guiyang e Xiamen, inaugura nel 2018 a \u00dcr\u00fcmqi e l\u2019ultima inaugurata \u00e8 la metropolitana di Lanzhou il 20 giugno 2019.\nNel 2016 la rete aeroportuale della Cina era composta da 218 aeroporti civili e nello stesso anno veniva superata per la prima volta la quota di un miliardo di passeggeri annui. Nel 2013 pi\u00f9 di due terzi degli aeroporti in costruzione in tutto il mondo erano in Cina e la statunitense Boeing si aspetta che la flotta cinese degli aerei commerciali possa crescere dai 1.910 aeromobili del 2011 ai 5.980 nel 2031. Con la rapida espansione nel settore dell'aviazione civile, i maggiori aeroporti della Cina sono stati inseriti nelle liste degli aeroporti pi\u00f9 trafficati al mondo. Nel 2013 l'aeroporto di Pechino-Capitale si piazzava al secondo posto per traffico passeggeri al mondo (nel 2002 copriva la 26\u00aa posizione). Nel 2010 l'aeroporto internazionale di Hong Kong e l'aeroporto internazionale di Shanghai-Pudong erano al primo e al terzo posto nel trasporto merci.\nCirca l'80% dello spazio aereo della Cina rimane limitato per uso militare e le compagnie aeree cinesi sono tra le meno efficienti tra le compagnie asiatiche in termini di ritardi. La Cina possiede inoltre 2.000 porti marittimi e fluviali, 130 circa dei quali sono aperti ai traffici internazionali. Nel 2012 i porti di Shanghai, di Hong Kong, di Shenzhen, di Ningbo-Zhoushan, di Guangzhou, di Qingdao, di Tianjin e di Dalian erano classificati tra i primi al mondo nel traffico container e merci.\nIl 23 ottobre 2018 \u00e8 stato aperto il Ponte Hong Kong-Zhuhai-Macao, il ponte pi\u00f9 lungo del mondo.\nAmbiente.\nIl territorio cinese, quarto Paese del mondo per estensione, varia in altitudine dal livello del mare a est, alla vetta dell'Everest (la montagna pi\u00f9 alta del mondo), al confine con il Nepal. Le regioni meridionali confinanti con Laos, Vietnam e Myanmar sono ricoperte da foreste pluviali tropicali, mentre in Mongolia interna sul \"permafrost\" dei monti Da Hinggan cresce una vegetazione simile alla tundra. La Cina ospita inoltre le pi\u00f9 importanti zone umide dell'Estremo Oriente, il pi\u00f9 lungo fiume dell'Asia (il Fiume Azzurro) e le sorgenti di due fiumi di inestimabile importanza per centinaia di milioni di persone dell'Asia meridionale e sud-orientale, ossia il Gange e il Mekong. Tuttavia un quinto della Cina \u00e8 coperto anche da deserti, soprattutto nel nord-ovest del Paese, e aride steppe ricoprono vaste zone dei monti Altai, Tian Shan e Kunlun nell'estremo ovest, regioni che non possono essere raggiunte n\u00e9 dal monsone di sud-ovest, bloccato dall'altopiano tibetano, n\u00e9 da quello di sud-est, che non raggiunge la zona per la notevole distanza dal mare. Questa gran diversit\u00e0 di topografia e habitat ha portato a un notevole sviluppo della vita vegetale e animale.\nForeste.\nIn Cina si riscontra una gran variet\u00e0 di foreste. Sia nelle zone nord-orientali sia in quelle nord-occidentali si innalzano montagne ricoperte da gelide foreste di conifere in cui vivono animali come l'alce e l'orso dal collare, oltre a circa 120 specie di uccelli. Nelle foreste di conifere pi\u00f9 umide, spesso si sviluppano boschetti di bamb\u00f9, rimpiazzati, ad altitudini pi\u00f9 elevate, da boscaglie di rododendri, ginepri e tassi. Le foreste subtropicali, che dominano le regioni della Cina centrale e meridionale, sono il regno di circa 146.000 specie vegetali, ma anche del famoso panda gigante, del rinopiteco dorato e della tigre della Cina meridionale. Le foreste pluviali tropicali e quelle monsoniche, confinate allo Yunnan e ad Hainan, contengono circa un quarto di tutte le specie vegetali e animali della Cina.\nPraterie.\nLe praterie ricoprono circa un terzo della superficie totale della Cina. Di queste le pi\u00f9 vaste e fertili sono concentrate quasi tutte in Mongolia interna, Ningxia, in alcune zone del Qinghai e in Tibet. Queste distese erbose sono l'habitat principale di tre specie a rischio estinzione: il cavallo di Przewalski, l'asino selvatico asiatico e il cammello della Battriana (l'antenato dei cammelli domestici). Spesso gli animali selvatici entrano in competizione diretta con quelli domestici e perci\u00f2 i carnivori presenti nell'area vengono avvelenati o catturati con trappole; molto frequenti sono anche gli incendi appiccati volutamente dall'uomo per incrementare le zone di pascolo. Tale pratica \u00e8 stata recentemente vietata dal governo, ma nelle aree pi\u00f9 remote la legge \u00e8 difficile da far rispettare.\nEcosistemi d'acqua dolce.\nGli habitat d'acqua dolce ricoprono un ruolo importantissimo in Cina e un'altissima percentuale della popolazione dipende direttamente dalle zone umide, paludi, fiumi e laghi per l'attivit\u00e0 economica, l'irrigazione e l'acqua potabile. Sette dei pi\u00f9 importanti fiumi del mondo nascono dagli altopiani della Cina occidentale. Il Fiume Giallo (\"Huang He\"), il Fiume Azzurro (\"Chang Jiang\"), il \"Lancang Jiang\" (\"Mekong\") e il \"Salween\" nascono dalle zone orientali dell'altopiano del Tibet-Qinghai, mentre l'Indo, il Gange e il Brahmaputra da quelle meridionali. Questi fiumi sono una fonte inesauribile di acqua, utilizzata sia per bere sia a scopo agricolo, ma anche un'importantissima via di comunicazione; non bisogna inoltre dimenticare l'importanza culturale e religiosa che rivestono per circa due miliardi di abitanti di Cina, India, Pakistan, Bangladesh e Asia sud-orientale. I fiumi suddetti danno origine a molte delle migliaia di laghi d'acqua dolce della regione.\nNel nord-est si trova la maggior parte delle paludi d'acqua dolce della Cina. Un'area di chilometri quadrati della pianura di Sanjiang, nell'Heilongjiang, \u00e8 essenzialmente una distesa di laghi d'acqua dolce poco profondi e di letti fluviali dove i fiumi Heilongjiang, Sungari e Wusuli si riuniscono insieme. Questo ecosistema si riscontra anche nel Jilin, nel Liaoning e in Mongolia interna. Una delle pi\u00f9 note aree protette di palude \u00e8 la riserva naturale di Zhalong, un'area di chilometri quadrati, creata nel 1979 per proteggere i siti di nidificazione della gru della Manciuria e di altri uccelli che vi trascorrono l'inverno. Queste paludi sono anche di grande valore per la raccolta di canne, la maggior parte delle quali viene trasformata in pasta per carta. Gli uccelli acquatici possono vivere nei terreni di raccolta delle canne, almeno ai livelli attuali, dando vita a un connubio tra conservazione della natura e sviluppo economico. Nel Sichuan occidentale le paludi offrono terreno di nidificazione alle gru collonero e alle oche indiane.\nTra i laghi della Cina vi sono le pi\u00f9 famose zone umide dello Stato: il Poyang Hu, nel Jiangxi, e il Dongting Hu, nell'Hunan. Il Dongting Hu, il secondo lago d'acqua dolce pi\u00f9 grande della Cina, \u00e8 di estrema importanza per varie specie di animali selvatici, come il delfino di fiume del Fiume Azzurro e lo storione cinese, ma anche per molti uccelli acquatici che vi svernano. Il Poyang Hu \u00e8 formato da un complesso di laghetti e zone paludose la cui estensione varia stagionalmente; le inondazioni estive rendono fertilissimo il terreno circostante in autunno e tale caratteristica attrae sia i contadini che gli uccelli migratori. L'importanza dell'area \u00e8 difficile da sopravvalutare, dato che questi laghi costituiscono l'habitat di svernamento per la quasi totalit\u00e0 della popolazione globale di gru siberiana (circa duecento esemplari), cos\u00ec come per cinquecentomila uccelli che fanno del Poyang Hu la propria dimora durante i mesi invernali. Tuttavia dal 2000 alcuni dei pi\u00f9 grandi laghi del Poyang sono rimasti in secca alla fine dell'autunno e gli uccelli acquatici si sono ritrovati con una minore disponibilit\u00e0 di cibo.\nLaghi d'acqua salata.\nCirca met\u00e0 dei laghi della Cina sono salati e anche questi, come quelli d'acqua dolce, offrono rifugio a moltissimi uccelli acquatici. Quasi tutti sono concentrati nella Cina nord-occidentale, nei bacini endoreici dell'altopiano tibetano settentrionale e del bacino del Qaidam. Il pi\u00f9 grande di essi \u00e8 il Qinghai, uno specchio d'acqua di 4.426\u00a0km2 che ogni estate attrae migliaia di uccelli, compresi i cormorani, i gabbiani del Pallas, le oche indiane e le avocette bianche e nere. Allo stesso modo il bacino del Tarim, nello Sinkiang, d\u00e0 sostentamento a una delle pi\u00f9 grandi popolazioni di cicogne nere della Cina. La zona dell'altopiano di Ordos, in Mongolia interna, cos\u00ec come il Taolimiao-Alashan Nur (un lago dello Sinkiang), offre terreno di nidificazione al raro gabbiano relitto. La maggior parte di questi laghi e paludi varia di livello a seconda delle stagioni ed \u00e8 minacciata dal sempre pi\u00f9 consistente bisogno d'acqua per l'utilizzo umano.\nZone umide costiere.\nLa linea costiera della Cina si snoda per circa 18.000\u00a0km e si estende dal golfo di Bohai, gelato in inverno, alle acque tropicali del mar Cinese Meridionale. Le zone umide costiere sono un'importante zona di sosta per gli uccelli che seguono la rotta migratoria tra la Siberia e l'Australia. L'isola di Chongming, nel delta del Fiume Azzurro, presso Shanghai (la pi\u00f9 grande citt\u00e0 della Cina e una delle regioni a maggior sviluppo demografico) gioca un'importanza vitale per questi migratori.\nCultura.\nFin dai tempi antichi la cultura cinese \u00e8 stata fortemente influenzata dal confucianesimo e dalle correnti filosofiche. Per gran parte del periodo dinastico la possibilit\u00e0 di scalare la piramide sociale era correlata all'ottenere un buon risultato nel prestigioso esame imperiale, istituzione che risale alla dinastia Han. L'enfasi dell'esame scritto ha influenzato la percezione generale della raffinatezza culturale, portando a ritenere che la calligrafia, la poesia e la pittura fossero forme d'arte superiori alla danza e al teatro. La cultura cinese ha sempre sottolineato un profondo senso della storia e della prospettiva dell'introspezione nazionale. Gli esami meritrocratici sono ancora molto apprezzati nella Cina odierna.\nI primi \"leader\" della Repubblica Popolare Cinese erano nati durante il tradizionale ordine imperiale, ma furono influenzati dal movimento del 4 maggio e dagli ideali riformisti. Pertanto cercarono di modificare alcuni aspetti tradizionali della cultura, come il possesso della terra, il sessismo e il sistema di istruzione di stampo confuciano; conservando invece altre caratteristiche come la struttura familiare e l'obbedienza allo Stato. Alcuni osservatori hanno visto il periodo successivo alla costituzione della RPC del 1949 come continuazione della tradizionale dinastica cinese, mentre altri hanno sostenuto che il Partito Comunista abbia danneggiato le fondamenta della cultura cinese, in particolare attraverso la rivoluzione culturale del 1960 che ha radicalmente modificato molti aspetti tradizionali della cultura, classificandoli come \"regressivi o dannosi\" e \"vestigia feudali\". Molti aspetti importanti della cultura e morale cinese, come il confucianesimo, l'arte, la letteratura e le arti dello spettacolo, come l'opera di Pechino, hanno subito modifiche per essere conformi con le politiche governative e di propaganda.\nIl governo ha accettato numerosi elementi della cultura tradizionale cinese come parte integrante della societ\u00e0. Con l'ascesa del nazionalismo e la fine della rivoluzione culturale si \u00e8 assistito a una forte ripresa delle varie forme d'arte della letteratura, della musica, del cinema, della moda e dell'architettura e l'artigianato ha suscitato un grande interesse nazionale e internazionale.\nArte.\nL'architettura cinese tradizionale \u00e8 stata influenzata dall'arte greco-buddhista del I secolo d.C. Le costruzioni erano realizzate generalmente in legno e mattone, le colonne solitamente erano dotate di una base molto alta e prive di capitello. I tetti presentavano spesse gronde leggermente ricurve e rivolte verso l'alto. Vi sono varie decorazioni policrome, come piastrelle, tegole, intarsi, campane e stucchi, dotati di una vasta variet\u00e0 di dettagli. Dopo l'avvento della RPC l'architettura ha subito un processo di rimodernamento e dal 1980 ha iniziato a diversificarsi.\nLa nascita della pittura cinese si stima sia avvenuta circa 5000 anni fa, quando i cinesi disegnavano immagini di esseri umani e animali nelle rocce grazie a coloranti minerali e compivano delle decorazioni su vari oggetti di ceramica. I disegni si sono poi evoluti in motivi mistici su pezzi bronzo. Le prime pitture su seta che sono giunte fino a noi, si presume che siano state dipinte circa 2000 anni addietro. I primi dipinti avevano come soggetto figure umane a raffigurazioni di paesaggi con uccelli e piante. A partire dal XVII secolo i dipinti provenienti dall'Europa sono stati introdotti nella Cina e questo tipo di arte venne chiamata \"pittura occidentale\" mentre l'arte nazionale assusne la denominazione di \"pittura tradizionale cinese\". In Estremo Oriente la rappresentazione dei paesaggi rurali \u00e8 stata l'oggetto predominante dell'arte.\nPatrimoni dell'umanit\u00e0.\nAl 2021 sono ben 56 i siti della Cina iscritti nella Lista dei patrimoni dell'umanit\u00e0 dell' UNESCO.\nCinema.\nIl cinema ha fatto il suo ingresso in Cina nel 1896 e la prima produzione cinese \u00e8 stata realizzata nove anni pi\u00f9 tardi, nel 1905: Il monte Dingjun, una registrazione di un'opera di Pechino. Mentre durante ventesimo secolo il cinema \u00e8 progredito in occidente, in Cina in pochi decenni \u00e8 passato dal successo iniziale alla decadenza, riflettendo la situazione politica del Paese. Con la liberalizzazione del 1970 i film cinesi cominciarono ad apparire all'estero. Nel 1997 la \"Fabbrica dei sogni\" di Feng Xiaogang \u00e8 diventato il primo film cinese a ottenere successo commerciale e di critica in Occidente. Tutti i film, anche stranieri, prima di essere proiettati nel Paese devono essere approvati dal Consiglio di Stato, il quale spesso interviene censurando alcune scene. Sette dei dieci film di maggior successo sono produzioni nazionali. L'industria cinematografica \u00e8 in continua ascesa; \"Lost in Thailandia\" (2012) \u00e8 stato il primo film a incassare pi\u00f9 di un miliardo di yuan.\nTra gli illustratori e designer cinesi che si sono affermati tra il XX e il XXI secolo si ricorda Tyrus Wong, che lavor\u00f2 anche per la Walt Disney Productions e creatore del personaggio di Bambi.\nMusica.\nAnche nel campo musicale il popolo cinese ha espresso importanti contributi e la musica cinese si \u00e8 evoluta anche nel corso dei tempi moderni.\nDanza.\nPer quanto concerne la danza si ricordano due particolari tipi di danza cinese: la Danza del leone e la Danza del drago. \"Danza cinese\" \u00e8 un \"termine generale\" per la danza classica cinese, la danza popolare cinese e la danza popolare, ed \u00e8 anche usato per riferirsi al termine generale per le discipline di danza cinesi che non sono state ancora suddivise.\nLa danza cinese \u00e8 stata fondata negli anni '50. La formazione di base si basa sul sistema di allenamento del balletto e integra tecniche e abilit\u00e0 come arti marziali cinesi, opera tradizionale e acrobazie popolari come mani, occhi, corpo, gioco di gambe e passi; over \u00e8 l'abilit\u00e0 nazionale della danza cinese Nel processo di salto: torcersi, inclinarsi, capovolgersi, schivare, aprirsi, saltare e muoversi. Anche le girelle laterali in aria hanno nuovi sviluppi.\nLetteratura.\nLa letteratura cinese \u00e8 nata come un modo per preservare le memorie e le divinazioni sugli ossi oracolari. La vasta collezione di libri che sono stati conservati a partire dalla dinastia Zhou dimostrano la loro prestigio intellettuale. L'epoca della dinastia Zhou \u00e8 spesso vista come un importante sviluppo culturale della Cina. I cinque punti cardinali erano alla base di quasi tutti i principali studi. I concetti trattati dai testi classici cinesi presentano una vasta gamma di argomenti, tra cui la poesia, l'astrologia, l'astronomia, il calendario e le costellazioni. Molti dei concetti tipici cinesi, come lo yin e yang, il qi e i quattro pilastri del destino in relazione con il cielo e la terra, sono stati teorizzati nei periodi dinastici. Alcuni dei pi\u00f9 importanti scritti antichi sono \"I Ching\" e \"Shujing\" nei Quattro Libri e nei Cinque Classici.\nIl periodo di regno della dinastia Song fu anch'esso ricco di produzione di letteratura scientifica e ha visto la realizzazione di opere come \"Xin Yixiang Fayao\" di Su Song e \"Mengxi Bita\" di Shen Kuo. Sono state realizzate anche molte opere di storiografia e grandi enciclopedie, come \"Zizhi Tongjian\" di Sima Guang (1084) e i Quattro Grandi Libri dei Song completamente compilati e modificati nell'XI secolo.\nMolti dei personaggi della letteratura cinese facevano parte del governo del Paese o ricoprivano importanti posizioni. Essi parlavano consapevolmente e talvolta proponevano e dirigevano nuove forme di governo. Nel XVII secolo gli autori cinesi produssero da soli pi\u00f9 testi che il resto del mondo. Molti romanzi come i Quattro grandi romanzi classici fecero nascere innumerevoli storie di finzione. Alla fine della dinastia Qing la cultura cinese si avvi\u00f2 verso una nuova era in cui la scrittura era alla portata dei cittadini comuni. Hu Shih e Lu Xun sono stati pionieri della letteratura moderna. Nel 2000 Gao Xingjian ha vinto il premio Nobel per la letteratura grazie ai suoi romanzi, come \"La montagna dell'anima\", che \u00e8 stata tradotta in diverse lingue. Il premio Nobel per la letteratura di Gao Xingjian ha suscitato polemiche nella Cina continentale. Alcune persone pensano che ci siano molti scrittori migliori in Cina, e ha vinto il premio per la sua posizione politica; alcune persone si oppongono all'affermazione del primo, credendo che abbia un significato positivo nella letteratura cinese.\nFilosofia.\nUno dei pi\u00f9 importanti filosofi cinesi fu Confucio da cui deriv\u00f2 il movimento di pensiero noto come confucianesimo.\nAltri importanti filosofi cinesi sono Sun Tzu, generale che scrisse \"l'arte della guerra\" e Laozi, fondatore del taoismo.\nNel XX secolo si afferm\u00f2 la dottrina politica, ma fondata sul pensiero del presidente cinese Mao Zedong, nota come maoismo.\nScienza e tecnologia.\nNella storia.\nLa Cina \u00e8 stata \"leader\" mondiale nel campo della scienza e della tecnologia fino dalla dinastia Ming. Antiche scoperte e invenzioni cinesi come la carta, la stampa, la bussola e la polvere da sparo si diffusero poi in Asia e in Europa. I matematici cinesi sono stati i primi a utilizzare i numeri negativi. Tuttavia, a partire dal XVII secolo, il mondo occidentale ha superato la Cina nello sviluppo scientifico e tecnologico. Le cause di questa grande divergenza continuano a essere discusse.\nDopo le ripetute sconfitte militari da parte delle nazioni occidentali nel XIX secolo i riformatori cinesi iniziarono la promozione della scienza moderna e della tecnologia come parte del movimento di auto-rafforzamento. Dopo che i comunisti presero il potere nel 1949 si \u00e8 cercato di organizzare la scienza e la tecnologia basandole sul modello dell'Unione Sovietica, in cui la ricerca era in gran parte pianificata dal governo centrale. Dopo la morte di Mao nel 1976 la scienza e tecnologia sono state comprese nelle \"quattro modernizzazioni\" e il sistema accademico di ispirazione sovietica \u00e8 stato gradualmente riformato.\nNell'era moderna.\nDalla fine della rivoluzione culturale la Cina ha fatto significativi investimenti nel campo della ricerca scientifica, con 163 miliardi di dollari spesi in ricerca e sviluppo nel 2012. La scienza e la tecnologia sono considerati di vitale importanza per la realizzazione economica del Paese e per i suoi obiettivi politici e talvolta esse vengono prese come fonte di orgoglio nazionale tanto che a volte si descrive come \"tecno-nazionalismo\". Nonostante l'aumento delle spese in questo campo, il sistema di finanziamento non \u00e8 ancora trasparente e la quota del bilancio si sta restringendo. Nel 2011 la Cina ha dedicato il 4,7% e l'11,8% del suo bilancio totale rispettivamente per la ricerca di base e la ricerca applicata, una percentuale significativamente inferiore alle principali potenze tecnologiche come gli Stati Uniti e il Giappone.\nLa Cina sta rapidamente sviluppando un sistema di istruzione che ponga l'accento sulla scienza, sulla matematica e sull'ingegneria; nel 2009 ha prodotto oltre 10.000 laureati in ingegneria e 500.000 laureati scienze, pi\u00f9 di qualsiasi altro Paese. La Cina \u00e8 anche il secondo pi\u00f9 grande editore al mondo di pubblicazioni scientifiche; la produzione nel solo 2010 \u00e8 stata di 121.500 articoli, tra cui 5.200 apparsi sulle principali riviste scientifiche internazionali. Societ\u00e0 tecnologiche cinesi come Huawei e Lenovo sono diventati \"leader\" mondiali nel settore delle telecomunicazioni e dei personal computer e i supercomputer cinesi sono costantemente classificati tra i pi\u00f9 potenti al mondo. La Cina sta inoltre vivendo una significativa crescita nell'uso di robot industriali; tra il 2008 e il 2011 l'installazione di robot multiruolo in fabbriche cinesi \u00e8 aumentato del 136%.\nLa Cina nello spazio.\nIl programma spaziale cinese \u00e8 uno dei pi\u00f9 attivi al mondo ed \u00e8 fonte importante di orgoglio nazionale. Nel 1970 la Cina ha lanciato il suo primo satellite, il Dong Fang Hong I, diventando il quinto Paese a farlo in modo indipendente. Nel 2003 la Cina \u00e8 diventata il terzo Paese a inviare autonomamente esseri umani nello spazio, grazie alla missione di Yang Liwei a bordo della Shenzhou 5; al 2015 dieci cittadini cinesi hanno viaggiato nello spazio, tra cui due donne. Nel 2011 \u00e8 stato lanciato il primo laboratorio orbitale cinese, il Tiangong 1, e questo segna il primo passo di un progetto per assemblare una grande stazione abitata dai primi anni del 2020. Nel 2013 la Cina ha fatto atterrare con successo la sonda Chang'e 3 e il rover Yutu sulla Luna; vi \u00e8 la previsione di raccogliere campioni di suolo lunare entro il 2017 Nel 2019 la Cina ha fatto allunare una sonda nel lato nascosto della Luna, prima al mondo.\nFisica.\nNel campo della fisica da ricordare le figure di Tsung-Dao Lee e di Chen Ning Yang e i loro contributi alle scoperte riguardo la particella elementare, vincitori del Premio Nobel per la fisica, nel 1957 (primi cinesi a vincere un Nobel).\nTra il XX e il XXI secolo si distinse la figura di Charles K. Kao, pioniere della fibra ottica, Premio Nobel per la fisica, nel 2009.\nMedicina.\nUn aspetto rilevante nell'ambito scientifico cinese \u00e8 dato dalla medicina: tra i grandi medici e naturalisti cinesi spicca la figura di Li Shizhen (1518-1593). La medicina tradizionale cinese \u00e8 nata nella societ\u00e0 primitiva La teoria della medicina tradizionale cinese si \u00e8 formata fondamentalmente durante il periodo primaverile e autunnale e il periodo degli Stati Combattenti, ed \u00e8 stata riassunta e sviluppata nelle dinastie successive. Inoltre, ha un'influenza di vasta portata sui paesi nel circolo culturale dei caratteri cinesi, come la medicina giapponese, la medicina coreana, la medicina coreana e la medicina vietnamita, tutte sviluppate sulla base della medicina tradizionale cinese.\nLa medicina tradizionale cinese racchiude l'esperienza e le conoscenze teoriche della lotta contro le malattie dell'antico popolo cinese: \u00e8 un sistema medico teorico formatosi e sviluppato gradualmente attraverso la pratica medica a lungo termine sotto la guida dell'antico materialismo semplice e della dialettica spontanea. La teoria della medicina tradizionale cinese nel periodo primaverile e autunnale e nel periodo degli Stati Combattenti si \u00e8 sostanzialmente formata, con l'emergere dell'anatomia e delle sottodiscipline mediche, e sono state adottate le \"quattro diagnostiche\". Il classico di medicina interna dell'imperatore giallo \u00e8 una delle quattro opere classiche della medicina tradizionale cinese ed \u00e8 anche il primo classico medico nella casa del tesoro della medicina cinese. Allo stesso tempo, \u00e8 un capolavoro medico che studia la fisiologia umana, la patologia, la diagnostica, i principi di trattamento e la farmacologia. Teoricamente stabilito la \"teoria dello Yin-Yang e dei cinque elementi\", \"teoria del polso\", \"teoria dello zangxiang\", \"teoria dei meridiani\", \"teoria dell'eziologia\", \"teoria della patogenesi\", \"malattia\", \"metodo diagnostico\" nella medicina tradizionale cinese . , Sul trattamento e sulle teorie della \"conservazione della salute\" e della \"scienza della fortuna\", in seguito la medicina tradizionale cinese e la conservazione della salute iniziarono a spiegare la fisiologia umana con yin e yang e cinque elementi, e \"ingegneria medica\", aghi d'oro, chiavi di bronzo, ecc. \u00e8 apparso. Si riferisce alla medicina basata sulla medicina tradizionale creata dalla nazionalit\u00e0 Han in Cina, \u00e8 una disciplina che studia la fisiologia umana, la patologia, la diagnosi e la prevenzione delle malattie.\nMatematica.\nNel XX secolo un importante contributo alla teoria dei numeri venne dato da Chen Jingrun.\nDal 1989, la Cina \u00e8 stata per 22 volte al 1\u00ba posto nella classifica delle nazioni stilata in ogni edizione delle Olimpiadi internazionali della matematica, vincendo un totale 168 medaglie d'oro, 36 d'argento e 6 di bronzo.\nSport.\nLa Cina vanta una delle pi\u00f9 antiche culture sportive al mondo. Vi sono testimonianze che il tiro con l'arco (\"sh\u00e8ji\u00e0n\") sia praticato fin dalla dinastia Zhou occidentale. Il gioco con la spada (\"jianshu\") e (\"cuju\") \u00e8 uno sport che risale anch'esso alle prime prime dinastie. Alcuni degli sport pi\u00f9 popolari del Paese includono; le arti marziali, la pallacanestro, il calcio, il ping pong, il nuoto e il biliardo. Giochi da tavolo come il \"Go\" (noto in Cina come \"weiqi\"), lo \"Xiangqi\", il \"Mahjong\" e pi\u00f9 recentemente gli scacchi, sono praticati a livello professionale.\nLa forma fisica \u00e8 ampiamente sottolineata nella cultura cinese con ginnastica mattutina, con il \"qigong\" e il \"taijiquan\", che sono ampiamente praticati, e le palestre e centri di fitness guadagnano sempre pi\u00f9 popolarit\u00e0. I giovani cinesi apprezzano anche il calcio e il basket, in particolare nei centri urbani. La Cina ha ospitato nel 2019 la XVII edizione della FIBA World Cup. La \"National Basketball Association\" statunitense ha un enorme seguito tra i giovani cinesi, con giocatori cinesi come Yao Ming e Jeremy Lin tenuti in grande considerazione. La Cina \u00e8 inoltre la patria di un gran numero di ciclisti, con circa 470 milioni di biciclette registrate nel 2012. Molti sport pi\u00f9 tradizionali, come il \"dragonboat\", il wrestling in stile mongolo e le corse dei cavalli sono molto popolari.\nNuoto.\nTra le migliori nuotatrici cinesi vi \u00e8 Ye Shiwen, vincitrice, tra l'altro, dell'oro ai mondiali di Shanghai 2011 e vincitrice dell'oro a gli olimpiadi di Londra. \nCalcio.\nLa Nazionale di calcio della Cina, fondata nel 1924, ha ottenuto i migliori risultati, in particolare, in Coppa d'Asia raggiungendo il secondo posto nel 1984 e nel 2004, senza mai riuscire a vincere il titolo continentale. Nel 2002 la nazionale ha partecipato al Mondiale di calcio, uscendo al primo turno.\nGiochi olimpici.\nIl primo oro olimpico per la Cina venne conquistato nel tiro a segno da Xu Haifeng, ai Giochi olimpici di Los Angeles 1984.\nL'atleta cinese pi\u00f9 medagliata ai Giochi olimpici \u00e8 Wu Minxia, nei tuffi, con 5 ori, 1 argento e 1 bronzo.\nTradizioni.\nGastronomia.\nLa cucina cinese \u00e8 molto varia ed \u00e8 il risultato di millenni di storia e di sviluppo. Gli imperatori dell'antica Cina possedevano molte stanze adibite al pranzo nei loro palazzi, ognuna delle quali divisa in diverse zone, in cui era servito un piatto diverso. L'alimento base della cucina cinese \u00e8 il riso, mentre il maiale \u00e8 la carne pi\u00f9 mangiata che rappresenta i tre quarti del totale svolgendo pertanto un ruolo fondamentale. La cucina cinese non pu\u00f2 tuttavia considerarsi unica, in quanto coesistono numerosi stili, come la cucina di Hong Kong e il cibo cinese americano.\nI principali ingredienti utilizzati nella dieta cinese sono il pollame, il maiale, il manzo, il vitello o l'agnello, le verdure, la frutta e i semi di soia. Tra le spezie pi\u00f9 utilizzate vi \u00e8 lo zenzero e l'aglio; spesso si trovano inoltre le arachidi, il lardo, l'aceto, il vino giallo, il brodo di pollo e maiale e la pasta di sesamo.\nLa Cina \u00e8 considerata il Paese di origine del t\u00e8, poich\u00e9 vi sono stati sviluppati metodi di coltivazione e produzione antichi di questo prodotto. Al contrario dell'Occidente, i principali utensili per mangiare sono le bacchette; questa tradizione \u00e8 nata in seguito alla consuetudine di avere pezzi di cibo molto piccoli. Tra i piatti pi\u00f9 popolari della cucina cinese vi sono: carne di maiale con ananas, germogli di soia saltati, pollo con peperoncino piccante e uova fritte con fungo nero o di maiale con pezzi di aglio.. Tra i piatti della cucina cinese troviamo gli involtini primavera, i Jiaozi, i ravioli Shao Mai, il riso alla cantonese, l'anatra laccata alla pechinese, le uova dei cent'anni, le nuvole di drago, il pollo alle mandorle, gli spaghetti di riso, il gelato fritto, i gamberi alla piastra, i wonton e i nidi di rondine .\nFestivit\u00e0.\nIl governo cinese riconosce sette festivit\u00e0 per tutto il popolo e altre quattro dedicate solo a una categoria. Per questo motivo viene utilizzato sia il calendario gregoriano, sia il calendario cinese. Annualmente il Consiglio di Stato pubblica le date delle feste un paio di giorni prima del 1\u00ba gennaio. Dal 2011 le giornate di vacanza vengono correlate con il fine settimana, quindi le feste durano tre giorni.\nBibliografia.\nStoria\nEconomia e politica\nArcheologia e storia dell'arte\nGeografia Letteratura Saggi e reportage\nPeriodici specializzati\nEnciclopedie e opere generali"}
{"id": "1563779", "revid": "125934478", "url": "https://it.wikipedia.org/wiki?curid=1563779", "title": "Elena Stancanelli", "text": "Biografia.\nFiorentina di nascita e di studi (laureata a Firenze in Lettere moderne), si trasferisce a vivere a Roma, dove ha frequentato l'Accademia nazionale d'arte drammatica. Nel frattempo intraprende la carriera letteraria, partecipando al Premio Giuseppe Berto e vincendolo con \"Benzina\", pubblicato da Einaudi nel 1998. Da quest'ultimo e dal suo successivo romanzo, \"Le attrici\" (2001, Einaudi), la regista Monica Stambrini ha tratto il film \"Benzina\" (2001).\nElena Stancanelli \u00e8 anche autrice di racconti, pubblicati su riviste e rotocalchi (\"Max\", \"Amica\", \"Gulliver\", \"Tutte Storie\", \"Cosmopolitan\", \"Marie Claire\") e su alcuni quotidiani nazionali (\"Il Secolo XIX\", \"Corriere della Sera\"). Collaboratrice stabile del quotidiano \"la Repubblica\", scrive anche su \"il manifesto\" e \"La Stampa\". Ha partecipato all'album tributo ai Diaframma, \"Il Dono\", cantando la canzone \"Amsterdam\". Nel 2016 il suo \"La femmina nuda\" \u00e8 candidato al Premio Strega e vincitore del Premio Vittoriano Esposito. Ha fondato e presiede \u201cPiccoli Maestri\u201d, un\u2019associazione di scrittori e scrittrici che si pone l'obiettivo di promuovere la lettura nelle scuole."}
{"id": "1563780", "revid": "767487", "url": "https://it.wikipedia.org/wiki?curid=1563780", "title": "Killshot", "text": "Killshot \u00e8 un film del 2008 diretto da John Madden.\n\u00c8 la trasposizione del romanzo omonimo di Elmore Leonard, pubblicato nel 1990 in Italia da Interno Giallo come \"Il Corvo\" e riedito nel 2009 da Einaudi con il titolo originale e una nuova traduzione.\nTrama.\nCarmen e Wayne Colson (Diane Lane e Thomas Jane), una coppia separata, sono testimoni di un violento tentativo di estorsione ai danni del proprietario dell'agenzia immobiliare per cui lavora la donna. Wayne Colson, che casualmente assiste al fatto, sventa l'estorsione malmenando i due criminali: il killer professionista Armand Degas (Mickey Rourke), detto \"Falco Nero\", e il giovane psicopatico \"Richie Nix\" (Joseph Gordon-Levitt). Dopo aver denunciato il fatto alla polizia, la coppia viene inserita in un programma federale di protezione. Ma gli ex coniugi Colson non sono affatto al sicuro, perch\u00e9 gli autori della fallita estorsione decidono di mettersi sulle loro tracce per vendicarsi.\nProduzione.\nUn adattamento cinematografico basato su \"Il Corvo\" (1989) di Elmore Leonard era in sviluppo da diversi anni per mano della Miramax dopo che nel maggio 1997 opzion\u00f2 Nel settembre 2004 John Madden espresse interesse circa il suo coinvolgimento alla regia, a circa un anno di distanza, nel gennaio 2005, la The Weinstein Company conferm\u00f2 il suo ingaggio, incaricando inoltre Hossein Amini di scrivere la sceneggiatura.\nLa lavorazione si \u00e8 svolta grosso modo a Toronto, occupando anche Cape Girardeau e il fiume Mississippi, a partire dall'ottobre 2005 per concludersi poco pi\u00f9 di un anno dopo nel dicembre 2006.\nCast.\nNell'agosto 2005 furono confermati Diane Lane, Thomas Jane e Mickey Rourke nei ruoli principali, seguiti a ruota, in settembre, da Rosario Dawson e Joseph Gordon-Levitt come nuove entrate nel cast artistico.\nL'attrice Sandra Bullock era originariamente stata considerata per la parte poi andata a Diane Lane; mentre John Travolta, Viggo Mortensen, e Justin Timberlake erano riportati inizialmente per i ruoli poi rispettivamente andati a Rourke, Jane e Gordon-Levitt.\nDistribuzione.\nIl film era inizialmente previsto per uscire nel circuito cinematografico statunitense il 17 marzo 2006 ma la data fu oggetto di alcuni ritardi che la portarono dapprima a spostarsi di parecchi mesi, al 20 ottobre, e poi al 7 novembre. Infine, con una distribuzione limitata a poche copie, si punt\u00f2 a indirizzare il film verso il mercato casalingo."}
{"id": "1563782", "revid": "767487", "url": "https://it.wikipedia.org/wiki?curid=1563782", "title": "Phoca", "text": "Phoca \u00e8 un genere della famiglia delle Phocidae. Contiene due specie, la \"Phoca vitulina\" e la \"Phoca largha\". Diverse specie precedentemente classificate in questo genere sono state assegnate ai generi \"Pusa\", \"Pagophilus\", \"Histriophoca\"."}
{"id": "1563783", "revid": "767487", "url": "https://it.wikipedia.org/wiki?curid=1563783", "title": "Janie's Got a Gun", "text": "Janie's Got a Gun \u00e8 un singolo del gruppo musicale statunitense Aerosmith, il secondo estratto dall'album \"Pump\" nel 1989. Il brano \u00e8 stato scritto da Steven Tyler e da Tom Hamilton. Doveva inizialmente essere intitolata \"Danny's Got a Gun\", in riferimento a un amico di Tyler, ma \u00e8 stato successivamente modificato. \u00c8 stata pubblicata come secondo singolo dell'album \"Pump\" del 1989. Ha raggiunto la posizione numero 2 della Hot Mainstream Rock Tracks, la numero 4 della Billboard Hot 100 negli Stati Uniti, e la numero 12 in Svezia. Inoltre, nel 1990, \u00e8 anche arrivata al primo posto in Australia, primo singolo degli Aerosmith a riuscirci.\nHa anche avuto un discreto successo in Italia, dove si \u00e8 piazzata alla posizione numero 47.\nNel 2006, il pubblico di VH1 l'ha nominata come 37\u00aa canzone pi\u00f9 significativa degli anni ottanta.\nStoria.\nLa canzone tratta di una ragazza di nome Janie che si vendica delle molestie sessuali subite da parte del padre; Steven Tyler ha avuto l'idea di comporre il brano dopo aver letto su \"Newsweek\" un articolo sulle vittime dei colpi di pistola, ed \u00e8 stato abile nel connetterlo successivamente con il tema degli abusi sessuali sui minori.\nAlcuni versi della canzone sono stati cambiati, ad esempio l'originale \"He raped a little bitty baby\" (\"Ha stuprato una bambolina\") \u00e8 stato sostituito con \"He jacked a little bitty baby\" (\"Ha derubato una bambolina\") su richiesta della casa discografica, e \"and put a bullet in his brain\" (\"e gli ha messo un proiettile nel cervello\") \u00e8 stato sostituito con \"and left him in the pouring rain\" (\"e lo ha lasciato nella pioggia scrosciante\") nella versione radiofonica del brano.\nNell'album, la canzone \u00e8 preceduta da un intermezzo strumentale di 10 secondi chiamato \"Water Song\", in cui \u00e8 udibile un suono simile a quello di un vecchio cancello che si apre. Per realizzarlo sono stati utilizzati strumenti speciali, come un'armonica a bicchieri, un gong e un rombo.\nVideo musicale.\nIl videoclip di \"Janie's Got a Gun\" \u00e8 stato diretto dal noto regista David Fincher.\nIn tema con il testo della canzone, il video segue la storia di Janie e contiene riferimenti espliciti all'incesto e alla pedofilia, mostrando scene raccapriccianti. All'inizio, viene mostrato il padre che esce dalla camera della figlia, per poi far vedere Janie stessa piena di tagli in corpo mentre piange e si contorce nel suo letto. Proprio a causa di queste scene, MTV si rifiut\u00f2 di trasmettere il video.\nJanie \u00e8 stata interpretata da Kristin Dattilo, un'attrice che comparir\u00e0 anni dopo nella sitcom \"The Chris Isaak Show\". L'attrice che nel video interpreta la madre di Janie \u00e8 Lesley Ann Warren.\nParodie.\nIl titolo della canzone \u00e8 stato parodiato nella puntata del \"Daily Show\" del 13 febbraio 2006, in cui Jon Stewart e i suoi \"corrispondenti\" si sono presi beffa di un incidente di caccia occorso a Dick Cheney (ai tempi vicepresidente degli Stati Uniti), mostrando un cartello su cui scritto \"Cheney's Got a Gun\".\nUn'altra parodia \u00e8 stata \"Elmo's Got a Gun\", basata sul pupazzo Elmo di \"Sesame Street\" che diventava uno spree killer. Tale parodia \u00e8 spesso attribuita erroneamente a \"Weird Al\" Yankovic.\nNel film \"Non \u00e8 un'altra stupida commedia americana\" del 2001, viene detto al protagonista Jake, interpretato da Chris Evans, mentre cerca di sedurre una ragazza, di cantare una canzone che contenesse il nome di lei (Janie, per l'appunto). Per sua sfortuna, Jake canta \"Janie's Got a Gun\", facendo involontariamente arrestare la sua amata dalla polizia per sospetto di arma nascosta."}
{"id": "1563787", "revid": "1372005", "url": "https://it.wikipedia.org/wiki?curid=1563787", "title": "Adalberto I d'Ivrea", "text": "Biografia.\nAdalberto era figlio di Anscario I, e gli successe nella marca alla sua morte.\nAdalberto di spos\u00f2 due volte: dapprima con Gisla, figlia di Berengario del Friuli della stirpe degli Unrochingi e successivamente con Ermengarda, figlia del marchese di Toscana Adalberto II il Ricco della stirpe dei Bonifaci.\nCon Adalberto, compare per la prima volta la definizione del titolo marchionale, in un documento del 28 febbraio 926, in cui si legge: \"Ego Adalberto gratia dei humilis marchio hic in Italia\".\nIn un documento di donazione del Castelvecchio di Asti nel 924 da parte di re Rodolfo II di Borgogna verso il visconte Autberto, compaiono come \"intervenienti\" Ermengarda ed i figli di Adalberto, Berengario ed Anscario, che in quel frangente sono definiti \"incliti comites\". Questo lascia supporre, che i due nobili fossero insigniti di qualche comitato minore.\nAlcuni studiosi suppongono che Anscario II reggesse il comitato di Asti e Berengario quello di Torino.\nAdalberto, dopo il matrimonio con Ermengarda, guid\u00f2 un movimento avverso a Berengario con lo scopo di rovesciarlo e mettere al suo posto Rodolfo di Borgogna.\nMatrimonio e figli.\nSpos\u00f2, attorno al 903, Gisla, figlia di Berengario del Friuli della stirpe degli Unrochingi e di Bertila, della stirpe dei Supponidi. Essi ebbero:\nAdalberto spos\u00f2 in seconde nozze, attorno al 914, Ermengarda, figlia del marchese di Toscana Adalberto II il Ricco della stirpe dei Bonifaci, e di Berta di Lotaringia, figlia terzogenita del re di Lotaringia della stirpe Carolingia Lotario II e della seconda moglie, Waldrada. Essi ebbero:"}
{"id": "1563788", "revid": "767487", "url": "https://it.wikipedia.org/wiki?curid=1563788", "title": "Severo Cominelli", "text": "Carriera.\nEsord\u00ec a 19 anni nelle file dell'Atalanta, societ\u00e0 che lo scopr\u00ec un anno prima nella squadra del suo paese, ricoprendo il ruolo di centrocampista esterno e diventando immediatamente titolare.\n\u00c8 stato per quasi sessant'anni il pi\u00f9 grande marcatore della storia della squadra bergamasca (con la quale segn\u00f2 60 gol), fin quando nel 2007 venne superato nella speciale classifica da Cristiano Doni.\nLa sua carriera si divise tra l'Atalanta e l'Inter negli anni a cavallo della Seconda guerra mondiale: con la societ\u00e0 bergamasca scese in campo 251 volte, segnando 60 reti in nove stagioni (a cui vanno aggiunte le 13 presenze e le 5 reti della stagione 1943-1944), mentre con i milanesi somm\u00f2 116 presenze e 6 reti in quattro campionati.\nConcluse l'attivit\u00e0 sportiva nella SPAL, in Serie B, al termine della stagione 1949-1950, e fu messo in lista di trasferimento dalla societ\u00e0 estense l'anno successivo."}
{"id": "1563795", "revid": "287204", "url": "https://it.wikipedia.org/wiki?curid=1563795", "title": "Valle delle Valli", "text": "La Valle delle Valli \u00e8 una valle alpina del gruppo dell'Adamello, sussidiaria della Val Grigna a sua volta tributaria laterale della Valle Camonica.\nIl suo imbocco \u00e8 a circa 603 metri di quota, in corrispondenza del paese di Prestine, mentre la sua testata \u00e8 data dal Monte Croce Domini (2055\u00a0m s.l.m.).\n\u00c8 il confine meridionale del gruppo dell'Adamello, \u00e8 attraversata dalla Strada statale 345 delle Tre Valli che culmina nel passo di Crocedomini."}
{"id": "1563798", "revid": "767487", "url": "https://it.wikipedia.org/wiki?curid=1563798", "title": "Occhi di ghiaccio", "text": "Occhi di ghiaccio \u00e8 il secondo album in studio del rapper Jap, pubblicato nel 2005 dal La Suite Records."}
{"id": "1563801", "revid": "1305772", "url": "https://it.wikipedia.org/wiki?curid=1563801", "title": "Cryin'", "text": "Cryin' \u00e8 una canzone degli Aerosmith, scritta dal cantante Steven Tyler, il chitarrista Joe Perry e Taylor Rhodes. Venne pubblicata nell'estate del 1993 come quarto singolo dall'album \"Get a Grip\".\nSecondo molti, fu proprio il successo \"Cryin\"' a lanciare in alto nelle classifiche l'album, dal momento che il singolo pass\u00f2 ben 20 settimane nella top 40 della Billboard Hot 100, dove arriv\u00f2 a piazzarsi alla posizione numero 12, e trascorse 6 settimane al primo posto della Mainstream Rock Tracks. Negli Stati Uniti, \u00e8 stato anche certificato con un disco d'oro per le vendite dalla RIAA. Nel Regno Unito, invece, raggiunse la posizione numero 17 della Official Singles Chart. Per la canzone \u00e8 stato realizzato un video musicale di grande successo con Alicia Silverstone, Stephen Dorff e Josh Holloway.\nNel film \"Be Cool\" del 2004, si vede Steven Tyler cantare ed esibirsi in \"Cryin\"' assieme a Christina Milian.\nInformazioni sulla canzone.\n\"Cryin\"' racconta la storia di una relazione finita male tra un uomo e una donna, come recita il verso \"I was cryin' when I met you, now I'm tryin' to forget you\" (\"Stavo piangendo quando ti ho incontrata, ora sto cercando di dimenticarti\"), arrivando a definire l'amore come \"un dolce tormento\" - nel verso \"your love is a sweet misery\". Alcuni hanno interpretato la descrizione del complicato rapporto d'amore come una metafora all'abuso di droga effettuato in passato da Steven Tyler.\nLa canzone inizia con un intro di chitarra in stile blues rock, che svanisce appena entra in scena la prima strofa, che porta il brano verso sonorit\u00e0 pi\u00f9 da power ballad. Verso il ritornello la canzone comincia a farsi pi\u00f9 potente, assumendo una vena musicale vicina all'hard rock. Nel brano sono molto presenti delle parti di chitarra di Brad Whitford e Joe Perry, oltre che alla batteria di Joey Kramer e al basso di Tom Hamilton. Inoltre, verso la fine del pezzo, c'\u00e8 anche un significativo assolo di armonica a bocca di Steven Tyler. Questi continui cambi di stile e la sua variet\u00e0 musicale fanno di \"Cryin\"' una delle canzoni pi\u00f9 apprezzate degli Aerosmith, soprattutto dai fans del gruppo.\nNel 2014 \u00e8 stata indicata come la 15\u00aa pi\u00f9 grande power ballad di tutti i tempi da Yahoo! Music.\nVideo musicale.\nIl video musicale di \"Cryin\" \u00e8 il primo a vedere la partecipazione di Alicia Silverstone, che apparir\u00e0 anche nei due video successivi del gruppo (\"Amazing\" e \"Crazy\"). Nel clip, gli Aerosmith suonano all'interno di una chiesa di Fall River, Massachusetts. Sulla scia del testo del brano, il video mostra una difficile relazione d'amore, con la Silverstone che interpreta un'adolescente che ha avuto un litigio con il suo ragazzo (interpretato da Stephen Dorff). Per buona durata del clip, dunque, si vedono scene in cui i due si fanno dispetti a vicenda, alternate a vari flashback che li mostrano, invece, durante il loro periodo di fidanzamento. La ragazza si fa fare un piercing all'ombelico, che \u00e8 stato ampiamente accreditato come l'introduzione di piercing all'ombelico nella cultura mainstream. Dopo che un altro giovane le ha rubato la borsetta (il giovane \u00e8 interpretato dall'allora sconosciuto Josh Holloway di \"Lost\"), lei lo insegue e lo fa cadere a terra. Verso la fine, il video mostra la ragazza mentre sta in piedi sul bordo di un cavalcavia abbastanza elevato, davanti all'ex-fidanzato, facendo temere il peggio a questi e ai numerosi agenti di polizia accorsi sul posto. Lei si butta, ma alla fine la si scopre sostenuta da una corda che le frena la caduta, lasciandola appesa sopra l'autostrada. Il video si conclude con la Silverstone a penzoloni che ride guardando Dorff e gli mostra il dito medio.\nIl video \u00e8 stato un incredibile successo su MTV, diventando uno dei clip pi\u00f9 richiesti nel 1993 e facendo guadagnare agli Aerosmith tre MTV Video Music Awards."}
{"id": "1563803", "revid": "984922", "url": "https://it.wikipedia.org/wiki?curid=1563803", "title": "Valle di Braone", "text": "La Valle di Braone \u00e8 una valle alpina del gruppo dell'Adamello, sussidiaria della Val Paghera a sua volta tributaria laterale della Valle Camonica.\nIl suo imbocco \u00e8 a circa 970 metri di quota, in corrispondenza delle \"Case Bonden\", mentre la sua testata \u00e8 data dal Monte Frerone (2673\u00a0m s.l.m.).\n\u00c8 attraversata dal torrente Palobbia, che qui prende l'appellativo \"di Braone\".\n\u00c8 percorribile lungo il segnavia 38 che porta alla localit\u00e0 Foppe di Sotto e poi alle Foppe di Sopra dove si trovano il Rifugio Prandini e il Rifugio Gheza.\nAll'interno della valle ha sede il sito di interesse comunitario le Torbiere di Val Braone."}
{"id": "1563804", "revid": "109718734", "url": "https://it.wikipedia.org/wiki?curid=1563804", "title": "Borgo San Sergio", "text": "Borgo San Sergio \u00e8 quartiere periferico di Trieste sito nella parte sud-orientale della citt\u00e0, nel comprensorio di Zaule, a ridosso del porto industriale e del comune di San Dorligo della Valle.\nL'edificazione fu avviata nel 1956 su progetto dell'architetto Ernesto Nathan Rogers e dell'ingegnere Aldo Badalotti del Comune di Trieste. Il progetto originale prevedeva la realizzazione di una vera e propria cittadina satellite autosufficiente, dotata di servizi ed infrastrutture come strade, scuole, campo sportivo, chiesa, centro civico ed esercizi commerciali.\nLa realizzazione fu completata nel corso degli anni ottanta, con ampie difformit\u00e0 rispetto al piano originale.\nTra il 1976 e il 1977, nel corso dei lavori di costruzione di un condominio nei pressi di via Donaggio, sono stati rinvenuti i resti di una parte dell'acquedotto romano della Val Rosandra e di una villa rustica, nonch\u00e9 vasellame databile alla meta del I secolo a.C. Questi resti sono ora conservati all'Antiquarium di via Donota, un piccolo museo visitabile gratuitamente."}
{"id": "1563806", "revid": "767487", "url": "https://it.wikipedia.org/wiki?curid=1563806", "title": "The Other Side (Aerosmith)", "text": "The Other Side \u00e8 un singolo del gruppo musicale statunitense Aerosmith, il quarto estratto nel 1990 dall'album di grande successo \"Pump\". Il brano \u00e8 stato scritto da Steven Tyler (testo) e Jim Vallance (musica).\nIl trio di compositori Holland-Dozier-Holland sono stati poi aggiunti tra i compositori del brano dopo aver accusato il gruppo di plagio, in quanto ritenevano che alcuni punti di \"The Other Side\" suonassero simile a una melodia composta da loro.\nVideo musicale.\nIl videoclip di \"The Other Side\" inizia mostrando dei manichini dei cinque membri degli Aerosmith (Steven Tyler, Joe Perry, Brad Whitford, Tom Hamilton, Joey Kramer) che vengono estrapolati da casse con polistirolo, per essere portati sul palco. Viene poi mostrata l'esibizione della band in concerto.\nIl video \u00e8 stato diretto da Marty Callner.\nSuccesso.\nRaggiungendo la posizione numero 22 della Billboard Hot 100, la canzone ha segnato un nuovo primato per gli Aerosmith, permettendo a \"Pump\" di diventare il loro primo album ad aver avuto quattro singoli nella top 40 in classifica. Solo \"Get a Grip\" \u00e8 riuscito a eguagliare questa impresa.\nInoltre, la canzone ha raggiunto la prima posizione della Mainstream Rock Songs, il terzo singolo di \"Pump\" a riuscirci.\nNel 1992, il brano ha consegnato agli Aerosmith il secondo consecutivo MTV Video Music Award nella categoria Best Rock Video.\nLa canzone \u00e8 stata utilizzata nel film \"Una vita al massimo\" con Christian Slater e Dennis Hopper."}
{"id": "1563812", "revid": "124166304", "url": "https://it.wikipedia.org/wiki?curid=1563812", "title": "B\u0103ne\u0219ti (Prahova)", "text": "B\u0103ne\u0219ti \u00e8 un comune della Romania di 5.604 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 2 villaggi: B\u0103ne\u0219ti e Urleta."}
{"id": "1563814", "revid": "90280150", "url": "https://it.wikipedia.org/wiki?curid=1563814", "title": "Valle di Stabio", "text": "La Valle di Stabio \u00e8 una valle alpina del gruppo dell'Adamello, tributaria laterale della Valle Camonica.\nIl suo imbocco \u00e8 a circa 1352\u00a0m s.l.m., dal Pian d'Astrio, sopra Prestine, mentre la sua testata \u00e8 data dal Monte Stabio (2536\u00a0m s.l.m.\nAppartiene al Comune di Niardo, utilizzata per l'alpeggio estivo di bovini da latte."}
{"id": "1563815", "revid": "767487", "url": "https://it.wikipedia.org/wiki?curid=1563815", "title": "B\u0103rc\u0103ne\u0219ti (Prahova)", "text": "B\u0103rc\u0103ne\u015fti \u00e8 un comune della Romania di 9.464 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 5 villaggi: B\u0103rc\u0103ne\u0219ti, Ghighiu, Pu\u0219ca\u0219i, Rom\u00e2ne\u0219ti, T\u0103t\u0103rani."}
{"id": "1563816", "revid": "134931", "url": "https://it.wikipedia.org/wiki?curid=1563816", "title": "Nativo americana", "text": ""}
{"id": "1563817", "revid": "1008732", "url": "https://it.wikipedia.org/wiki?curid=1563817", "title": "Data del primo lancio orbitale di ogni nazione", "text": "Questa \u00e8 la data del primo lancio orbitale di ogni nazione. Mentre un grosso numero di nazioni ha costruito satelliti, solo pochi Paesi, la multinazionale intergovernativa ESA e la compagnia privata Sea Launch hanno mandato oggetti in orbita usando i propri sistemi di lancio. In tutti i casi in cui una nazione ha condotto lanci umani, questi lanci erano preceduti da satelliti senza equipaggio umano.\nLa competizione per il lancio del primo satellite \u00e8 stata disputata strettamente tra Unione Sovietica e Stati Uniti e fu l'inizio della gara per la conquista dello spazio. Il lancio di satelliti, che contribuisce tuttora al prestigio di una nazione, \u00e8 un'attivit\u00e0 economica significativa, con vettori pubblici e privati che competono per il lancio che richiedono sempre meno spese ed offrono maggiore affidabilit\u00e0."}
{"id": "1563818", "revid": "1798840", "url": "https://it.wikipedia.org/wiki?curid=1563818", "title": "Girls Bravo", "text": " \u00e8 un manga \"bish\u014djo\" giapponese creato da Mario Kaneda, serializzato nello Sh\u014dnen Ace dal dicembre 2000. Nel 2004 la Anime International Company ne ha prodotto un anime, trasmesso inizialmente dalla Fuji Television e successivamente da WOWOW.\nTrama.\n\"Girls Bravo\" parla di un giovane studente chiamato Yukinari Sasaki, il quale viene spesso aggredito ed attaccato dalle ragazze, al punto da cominciare a mostrare una strana reazione allergica verso di loro. Un giorno, mentre tornava a casa da scuola, cade in una vasca da bagno e viene trasportato su \"Seiren\", un mondo misterioso popolato maggiormente da ragazze. Nonostante appaia molte volte, la storia si svolge maggiormente in Giappone.\nManga.\nIl manga \u00e8 stato scritto da Mario Kaneda e serializzato sulla rivista mensile \"Monthly Sh\u014dnen Ace\" edita da Kadokawa Shoten, dal 26 dicembre 2000 al 26 maggio 2005. I vari capitoli sono stati poi raccolti in dieci volumi tank\u014dbon, il primo pubblicato il 27 giugno 2001 mentre l'ultimo il 9 aprile 2005.\nIn Italia il manga \u00e8 stato pubblicato da Play Press dal 18 gennaio 2005 al 14 marzo 2006.\nAnime.\nA causa dei contenuti e delle situazioni presentate nel manga, l'anime mandato in onda dalla Fuji Television contiene molte censure lievi o pesanti. Successivamente, la serie trasmessa dalla WOWOW ed i DVD delle due serie, non contengono alcuna censura.\nTuttavia si \u00e8 continuato a trasmettere la serie in tarda serata, sempre a causa dei contenuti per adulti presenti."}
{"id": "1563819", "revid": "123489172", "url": "https://it.wikipedia.org/wiki?curid=1563819", "title": "Episodi di Zoey 101 (quarta stagione)", "text": "La quarta stagione della serie televisiva \"Zoey 101\" \u00e8 stata trasmessa negli Stati Uniti su Nickeodeon dal 27 gennaio al 2 maggio 2008, mentre in Italia \u00e8 stata trasmessa su Nickeodeon dal 17 novembre 2008. In questa stagione Sean Flynn esce del cast principale, mentre entra Austin Butler nel ruolo di James, un nuovo personaggio.\nScambio di posto.\nTrama.\nZoey ritorna alla PCA, dopo aver ascoltato per caso la confessione di Chase riguardo ai suoi sentimenti nei confronti di Zoey. Ma appena tornata, scopre che Chase ha lasciato a sua volta l'Accademia per raggiungere Zoey in Inghilterra, al Covinghton College. I loro amici riescono a metterli in contatto tramite webcam e Zoey spiega a Chase di essere tornata all'Accademia per scoprire se anche lei sia innamorata di lui. Ma Chase non pu\u00f2 ritornare alla PCA in quanto ha promesso ai suoi genitori che sarebbe rimasto al Covinghton almeno per un semestre. I due per\u00f2 non vogliono rinunciare ad avere un primo appuntamento, cos\u00ec tramite webcam \"escono insieme\". L'appuntamento per\u00f2 si rivela pi\u00f9 difficile del previsto a causa del fuso orario che crea problemi al compagno di stanza di Chase che si lamenta per non essere riuscito a dormire. Inoltre, ad un certo punto, la connessione si interrompe e quando riescono a ristabilirla (Quinn corre al Sushi Rox per aiutare Zoey a ristabilire la connessione lasciando Mark nel bel mezzo di un intervento laser all'occhio) ormai \u00e8 troppo tardi. I due si rendono conto di non poter andare avanti cos\u00ec e decidono di continuare la loro vita lontani, almeno fino alla fine del semestre.\nUna petizione per Coco.\nTrama.\nMentre Zoey, Lola e Quinn stanno sedute ad un tavolo a mangiare, Coco si dispera perch\u00e9 \u00e8 arrivato il momento dell'anno in cui il preside Rivers le dice come svolge il suo lavoro di responsabile, e cio\u00e8 pessimamente. Cos\u00ec Zoey consiglia alla responsabile di fare qualcosa per il preside per farsi apprezzare. Coco per\u00f2 segue il consiglio troppo alla lettera: avendo saputo da sua moglie che gli piacciono i leoni, Coco fa mettere nell'ufficio di Rivers un leone vero. Questo le causer\u00e0 il licenziamento. Al suo posto subentra Mira, che si fa apprezzare da tutti perch\u00e9 appare come una responsabile normale, disponibile ed educata. Nel frattempo, tramite Stacey, si viene a sapere che Coco pulisce i gabinetti dei bagni delle donne del ristorante \"Vaccaro\". Zoey, avendo compreso la situazione in cui la vecchia responsabile \u00e8 finita, decide di fare con l'aiuto di Quinn e Lola una petizione per riassumerla, che per\u00f2 ottiene poco successo dato che Mira si \u00e8 resa molto popolare fra le ragazze. Col passare del tempo, Zoey, Lola e Quinn vedono sparire vari loro oggetti, cos\u00ec decidono di avvisare Mira del problema. Per\u00f2 entrando nella sua camera le tre compagne di stanza vedono tanti oggetti fra cui i loro: si scopre che Mira ruba di nascosto gli oggetti dalle stanze delle ragazze. Cos\u00ec arrabbiate decidono di avvisare Rivers, che la licenzier\u00e0. In questo modo Coco pu\u00f2 ritornare a lavorare alla PCA. Nel frattempo Michael e Logan cercano di evitare che arrivi un nuovo compagno di stanza facendo credere a Miss. Burtvich (colei che assegna gli studenti nelle camere) che Chase \u00e8 ancora alla PCA usando un fantoccio di Chase. Alla fine per\u00f2 vengono scoperti lo stesso e Miss. Burtvich avvisa Michael e Logan che arriver\u00e0 a breve un nuovo compagno di stanza. Alla fine della puntata si vede Mira scappare dalla PCA con la macchina di Rivers che ha rubato per vendetta del suo licenziamento.\nArresti dormitoriali.\nTrama.\nMichael, Logan, Zoey, Quinn, Lola e Mark devono partire per le vacanze, accompagnate da Coco. Ma questa all'ultimo momento dice ai ragazzi che non pu\u00f2 pi\u00f9 accompagnarli perch\u00e9 ha litigato con il suo fidanzato Karl e deve risolvere la situazione. I ragazzi sono gli unici a rimanere all'accademia, mentre tutti i loro compagni sono via per le vacanze. Avendo il campus tutto per s\u00e9, i ragazzi se la spassano alla grande. Per\u00f2 Michael e Logan vengono accusati di aver distrutto il trofeo vinto dal preside Rivers, in quanto il video di sorveglianza li ritrae mentre giocando con una mazza da hockey per sbaglio rompono la teca in cui era custodito il trofeo e poi spaccano anche la videocamera. I ragazzi vengono messi agli arresti dormitoriali, nonostante si dichiarino innocenti. Lola e Zoey iniziano ad interrogare gli inservienti presenti nel campus per scoprire il vero colpevole e scagionare i loro amici. Alla fine il colpevole era un acerrimo nemico del preside Rivers, Seamus Finnegan, il bidello della scuola con i capelli orribili che ha distrutto il trofeo perch\u00e9 giocava a hockey molto meglio del preside, il quale dice a Seamus che \u00e8 inutile che lui si innervosisce perch\u00e9 alle verifiche di hockey aveva preso un due, un quattro e un cinque e mezzo. Tra i due scoppia una lite furibonda, tra calci e pugni... Alla fine della giornata Zoey, Lola, Quinn, Michael, Logan e Mark sono seduti attorno a un fal\u00f2 a mangiare marshmallow e wurstel e il preside Rivers e Seamus sono tornati di nuovo amici e festeggiano tutti insieme le vacanze infrasemestre. Intanto, Stacey aspetta invano i suoi genitori per andare a sciare.\nPettegolezzi amorosi.\nTrama.\nMichael e Logan vengono a conoscenza del nome del loro nuovo compagno di stanza e fanno una ricerca in rete per scoprire qualcosa su di lui. Il ragazzo, di nome James Garrett, appare uno sfigato agli occhi dei due ragazzi che decidono di andare all'ufficio alloggi a reclamare affinch\u00e9 possano scegliere il loro compagno di stanza. Mentre i due sono in attesa di essere ricevuti dalla responsabile dell'ufficio alloggi, un ragazzo molto attraente chiede loro una penna. Logan e Michael iniziano a lamentarsi con Miss Burvich, la responsabile, dicendo di non voler dividere la camera con uno sfigato come \"Jimmy\" Garrett. In quel momento interviene il ragazzo attraente che prima aveva chiesto la penna e Miss Burvich lo presenta come James Garrett, lasciando Logan e Michael a bocca aperta. I due ragazzi sono molto scontrosi nei confronti di James e non lo fanno sentire ben accolto. Lo stesso non si pu\u00f2 dire per le ragazze dell'accademia che sembrano invece apprezzare molto le doti fisiche del nuovo arrivato. Anche Lola, Quinn e Zoey rimangono molto colpite da James. Questo suscita la gelosia di Logan che decide di mettere in giro la voce che James e Zoey stanno uscendo insieme, dopo averli visti passeggiare insieme diretti al Sushi Rox, per rendere James indisponibile sul mercato. Zoey e James non capiscono gli atteggiamenti dei loro compagni nei loro confronti e sono confusi. Zoey viene a conoscenza del fatto che gira voce che lei e James stanno insieme e corre ad avvertire James, per evitare che ci siano fraintendimenti. James intanto decide di cambiare stanza in quanto non si sente accettato da Logan e Michael, e avvisa quest'ultimo che rimane sorpreso e pensieroso. Quando Logan viene a sapere che James ha lasciato la stanza, esulta perch\u00e9 con la sua strategia \u00e8 riuscito sia a renderlo indisponibile, sia a cacciarlo dalla stanza. Michael sentendo queste parole, si sente in colpa e decide di andare a parlare con James che si \u00e8 trasferito nella stanza pi\u00f9 brutta del dormitorio. Qui i due si riconciliano e Michael non solo invita James a ritornare nella loro stanza, ma gli riferisce che a mettere in giro la voce riguardo al fatto che lui e Zoey stanno insieme \u00e8 stato Logan. James riferisce il tutto a Zoey e decidono di vendicarsi. Mentre Logan \u00e8 intento a farsi la doccia, entra nel bagno la troupe del notiziario dell'accademia insieme a Zoey e James e altri ragazzi. Zoey esorta Logan a dire la verit\u00e0 riguardo a lei e James se non vuole farsi vedere nudo da tutta l'accademia. Logan alla fine, messo alle strette, \u00e8 costretto a confessare e tutto si chiarisce. Tuttavia, mentre Zoey e James passeggiano di sera di ritorno dal Sushi Rox, si baciano.\nChi s'arrabbia \u00e8 perduto.\nTrama.\nLogan ha assunto Dustin come suo assistente, ma in seguito ad un suo ritardo gli lascia un messaggio in segreteria in cui si arrabbia e lo insulta. Dustin fa ascoltare il messaggio a Zoey e James che diffondono il messaggio in modo da mettere Logan in cattiva luce. Alle orecchie del preside giungono una serie di proteste riguardo al comportamento di Logan, che viene costretto a seguire un corso per controllare la rabbia. Grazie ad un intervento del padre, a Logan viene concesso di poter interrompere la frequenza del corso a patto che non si arrabbi per un certo periodo di tempo, e viene controllato da un supervisore. Zoey fa di tutto per far arrabbiare Logan, ma senza ottenere risultati, fino a quando Logan, pensando che il supervisore fosse andato via, inizia ad urlare contro Zoey e James. Ma il supervisore lo sente e Logan \u00e8 costretto a ritornare a frequentare il corso.\nPrendersi e lasciarsi.\nTrama.\nMark lascia Quinn perch\u00e9 si innamora di un'altra ragazza, che Quinn reputa pi\u00f9 carina e pi\u00f9 sofisticata di lei. Cos\u00ec Quinn decide di cambiare il suo look per poter piacere a Mark, che per\u00f2 le spiega che non \u00e8 per l'aspetto fisico che sta insieme all'altra ragazza, ma perch\u00e9 hanno molte cose in comune. Quinn ha il cuore spezzato e mentre \u00e8 seduta a piangere su una panchina viene raggiunta da Logan, che si interessa al suo stato. Inaspettatamente Logan consola Quinn dicendole cose molto belle e alla fine i due si baciano. Intanto Michael \u00e8 andato a prendere dei biscotti per lui, Logan e James ma Logan gli dice che avr\u00e0 solo un biscotto, lui si offende e appoggia il cesto a terra, poi James gli parla e lo convince. Michael si gira per riprendere il cesto e trova un cavallo che li mangia. Corre da Logan e James e racconta tutto, ma loro non gli credono. Lui far\u00e0 di tutto pur di farsi chiedere scusa da Logan e James e alla fine ci riesce. Poi arriva Zoey e gli chiede di accompagnarla in classe in tempo perch\u00e9 lei ha solo quattro minuti per andare in classe, alla fine Michael la accompagna in groppa al cavallo e lei arriva in tempo. Poi arrivano il preside Rivers e la padrona del cavallo che lo riporta a casa sua e Michael scoppia a piangere, consolato da James.\nLa maratona di beneficenza.\nTrama.\nZoey e Dustin partecipano alla maratona di beneficenza e Dustin chiede a Lola di fargli da sponsor, ovvero di donare un tot di denaro. La ragazza offre 30 dollari, ma alla fine scopre che la donazione vale per chilometri percorsi, quindi Lola deve all'organizzazione 600 dollari poich\u00e9 Dustin aveva corso per 20 chilometri. Zoey allora si reca al centro dell'organizzazione, ma il capo del centro si rivela un omone inquietante che obbliga la ragazza a versare la somma entro pochi giorni altrimenti... Zoey impaurita se ne va e insieme a Lola cerca invano dei modi per guadagnare i soldi necessari. Il capo insieme ai suoi \"scagnozzi\" si presenta all'accademia, mandando le ragazze nel panico. Alla fine per\u00f2 capiscono che i tipi dell'organizzazione non sono malvagi e che bastava che firmassero un documento che attestava l'equivoco.\nIl nuovo Vince.\nTrama.\nMichael scopre che Vince Blake, il ragazzo che aveva picchiato lui, Chase e Logan e che per questo era stato espulso dall'accademia, \u00e8 tornato alla PCA, accolto dalla solita orda di ammiratrici. I ragazzi si arrabbiano molto per questo e Zoey, Lola e Quinn decidono di andare a parlare col preside Rivers. Il preside per\u00f2 afferma che Vince \u00e8 cambiato e non presta molta attenzione alle ragazze, intento a giocare con un fornello giocattolo comprato per sua figlia. Logan e Michael allora decidono di farsi vendetta da soli ed escogitano una serie di tentativi che falliscono miseramente. Intanto, Lola incontra Vince alla lezione di yoga e inizialmente lo tratta male. Il ragazzo chiede il perch\u00e9 di tanto odio nei suoi confronti e Lola gli ricorda quello che tempo prima lui ha fatto ai suoi amici. Vince si scusa per quello che ha fatto e afferma di essere cambiato. Quando Lola torna al dormitorio e le ragazze le chiedono come si \u00e8 comportata con Vince, lei dice che dopo la lezione di yoga si sono baciati e che Vince \u00e8 davvero cambiato. Quinn e Zoey si arrabbiano molto e la considerano una traditrice. Poi per\u00f2 anche loro, essendo andate a parlare con Vince inizialmente per dirgli di stare alla larga dalla loro amica, si ricredono su di lui e gli danno una possibilit\u00e0. Questo non viene accettato da Michael e Logan che non vogliono credere al pentimento e cambiamento di Vince e continuano ad escogitare la vendetta. Questa consiste nello spingere Vince a salire su una pedana che attiva dei secchi pieni di salse e cibo putrefatto che si riversano sul povero malcapitato. Quinn, Zoey, Lola e James avvisano Vince di quello che Logan e Michael hanno escogitato e Vince per porre fine alla questione decide di assecondarli e di sua spontanea volont\u00e0 si piazza sulla pedana. Ma non succede niente. Michael e Logan allora escono allo scoperto, scoraggiati e arrabbiati e Vince si scusa con loro per averli picchiati. I due ragazzi accettano le scuse, ma in quel momento si attiva la pedana e lo scherzo escogitato nei confronti di Vince si riversa su di loro.\nCena per due...di troppo.\nTrama.\nZoey e James non riescono a passare un po' di tempo da soli e per questo James invita Zoey a cena da \"Vaccaro\", un ristorante molto costoso ed elegante che obbliga James a spendere i tre quarti del suo stipendio. Intanto, anche Logan e Quinn che stanno vivendo la loro storia di nascosto da tutti, persino dai loro amici, hanno bisogno di passare del tempo come una coppia normale, senza nascondersi. Logan allora ha la stessa idea di James e invita Quinn a cena da \"Vaccaro\". Mentre Logan e Quinn sono intenti a mangiare le aragoste, Logan intravede Zoey e James e si nasconde sotto al tavolo. A Zoey e James viene dato l'unico tavolo disponibile, vicino a quello di Quinn e Logan. Quinn fa finta di star cenando da sola, anche se davanti a lei ci sono cinque aragoste. Quinn utilizza un diversivo per distrarre James e Zoey e permettere a Logan di scappare da sotto il tavolo senza farsi vedere. Ma in quel momento squilla il telefono di Logan che viene scoperto. Logan, per giustificare la sua presenza, dice che si trovava l\u00ec per comprare un souffl\u00e9 al cioccolato per Michael con il quale stava parlando al telefono in quel momento. Quest'ultimo sentendolo, decide di raggiungerlo al ristorante insieme a Lola. Intanto Logan si siede al tavolo con Quinn. Quando arrivano anche Michael e Lola, Zoey si arrabbia perch\u00e9 la sua cena romantica con James era stata rovinata dalla presenza dei loro caotici amici. Nonostante questo, James riesce a calmarla e la spinge a godersi la serata anche insieme ai suoi amici. Quando le cose sembrano andare meglio, i ragazzi vedono Karl, il fidanzato di Coco la responsabile dei dormitori femminili, seduto al tavolo insieme ad una donna che apparentemente non sembra Coco. Lola e Quinn, pensando che l'uomo stesse tradendo la loro amica, lo rimproverano. Ma la donna seduta con Karl si scopre essere Coco con una parrucca. Coco invita le ragazze a seguirla in bagno e spiega loro di essersi travestita perch\u00e9 il principale del ristorante le aveva proibito di tornare in quel ristorante, dopo averla licenziata. Il principale per\u00f2 ascolta la conversazione e caccia Coco e tutti i ragazzi che intervengono in difesa della loro amica. Intanto Karl scappa quando il principale minaccia di chiamare la polizia. Alla fine, i ragazzi organizzano per Zoey e James un pranzo sul campo da beach volley, per farsi perdonare di aver rovinato il loro appuntamento. La coppia si gode l'appuntamento, nonostante venga interrotta da dei ragazzi che si devono allenare sul campo da beach volley.\nLa guerra del caff\u00e8.\nTrama.\nIl preside porta sua moglie all'accademia per farla conoscere ai ragazzi. Intanto al banco dei caff\u00e8 c'\u00e8 una lunga folla, nessuno si accorge cos\u00ec che il banco scivola e investe la moglie del preside. Cos\u00ec lui decide di bandire il caff\u00e8 dalla scuola. I ragazzi per\u00f2 non lo accettano e Michael e Logan decidono di vendere il caff\u00e8 nella loro camera ma a prezzi molto alti. Allora Lola, Zoey e Quinn decidono di vendere il caff\u00e8 anche nella loro stanza ma a prezzi pi\u00f9 bassi. Logan decide di avvertire il preside, ma loro riescono a far finta di niente e decidono di vendicarsi. Con lo spara laser di Quinn rompono i bicchieri di caff\u00e8 venduto nella stanza di Logan e Michael, ma vengono scoperti. Il preside li convoca nel suo ufficio. L\u00ec i ragazzi scoprono che il preside nasconde il caff\u00e8 in un mobile, cos\u00ec lo costringono a far rivendere il caff\u00e8 all'accademia.\nVinci la tua paura.\nTrama.\nI ragazzi non riescono a capire molto bene di cosa stia parlando il professore di fisica; allora Quinn propone di portare gli studenti a fare un giro sulle montagne russe, per capire meglio. Michael per\u00f2 \u00e8 preoccupato perch\u00e9 ha paura delle montagne russe. Quando Zoey lo scopre, decide di aiutarlo, ma Michael sembra non cambiare idea. Zoey, allora, decide di portarlo di mattina presto sulle montagne russe per fargli passare la sua paura. Michael scopre cos\u00ec che le montagne russe sono divertenti.\nVecchi e nuovi amori parte 1 e parte 2.\nTrama.\nZoey annuncia ai suoi amici il suo programma per le prossime vacanze estive: suo padre \u00e8 riuscito a garantirle un posto di lavoro sulle isole Maui (vicino alle Hawaii) per l'intera estate, con un'amica o un amico a sua scelta.\nIntanto Michael riceve da suo padre una macchina nuova, con cui vorrebbe portare la sua ragazza Lisa al ballo di fine anno. Purtroppo non sa ancora guidare e deve cercare un maestro che gli insegni. A quel punto entra in scena un certo maestro Takato, che si offre volontario per insegnargli a guidare.\nQuella sera James viene a sapere che suo zio ha chiuso la sua ferramenta, e va subito a riferire a Zoey che pu\u00f2 venire con lei alle Hawaii, portandole anche un regalo, una collana con un cuore e l'incisione \"Ti amo - James\", ma non sembra avere l'effetto sperato su Zoey, che sorride forzatamente e non dice niente.\nIl giorno dopo Quinn e Logan, che si frequentano in segreto, cercano un modo per andare al ballo di fine anno e non essere gelosi l'uno dell'altra, perci\u00f2 il patto \u00e8 che Quinn sceglie una ragazza per Logan e viceversa. \nLe lezioni di Michael continuano, ma questo maestro ha dei modi molto particolari per insegnare a guidare: prima gli fa preparare dell'insalata di tonno, poi pressare dell'uva con i piedi per produrre succo. Michael cerca di ribellarsi e allora il signor Takato gli dice che ora \u00e8 pronto per guidare.\nLola intanto \u00e8 stata scelta per organizzare il ballo, ma non avendo voglia di fare troppi lavori pesanti, incarica Stacey (che non \u00e8 molto sveglia) come sua \"assistente personale\" che le fa la biancheria e i lavori pi\u00f9 noiosi.\nDurante il pomeriggio Quinn rivela a Logan a chi deve chiedere di andare al ballo: Stacey Dillsen. Naturalmente lui cerca di farle cambiare idea, ma senza successo. Logan allora dice a Quinn che deve andare al ballo con Dustin, il fratello minore di Zoey.\nLa relazione tra Zoey e James intanto non sta andando molto bene: James si accorge che Zoey cerca di stargli lontano e capisce che lei non ricambia i suoi sentimenti, cos\u00ec i due si lasciano.\nIl giorno del ballo, tutto \u00e8 pronto, e dopo alcuni imbarazzanti eventi tra Logan e Stacey &amp; Quinn e Dustin, finalmente Logan e Quinn ammettono il proprio amore l'uno per l'altra e si baciano in mezzo alla folla danzante. Michael \u00e8 tutto fiero di portare Lisa al ballo con la sua macchina (gli insegnamenti di Takato non si sa come sono serviti), e fa fare un giro in macchina anche a Mark, l'ex fidanzato di Quinn, che per\u00f2 non sa guidare e investe Stacey, in preda a una crisi; ma il finale \u00e8 comunque buono: tramite la botta presa Stacey riesce di nuovo a parlare normalmente.\nAnche Lola e il suo ragazzo, Vince, alla fine dopo numerose avventure arrivano finalmente al ballo.\nZoey, da sola al cinema, riceve una telefonata dal suo vero innamorato, Chase, che era tornato quel giorno dall'Inghilterra. Salutandola dal tetto del cinema, perde l'equilibrio e cade per 3 metri e dalle scale del cinema. Zoey gli corre accanto e vede che il suo braccio sanguina, ma dopo un lungo sguardo lo bacia e finalmente si mettono insieme, Zoey gli chiede anche di andare alle Hawaii con lei, e lui accetta.\nIn pi\u00f9 Michael scopre che il signor Takato esisteva solo nella sua mente, e appena ritrova il suo migliore amico, Chase, tutto viene scordato.\nSull'onda dei ricordi.\nTrama.\nZoey, Chase e Stacey fanno una passeggiata nella memoria mentre i potenziali nuovi studenti chiedono loro delle loro esperienze alla PCA. Stacey si arrabbia perch\u00e9 nessuno le fa delle domande. Le domande per Zoey e Chase riguardano appuntamenti, scienza, tecnologia e codici di abbigliamento.\nCollegamenti esterni.\n "}
{"id": "1563822", "revid": "767487", "url": "https://it.wikipedia.org/wiki?curid=1563822", "title": "Big Ones", "text": "Big Ones \u00e8 una raccolta degli Aerosmith uscita nel 1994. La raccolta consiste nel meglio dell'era Geffen Records 1987 - 1994 e contiene tre nuove canzoni \"Walk on Water\", \"Blind Man\" e \"Deuces Are Wild\"."}
{"id": "1563823", "revid": "110157", "url": "https://it.wikipedia.org/wiki?curid=1563823", "title": "B\u0103tr\u00e2ni", "text": "B\u0103tr\u00e2ni \u00e8 un comune della Romania di 2.154 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 2 villaggi: B\u0103tr\u00e2ni e Poiana Mare.\nB\u0103tr\u00e2ni \u00e8 divenuto comune autonomo nel 2003, staccandosi dal comune di Starchiojd."}
{"id": "1563824", "revid": "287204", "url": "https://it.wikipedia.org/wiki?curid=1563824", "title": "Batrani", "text": ""}
{"id": "1563831", "revid": "1568601", "url": "https://it.wikipedia.org/wiki?curid=1563831", "title": "Re di Niardo", "text": "Il Re \u00e8 un torrente della Val Camonica, in provincia di Brescia, lungo 4\u00a0km. Nasce dal Monte Stabio, nel Gruppo dell'Adamello. La dicitura \"di Niardo\" \u00e8 utilizzata solo per distinguerlo da altri torrenti dallo stesso nome, molto comune in Valle Camonica.\n\u00c8 compreso nel Parco regionale dell'Adamello.\nNei primi anni del XX secolo la societ\u00e0 elettrica Elva ne capta le acque a fine idreolettrico."}
{"id": "1563832", "revid": "1543377", "url": "https://it.wikipedia.org/wiki?curid=1563832", "title": "Classe Giuseppe Garibaldi", "text": "Gli incrociatori corazzati classe Giuseppe Garibaldi furono delle eccellenti unit\u00e0 sia per la bont\u00e0 del progetto che per le caratteristiche costruttive, tanto che esemplari della stessa classe furono acquistate da diverse marine straniere.\nLe unit\u00e0 della classe.\nLe unit\u00e0 costruite furono in totale 10, di cui 3 per la Regia Marina e 7 per marine straniere. Le unit\u00e0 italiane ebbero i nomi \"Garibaldi\", \"Varese\" e \"Ferruccio\".\nDelle unit\u00e0 vendute all'estero, 4 furono acquistate dall'Argentina, 1 dalla Spagna e 2 dal Giappone. La nave spagnola, venne battezzata \"Cristobal Colon\", nome con cui viene chiamato in Spagna Cristoforo Colombo. Le 4 unit\u00e0 argentine vennero battezzate \"Garibaldi\", \"San Martin\", \"Belgrano\" e \"Pueyrredon\", mentre le 2 unit\u00e0 giapponesi, vennero battezzate \"Kasuga\" e \"Nishin\".\nCaratteristiche.\nLa Regia Marina consider\u00f2 per ragioni strategiche come priorit\u00e0 che le sue unit\u00e0 fossero pi\u00f9 veloci delle omologhe straniere e nell'ultimo decennio del XIX secolo il termine di paragone erano le unit\u00e0 austriache e francesi considerate come potenziali pericoli.\nQuesto ed altri motivi indussero la Regia Marina a costruire unit\u00e0 che sebbene catalogate come corazzate, erano in realt\u00e0 dei grandi incrociatori come le navi da battaglia classe Regina Margherita e classe Regina Elena.\nConseguenza di questa visione strategica fu l'interesse della Regia Marina per gli incrociatori corazzati, quando lo studio di questo tipo di unit\u00e0 raggiunse un certo livello di sviluppo. La scelta cadde su unit\u00e0 potenziate di questo tipo, in grado di misurarsi con le corazzate anche in virt\u00f9 di una superiore velocit\u00e0.\nProgetto.\nIl progetto venne rielaborato dall'ingegnere del genio navale Edoardo Masdea, che condusse i suoi studi seguendo le direttive del ministro della Marina Benedetto Brin ed i suggerimenti dell'Ansaldo, la societ\u00e0 a cui era stata commissionata la costruzione della prima unit\u00e0. Brin sugger\u00ec la rielaborazione del progetto degli incrociatori della classe Vettor Pisani, alla luce delle caratteristiche delle corazzate della classe Emanuele Filiberto.\nI concetti base con cui venne sviluppato il progetto furono:\nAlla fine risult\u00f2 un tipo di unit\u00e0 che rispetto ai \u201cVettor Pisani\u201d aveva un aumento del dislocamento di circa 1000 tonnellate. Il risultato ottenuto fu soddisfacente, in quanto l'unit\u00e0 risulto ben armata, dotata di un'adeguata protezione e con una velocit\u00e0 di 20 nodi. Le caratteristiche di armamento, protezione e velocit\u00e0 risultarono ben equilibrate e la percentuale del peso era ripartita nel modo seguente: il 40% del peso totale allo scafo senza la corazzatura, il 15% all'artiglieria, il 25% alla corazzatura e il restante 20% all'apparato motore.\nScafo e sovrastrutture.\nLo scafo era in acciaio a ponte continuo, con poppa arrotondata e bordi alti. Il rapporto larghezza/lunghezza era molto elevato e ne favoriva la stabilit\u00e0 sia in navigazione che come piattaforma di tiro. Le sovrastrutture erano quasi del tutto simmetriche, con un castello di poppa ed uno di prora sul quale si elevava il torrione di comando. Nella sezione centrale tra i due castelli si trovavano i due fumaioli di sezione circolare. Il timone era del tipo semicompensato.\nL'architettura generale, riducendo al minimo essenziale le sovrastrutture, diminuiva sia il bersaglio offerto al nemico sia il tonnellaggio.\nCorazzatura.\nLa corazzatura era in acciaio cementato tipo Harvey. Questo tipo di protezione venne usato alla fine del XIX secolo, quando l'inventore ed industriale americano Harvey tratt\u00f2 le superfici di acciaio al nichel con carbonio, ottenendo una lega di elevata durezza. In precedenza le piastre della corazzatura, erano costituite da ferro a basso tenore di carbonio inframezzato da strati di legno di tek, mentre l'acciaio aveva la tendenza a frantumarsi con gli impatti dei proiettili pesanti. In seguito, negli anni '80 si giunse alla disposizione di costruire corazze con piastre di ferro interne e acciaio esterne, ma la differenza di elasticit\u00e0 durante i colpi incassati le faceva facilmente scollare. Negli anni '90 Harvey ottenne una lega che aveva un'elevata durezza, ma non ancora l'elasticit\u00e0 necessaria. Successivamente Krupp riusc\u00ec a rimediare a questo con l'aggiunta di cromo, ottenendo una lega d'acciaio che divenne subito lo standard di riferimento, poich\u00e9 riducendo lo spessore delle corazze di circa 1/3 rispetto all'acciaio Harvey e di circa 2/3 rispetto alle corazze di ferro a basso tenore di carbonio, era possibile ottenere la stessa protezione.\nLa corazzatura dei Garibaldi, abbastanza uniforme fino al ponte di coperta, era costituita da placche in acciaio nichelato dallo spessore che arrivava a 150mm e che si riduceva ad 80\u00a0mm agli estremi. Il ridotto centrale aveva delle traverse di 130\u00a0mm di spessore, mentre il ponte corazzato aveva protezioni dallo spessore di 38mm con una leggera curvatura. Le torri dei cannoni di grosso calibro ed il torrione avevano una protezione di 150\u00a0mm, mentre i cannoni da 152/40 avevano uno scudo di 130mm di spessore. La protezione subacquea, che consisteva solamente in un doppio fondo si dimostr\u00f2 insufficiente quando il Garibaldi venne silurato da un sommergibile nemico.\nPropulsione.\nL'apparato motore consisteva in due motrici alternative a tripla espansione alimentate da 24 caldaie che usavano come combustibile il carbone. Sia le macchine che le caldaie avevano diversi fornitori: Ansaldo, Hawthorn, Guppy, Orlando, Belleville e Niclausse. Le macchine azionavano due assi con due eliche di bronzo. Nelle prove il \"Garibaldi\" svilupp\u00f2 una potenza di 14.713 hp ed una velocit\u00e0 di 19,7 nodi. Risultati praticamente analoghi vennero fornite nelle prove delle altre unit\u00e0.\nArmamento.\nL'armamento, nonostante alcune differenze tra le varie unit\u00e0, aveva una certa uniformit\u00e0. Le artiglierie di grosso calibro delle unit\u00e0 italiane consistevano in un cannone EOC 10 in Pattern R da 254/40\u00a0mm, che aveva un'elevazione di 35\u00ba ed un peso di 30532\u00a0kg, e due cannoni da EOC 8 in Pattern W da 203/45\u00a0mm che avevano un'elevazione di 25\u00b0 ed un peso di 19.356 chilogrammi.\nDelle unit\u00e0 argentine tre imbarcavano 2 cannoni da 254\u00a0mm, mentre il quarto, il \u201cSan Mart\u00edn\u201d imbarcava 4 cannoni da 203\u00a0mm in 2 torri binate. Il \u201cCrist\u00f3bal Col\u00f3n\u201d avrebbe dovuto essere equipaggiato con 2 cannoni da 254\u00a0mm, ma per varie vicissitudini non vennero mai imbarcati.\nDelle unit\u00e0 giapponesi il \u201cKasuga\u201d aveva lo stesso armamento del \u201cGaribaldi\u201d, mentre il \u201cNisshin\u201d era armato come il \u201cSan Mart\u00edn\u201d.\nI cannoni e le corazze dei \"Garibaldi\" sono stati prodotti dalla \"Societ\u00e0 degli Alti Forni, Fonderie e Acciaierie di Terni\".\nItalia.\nLa costruzione per la Regia Marina delle prime due unit\u00e0, cui vennero dati i nomi \"Garibaldi\" e \"Varese\", inizi\u00f2 nel 1893 rispettivamente nei cantieri Ansaldo di Genova e Orlando di Livorno, ma prima di essere varate vennero cedute per all'Argentina e ribattezzate \"General Garibaldi\" e \"San Mart\u00edn\". In sostituzione la Regia Marina ordin\u00f2 altre due unit\u00e0, ma anche queste furono a sua volta vendute prima del varo alla Spagna e all'Argentina e vennero ribattezzate rispettivamente \"Crist\u00f3bal\" \"Col\u00f3n\" e \"General\" \"Belgrano\". Una quinta unit\u00e0 di questo tipo, inizialmente costruita per la Regia Marina con il nome \"Francesco Ferruccio\", dopo alcuni tentativi di acquisto da parte del Cile, fin\u00ec per essere acquistata dal governo di Buenos Aires e venne ribattezzata \"General Pueyrred\u00f3n\", e cos\u00ec la prima unit\u00e0 ad entrare in servizio nella Regia Marina e che diede il nome alla classe fu solamente la sesta.\nIl \"Garibaldi\" venne costruito a Sestri Ponente, il \"Varese\" a Livorno e il \"Ferruccio\" all'Arsenale di Venezia. Le tre unit\u00e0 presero parte alla guerra italo-turca con il Garibaldi che fu la nave insegna dell'ammiraglio Thaon di Revel operando efficacemente nelle acque della Libia, dell'Egeo e del Mediterraneo orientale. Il 24 febbraio 1912, in un'azione congiunta il \"Garibaldi\" e il \"Ferruccio\", affondarono la cannoniera turca \"Avnillah\" al largo di Beirut, mentre le tre unit\u00e0 della classe il successivo 18 aprile forzarono lo Stretto dei Dardanelli.\nSuccessivamente parteciparono al primo conflitto mondiale, nel corso del quale il \"Garibaldi\" venne affondato il 18 luglio 1915 dal sommergibile austriaco \"U.4\" mentre era impegnato nel bombardamento della ferrovia Ragusa-Cattaro. Le unit\u00e0 gemelle \"Varese\" e \"Francesco Ferruccio\" vennero demolite alcuni anni dopo il termine del conflitto dopo aver trovato impiego come Nave Scuola per gli allievi dell'Accademia navale di Livorno, sino all'entrata in servizio dei grandi velieri \"Amerigo Vespucci\" e \"Cristoforo Colombo\". Il \"Varese\" and\u00f2 in disarmo nel 1923 ed il \"Ferruccio\" nel 1930.\nArgentina.\nL'acquisto degli incrociatori della classe Giuseppe Garibaldi da parte del governo argentino avvenne per il diretto interessamento del finanziere genovese Ferdinando Maria Perrone, a quel tempo rappresentante dell'Ansaldo a Buenos Aires, che approssimandosi la guerra tra l'Argentina ed il Cile, fece pressioni affinch\u00e9 la Regia Marina cedesse i contratti per la costruzione di due unit\u00e0 all'Argentina.\nI contratti di vendita vennero firmati firmati il 14 luglio 1895. Nella nuova Marina di appartenenza le navi vennero ribattezzate ARA \"General Garibaldi\" e \"San Mart\u00edn\". In sostituzione delle due unit\u00e0 la Regia Marina aveva ordinato la costruzione di altre due unit\u00e0 che anch'esse furono immediatamente opzionate dagli argentini, di cui una, battezzata \"General Belgrano\" entr\u00f2 in servizio nella Marina Argentina mentre l'altra venne rivenduta dagli argentini alla Spagna mentre era in costruzione e venne ribattezzata dagli spagnoli \"Crist\u00f3bal Col\u00f3n\". In sostituzione gli argentini acquistarono un'altra unit\u00e0 della classe, in costruzione per la Regia Marina, che il governo cileno aveva tentato di accaparrarsi e che venne battezzata ARA \"Pueyrred\u00f3n\".\nNel 1902 altre due unit\u00e0, il \"Bernardino Rivadavia\" ed il \"Mariano Moreno\" (in origine chiamate \"Roca\" e \"Mitre\") erano state ordinate all'Ansaldo dal governo argentino, ma essendo stato firmato il trattato di amicizia tra Argentina e Cile che prevedeva un significativo ridimensionamento delle flotte, le due navi vennero vendute al Giappone, in conflitto con la Russia. Nella Marina imperiale giapponese le due unit\u00e0, ribattezzate \"Kasuga\" e \"Nisshin\" sarebbero rimaste a lungo in servizio.\nSpagna.\nL'unit\u00e0 spagnola era ancora in costruzione per la Regia Marina con il nome \"\"Garibaldi\" quando venne acquistata degli argentini che la rivendettero subito agli spagnoli che la ribattezzarono \"Crist\u00f3bal Col\u00f3n\". La nave, costruita a Sestri Ponente, part\u00ec da Genova il 16 maggio 1897 e venne inviata nelle Indie Occidentali durante la guerra ispano-americana senza ancora aver montato i due 2 cannoni da 254\u00a0mm, lasciandola cos\u00ec pressoch\u00e9 indifesa. Nel corso della battaglia di Santiago di Cuba il 3 luglio 1898 il \"Col\u00f3n\"\" dopo essersi arenato venne affondato.\nGiappone.\nLe unit\u00e0 giapponesi erano state costruite inizialmente per l'Argentina, ma appena consegnate, la guerra con il Cile termin\u00f2 e venne firmato il trattato di amicizia tra Cile ed Argentina dai presidenti dei due stati, l'argentino Roca e il cileno Echaurren, e cos\u00ec le due navi, inutilizzate, furono rivendute alla Marina imperiale giapponese che aveva un conflitto aperto con la Russia. Le due navi parteciparono attivamente alla guerra russo-giapponese nella battaglia del Mar Giallo e nella battaglia di Tsushima. Dopo il 1922 con il Trattato navale di Washington le due navi vennero parzialmente disarmate. Il \"Nisshin\" venne usato come bersaglio e affondato, mentre il \"Kasuga\" venne demolito nel 1948."}
{"id": "1563838", "revid": "124336501", "url": "https://it.wikipedia.org/wiki?curid=1563838", "title": "Frances Conroy", "text": "\u00c8 nota principalmente per l'interpretazione di Ruth Fisher nella serie televisiva \"Six Feet Under\", grazie alla quale si \u00e8 aggiudicata un Golden Globe e tre Screen Actors Guild Awards, e per le sue apparizioni nella serie antologica \"American Horror Story\". Frances Conroy \u00e8 anche un'apprezzata interprete di teatro: vanta infatti la vittoria di un Drama Desk Award, di un Obie Award e una candidatura ai Tony Awards.\nBiografia e carriera.\nFrances Conroy nasce a Monroe, in Georgia, da genitori dirigenti d'azienda; suo padre mor\u00ec quando lei aveva 15 anni. Studia al Dickinson College di Carlisle, in Pennsylvania, dove partecipa alle attivit\u00e0 teatrali della scuola. Successivamente si trasferisce a New York per studiare recitazione alla Neighborhood Playhouse e alla Juilliard School. Diventa membro del Juilliard's Drama Division \"Group 6 \"(1973-1977) accanto a Kevin Conroy, Kelsey Grammer, Harriet Sansom Harris e Robin Williams. Negli anni settanta, si esibisce regolarmente con note compagnie teatrali (come la \"Acting Company\") in varie tourn\u00e9e, interpretando, per esempio, Desdemona al Delacorte Theatre in una produzione di \"Otello\" con Richard Dreyfuss e Ra\u00fal Juli\u00e1. Nel suo primo film interpreta un'attrice shakesperiana in \"Manhattan\" di Woody Allen (1979). \nNel 1980 fa il suo debutto a Broadway in \"La signora di Dubuque \"di Edward Albee. Per i due decenni successivi, la Conroy si concentra sulla sua carriera teatrale, interpretando con notevole plauso critico ruoli in \"Piccola citt\u00e0\" (Thornton Wilder),\"Gi\u00f9 dal Monte Morgan\" (Arthur Miller) e \"Le piccole volpi \"(Lillian Hellman). Per le sue interpretazioni teatrali riceve quattro nomination ai Drama Desk Award (\"Otello\", 1980; \"The Secret Rapture\", 1990; \"In the Summer House\", 1994; \"The Rehearsal\", 1997) vincendo il prestigioso premio nel 1990, nonch\u00e9 una nomination al Tony Award nel 2000 per la sua interpretazione in \"Gi\u00f9 dal Monte Morgan\" di Arthur Miller, che aveva conosciuto nel 1992 e con il quale aveva iniziato una solida e duratura collaborazione. Nello stesso periodo appare anche in alcuni film per il cinema al fianco di attori quali Burt Lancaster, e serie televisive, nel cui ambiente ebbe occasione di conoscere e sposare l'attore Jan Munroe nel 1992, dopo aver divorziato da Jonathan Furst.\nIl ruolo che l'ha resa nota al grande pubblico \u00e8 stato quello nella serie televisiva \"Six Feet Under\", dal 2001 al 2005. Qui Frances ha interpretato con grande sensibilit\u00e0 la matriarca della famiglia Fisher, Ruth. Per questo ruolo ha infatti ottenuto il Golden Globe per la miglior attrice in una serie drammatica nel 2004, nonch\u00e9 un Screen Actors Guild Award per la migliore attrice in una serie drammatica e ben quattro nomination ai Premi Emmy (2002, 2003, 2005 e 2006).Nel 2008 partecipa come guest star nella celebre serie \"Desperate Housewives\". In questo periodo viene ingaggiata, seppur in ruoli minori, in molte altre serie televisive, come quello di Loretta Stinson in \"How I Met Your Mother\", oppure quello di Peggy Haplin nella serie \"Happy Town\" prodotta da ABC. Nello stesso anno interpreta la moglie del personaggio di Robert De Niro nel thriller \"Stone\" di John Curran. Nel 2011, la Conroy si unisce al cast della serie antologica \"American Horror Story:\" nella prima stagione interpreta il ruolo della domestica Moira O'Hara, nella seconda l'angelo della morte Shachath, nella terza la stravagante strega Myrtle Snow, nella quarta l'ereditiera Gloria Mott, nella sesta la psicopatica cannibale Mama Polk e nella settima Bebe Babbit, seguace e amante di Valerie Solanas.\nDal 2017 \u00e8 una delle protagoniste della serie \"La nebbia\", basata sull'omonimo romanzo di Stephen King e distribuita da Spike, mentre nel 2018 reinterpreta i ruoli di Myrtle Snow e Moira O'Hara nell'ottava stagione di \"American Horror Story\". Nel 2019 viene diretta da Todd Phillips nel pluripremiato film \"Joker\" per cui ricopre il ruolo di Penny Fleck, madre del protagonista Arthur Fleck, interpretato da Joaquin Phoenix.\nDoppiatrici italiane.\nNelle versioni in italiano dei suoi lavori, Frances Conroy \u00e8 stata doppiata da:\nDa doppiatrice \u00e8 sostituita da:"}
{"id": "1563839", "revid": "110157", "url": "https://it.wikipedia.org/wiki?curid=1563839", "title": "Starchiojd", "text": "Starchiojd \u00e8 un comune della Romania di 4.484 abitanti, ubicato nel distretto di Prahova, nella regione storica della Muntenia.\nIl comune \u00e8 formato dall'unione di 6 villaggi: Br\u0103det, Gresia, Rotarea, Starchiojd, Valea Anei, Zmeuret.\nNel corso del 2003 si sono staccati dal comune di Starchiojd i villaggi di B\u0103tr\u00e2ni e Poiana Mare, andati a formare il comune di B\u0103tr\u00e2ni."}
{"id": "1563843", "revid": "1543377", "url": "https://it.wikipedia.org/wiki?curid=1563843", "title": "Love in an Elevator", "text": "Love in an Elevator \u00e8 una canzone della rock band statunitense Aerosmith, scritta dal cantante Steven Tyler e dal chitarrista Joe Perry. \u00c8 stata pubblicata nell'agosto del 1989 come singolo di lancio del decimo album in studio del gruppo, \"Pump\", pubblicato nel settembre dello stesso anno.. Ha raggiunto il primo posto della Mainstream Rock Songs e la posizione numero 5 della Billboard Hot 100 negli Stati Uniti.\nNel 1990, la canzone regal\u00f2 agli Aerosmith la loro prima nomina ai Grammy Awards per la \"Miglior performance rock di un duo o un gruppo\", perdendo tuttavia in favore del supergruppo The Traveling Wilburys.\nStoria.\n\"Love in an Elevator\", come le altre tracce di \"Pump\", \u00e8 stata registrata nella prima met\u00e0 del 1989 ai Little Mountain Sound Studios di Vancouver, Canada. \nIl brano \u00e8 stato prodotto da Bruce Fairbairn, che nel pezzo suona anche la tromba ed \u00e8 presente nei cori. La versione dell'album \u00e8 introdotta da un dialogo di pochi secondi dal titolo \"Going Down\" tra Steven Tyler e una donna operatrice di un ascensore di un grande magazzino, che dice: \"2nd floor... hardware, children's wear, lady's lingerie. Oh, good morning Mr. Tyler, going down?\" (\"Secondo piano... hardware, abbigliamento per bambini, biancheria intima da donna. Oh, buongiorno signor Tyler, scende?\"), seguito da una risata di Tyler. La scena \u00e8 stata ripresa all'inizio del video musicale del brano. Da notare che l'espressione inglese \"going down\" (scendere) \u00e8 anche una forma gergale per riferirsi al sesso orale, al quale, nel video, si allude diverse volte.\nVideo musicale.\nIl videoclip di \"Love in an Elevator\", considerato da molti come il video 'definitivo' degli Aerosmith, inizia con la band che raggiunge un ascensore di un grande magazzino.\nIl video alterna scene della band che suona dal vivo ad altre del grande magazzino. Le scene del grande magazzino includono Brad Whitford ipnotizzato da alcuni manichini di un negozio, che prendono vita mentre lui \u00e8 girato di spalla e non le pu\u00f2 vedere, Joey Kramer vestito da donna, Joe Perry e sua moglie (entrambi in topless) mentre fanno l'amore in ascensore, Steven Tyler che bacia una commessa di un reparto e Tom Hamilton che suona il suo basso, in aggiunta alle prestazioni bizzarre di altri caratteri casuali, tra cui un macellaio, una signora grassa, dei nani, l'uomo di latta e Dorothy Gale de \"Il Mago di Oz\", e un modello maschile.\nAlla fine della canzone, tutti i membri della band si riuniscono intorno al microfono per cantare l'ultima strofa \"Love in an Elevator... lovin' it up when I'm going down\" (\"Amore in ascensore... amarlo fino a quando non scendo\"). Vengono poi mostrate le porte dell'ascensore mentre si chiudono definitivamente.\nIl video \u00e8 stato diretto da Marty Callner, che ha prodotto la maggior parte dei clip degli Aerosmith nel loro periodo alla Geffen.\nIn concerto.\n\"Love in an Elevator\" ha sempre rappresentato un punto fermo nelle scalette dei concerti degli Aerosmith. Questo perch\u00e9 sii tratta di una delle canzoni preferite dai fan del gruppo, nonch\u00e9 una delle pi\u00f9 note.\nIn concerto, Steven Tyler \u00e8 solito cambiarne il testo, rendendolo per certi versi pi\u00f9 controverso e carico di profanit\u00e0. Un esempio \u00e8 la versione contenuta nell'album live \"A Little South of Sanity\", in cui dice \"lecca il tuo culo funky\" invece di \"bacia i tuoi sassofrassi\" contenuta nella canzone originale."}
{"id": "1563845", "revid": "767487", "url": "https://it.wikipedia.org/wiki?curid=1563845", "title": "Berceni (Prahova)", "text": "Berceni \u00e8 un comune della Romania di 6.105 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 5 villaggi: Berceni, Cartierul D\u00e2mbu, C\u0103tunu, Corl\u0103te\u0219ti, Moara Nou\u0103."}
{"id": "1563848", "revid": "287204", "url": "https://it.wikipedia.org/wiki?curid=1563848", "title": "Cardo (araldica)", "text": "In araldica il cardo compare sia come arma parlante sia come simbolo di comunit\u00e0 civiche. Il cardo pi\u00f9 famoso \u00e8 quello che simboleggia la Scozia: da questo discende l'Ordine del Cardo, pari per rango all'Ordine della Giarrettiera ma con competenza sul solo territorio scozzese. Il cardo compare frequentemente fiorito di porpora."}
{"id": "1563849", "revid": "1543377", "url": "https://it.wikipedia.org/wiki?curid=1563849", "title": "Re di Gianico", "text": "Il Re \u00e8 un torrente della Val Camonica, in provincia di Brescia. \u00c8 lungo 6\u00a0km e nasce dal Dosso Sparviero (1891\u00a0m s.l.m.).\nLa dicitura \"di Gianico\" \u00e8 utilizzata solo per distinguerlo da altri torrenti dallo stesso nome, molto comune in Valle Camonica.\nIl torrente scorre a Nord-Est dell'abitato di Gianico, in massima parte nel comune di Darfo Boario Terme(ove \u00e8 anche noto come Re di Fucine). La strada, che lo fiancheggia, segna in molti tratti il confine con Darfo Boario Terme.\nNel 1907 il sindaco di Darfo ne chiedeva la captazione a fini idroelettrici."}
{"id": "1563851", "revid": "599013", "url": "https://it.wikipedia.org/wiki?curid=1563851", "title": "Ernesto Fogola", "text": "Biografia.\nNacque a Montereggio di Mulazzo il 14 giugno 1891 in una famiglia di librai. Quando aveva sei anni la sua famiglia si stabil\u00ec ad Ancona, dove egli consegu\u00ec il diploma di ragioneria.\nPartecip\u00f2 al primo conflitto mondiale combattendo con il grado di Tenente nell'arma di fanteria sul Carso, dove si guadagn\u00f2 una prima Medaglia d'argento al valor militare. Appassionatosi all'aviazione, transit\u00f2 nel Corpo aeronautico militare, e dopo aver eseguito il necessario addestramento, nel novembre 1916 inizi\u00f2 i voli in zona di operazioni con il grado di tenente e la qualifica di osservatore nelle squadriglie da bombardamento, raggiungendo il grado di Capitano nell'aprile dello stesso anno.\nIl 1\u00ba gennaio 1917 \u00e8 nella 36\u00aa Squadriglia.\nNell'agosto 1917, assieme all'equipaggio del suo Caproni Ca.33, consegu\u00ec un encomio. \nDalla met\u00e0 di agosto comandava la 1\u00aa Squadriglia Caproni.\nIn quello stesso mese gli fu conferita una seconda Medaglia d'argento al valor militare. Trov\u00f2 la morte assieme agli altri tre membri dell'equipaggio il 24 agosto, nel corso di una missione volta al bombardamento della stazione ferroviaria di Tolmino.\nCuriosit\u00e0.\nNel 1931 fu intonato a Ernesto Fogola la nuova sede dell'Aereo Club di Ancona, in onore alle sue azioni svolte in aviazione durante la grande guerra dove perse la vita."}
{"id": "1563858", "revid": "767487", "url": "https://it.wikipedia.org/wiki?curid=1563858", "title": "Bertea (Prahova)", "text": "Bertea \u00e8 un comune della Romania di 3.415 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 2 villaggi: Bertea e Lutu Ro\u0219u."}
{"id": "1563859", "revid": "110157", "url": "https://it.wikipedia.org/wiki?curid=1563859", "title": "Digli di no", "text": "Digli di no \u00e8 un album solista registrato dal rapper Kiave, membro della crew Migliori Colori, pubblicato nel 2007."}
{"id": "1563860", "revid": "125386400", "url": "https://it.wikipedia.org/wiki?curid=1563860", "title": "Castello svevo (Trani)", "text": "Il Castello Svevo di Trani fu edificato nella citt\u00e0 di Trani nel 1233, sotto il regno di Federico II di Svevia; \u00e8 uno dei pi\u00f9 importanti e meglio leggibili tra i castelli federiciani, malgrado alcune trasformazioni che ne hanno in parte modificato l'assetto originario.\n\u00c8 stato dichiarato Monumento nazionale con il R.D. 27 ottobre 1936, n. 2091 (abrogato dal D.P.R. 248/2010).\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Puglia, nel dicembre 2019 divenuto Direzione regionale Musei.\nStoria.\nLe Origini.\nIl castello sorse su di un banco roccioso situato al centro della rada di Trani, in una zona di basso fondale, che lo proteggeva da eventuali assalti dal mare, ed anche dalla violenza delle onde. L'edificio fronteggia il prospetto della nota Cattedrale, ed \u00e8 posizionato nel tessuto urbano in modo che la considerevole altezza originaria delle torri desse agio al controllo del porto e delle vie d'accesso alla citt\u00e0. Nello stesso sito era sorta in precedenza una torre del X-XI secolo, di dimensioni non grandi, a pianta quadrilatera e di accurata fattura, con probabili funzioni di vedetta, i cui resti sono stati rinvenuti sotto il piano di pavimentazione dell'attuale ingresso nell'androne orientale.\nE' accertato che nella citt\u00e0 di Trani vi fosse gi\u00e0 un castello, pi\u00f9 antico dell'attuale, di cui tuttavia si ignora l'esatta ubicazione, costruito per iniziativa del re normanno Ruggero II e distrutto nel 1137; da questo anno, fino al momento della fondazione dell'attuale castello nel 1233, mancano documenti che forniscano notizie su edifici castellari in Trani, ma \u00e8 anche provata per tale periodo la presenza in citt\u00e0, e l'interessamento alla stessa, da parte di Federico II.\nFase Sveva.\nLa costruzione fu iniziata nel 1233 per ordine dell'Imperatore Federico II, nel suo tredicesimo anno di impero, e le opere di fortificazione furono completate nel 1249, secondo il progetto di Filippo Cinardo, conte di Acquaviva e Conversano, gran conestabile e ingegnere militare dell'imperatore, e a cura di Stefano di Romoaldo Carabarese, con fortificazioni \"davanti e intorno al castello\", come attestato dalle due coeve targhe marmoree apposte sui prospetti del castello.\nLa prima lastra, la pi\u00f9 antica, misura 80x90 cm., \u00e8 posta nel cortile occidentale sopra il concio di chiave dell'arco ogivale a doppia ghiera del solenne ingresso principale al castello, \u00e8 sormontata a sua volta dai resti di un'aquila imperiale scolpita in pietra, il testo riporta:La seconda lastra \u00e8 posta all'esterno del castello, sopra il concio di chiave del portone ogivale dell'antemurale sul fronte Ovest, misura 65x80 cm., il testo riporta:\nNel mese di Giugno del 1233, quindi, si dette l'avvio ai lavori; il 20 Marzo 1234, dopo meno di un anno dalla fondazione, Federico II era gi\u00e0 a Trani con lo specifico scopo di controllare lo stato dei lavori. I lavori dovettero procedere in modo alquanto spedito, dal momento che gi\u00e0 nel 1239, dopo soli sei anni dall'inizio degli stessi, il castello pot\u00e9 essere incluso nell'elenco dei \"Castra Exempta\", ovvero i castelli dipendenti direttamente dalla Curia Imperiale.\nNello stesso periodo il castello vedeva la presenza in modo regolare di ottanta uomini di guarnigione e del castellano Roberto del Giudice da Trani.\nSulla cima di una delle torri sul mare, Federico II fece impiccare Pietro Tiepolo, figlio del doge di Venezia Jacopo Tiepolo: Pietro, podest\u00e0 di Milano, fu preso prigioniero nella battaglia di Cortenuova del 1237.\nNel castello soggiorn\u00f2 spesso il figlio di Federico, Manfredi, che il 2 giugno del 1259 vi spos\u00f2, con celebrazioni di grande sfarzo e solennit\u00e0, la seconda moglie, Elena Comneno, figlia primogenita di Michele II despota d'Epiro e di Teodora Petralife. Nel 1266 Manfredi fu sconfitto nella Battaglia di Benevento da Carlo I d'Angi\u00f2 e la giovane regina, avendo appreso della disfatta, da Lucera si rec\u00f2 a Trani con i suoi figli, scortata dai suoi fedeli, nella speranza di poter raggiungere la patria d'origine, l'Epiro; temporeggiando per via di una tempesta, sub\u00ec il tradimento del castellano e fu catturata dalle truppe angioine con i suoi quattro figli ed il tesoro, per poi essere imprigionata nel Castello di Trani stesso e dopo qualche tempo a Castel Lagopesole, mentre i figli le furono subito tolti, almeno i maschi, imprigionati a Castel del Monte e in seguito trasferiti a Castel dell'Ovo.\nL'impianto del castello in questa prima fase sveva segu\u00ec il modello dei castelli crociati in Terra Santa, basati a loro volta sulla forma dei castra romani.\nEbbe quindi pianta pressoch\u00e9 quadrata, con quattro torri angolari anch'esse quadrate, di cui due minori sul mare e due maggiori verso terra; sui tre lati verso terra il castello fu cinto dall'antemurale esterno, interamente percorribile dal camminamento superiore, formando tre ristretti cortili esterni. Un fossato, forse in parte di origine naturale, circonda a sua volta il circuito dell'antemurale separandolo dalla terraferma. L'antemurale si apriva sui lati verso terra attraverso portoni ad arco ogivale ognuno dotato di ponte a superare il fossato, mentre sul lato verso mare vi era, al posto dell'antemurale, una banchina dotata di merlatura, comunicante con il cortile centrale, che dovette probabilmente avere la funzione di immettere su di un pontile in mare.\nAll'interno del castello vi era un vasto cortile anch'esso di pianta quadrata, delimitato sui lati nord e sud da due grandi loggiati, di cui quello meridionale su cui si apriva l'ingresso principale era coperto da travi in legno su grandi archi trasversali, mentre quello settentrionale era a due livelli, coperto con volte in pietra che poggiavano su pilastri a rocchi ottagonali e su mensole riccamente scolpite; entrambi i loggiati avevano rispettivamente una scalinata ad immettere agli ambienti dei piani superiori.\nIl primo piano era occupato da ampie sale aventi funzione di rappresentanza, con copertura lignea su archi traversi; l'ambiente maggiore era il salone dell'ala Nord, le cui grandi bifore si aprivano direttamente sul mare. Le sale al primo piano dell'ala nord e dell'ala ovest si aprivano verso l'esterno con bifore archiacute alternate a grandi finestre ad occhialone, mentre il prospetto sud, pur presentando la stessa scansione, aveva monofore dotate di profili finemente modanati in pietra; le aperture delle sale verso il cortile centrale vedevano ugualmente alternarsi l'elegante sequenza di bifore e di finestre circolari.\nDominio angioino.\nNella seconda met\u00e0 del XIII secolo, sotto il dominio angioino, il castello fu intensamente impiegato in ruoli di grande rilievo; in quel periodo infatti fu un importante centro amministrativo e vivace ambiente per la vita di corte, i membri della famiglia reale vi risiedettero con frequenza e si celebrarono significativi eventi con grande sfarzo.\nNel castello furono trasferiti i quaderni e gli scritti dei conti dei \"Maestri Razionali\", che raccolti in registri, seguivano la corte regia nei suoi spostamenti; il 16 marzo 1290 il custode dell'archivio delle \"rationes\" della Curia, Guglielmo de Pontoise, ricevette a Napoli tutti i registri contabili dei vari funzionari delle province, fino ad allora custoditi a Trani. Dopo che Matteo de Riso di Messana, Giovanni da Lentini ed il priore di San Giovanni Gerosolimitano ebbero sovrinteso alla sua sigillazione, vi fu custodito per un certo periodo anche il tesoro regio, il cui controllo era affidato allo stesso Matteo de Riso ed al Castellano di Trani. L'edificio funse anche da deposito Regio per materiale bellico e per beni di valore: ebbe quindi immagazzinato un vasto arsenale a disposizione dell'esercito, di cui sono documentati in modo puntuale le quantit\u00e0 di ferro ed acciaio da forgiare, di lance, balestre e quadrelli, e di uniformi; vi furono inoltre custoditi ingenti volumi di cera e di merci ricercate e preziose come pepe, cannella, zucchero e bombice.\nUn'ala del castello era tenuta pronta ad ospitare il sovrano e la sua corte: grazie alle missive inviate da Carlo I, da alcune si apprende che il re avesse la consuetudine di essere ospite del castello \"-\"in cameris castri nostri Trani, in quibus consuevimus hospitari\"-\", e da altre che provvedeva al denaro necessario per le spese delle sue figlie che l\u00ec vi dimoravano.\nNel 1268 si tennero nel castello le nozze tra Carlo I d'Angi\u00f2 e Margherita di Borgogna e nel 1271 quelle del secondogenito di Carlo, Filippo (1254-1277), con Isabella di Villehardouin (1263-1312), principessa d'Acaia.\nNel castello venne imprigionata dal 1268 fino alla morte nel marzo del 1279, mantenuta solo con pane e acqua, la coraggiosa contessa di Caserta Siffridina, consuocera di Federico II, avendo suo figlio Riccardo de Lauro conte di Caserta sposato la figlia dell'imperatore Violante di Svevia; la contessa aveva favorito Corradino d\u00ec Svevia e non espresse mai il nome dei congiurati.\nTra il 1385 e il 1419 fu in possesso del capitano di ventura Alberico da Barbiano, al quale era stato assegnato dal re di Napoli Carlo III.\nNel 1425 Giovanna II, l'ultima regina angioina, e nel 1436 Alfonso il Magnanimo, il primo re aragonese, confermarono con due importanti atti, trascritti nel \"Libro Rosso dei Privilegi della citt\u00e0 di Trani\", il principio per il quale la citt\u00e0 di Trani ed il relativo castello sarebbero rimasti per sempre demaniali ed in perpetuo dipendenti esclusivamente dalla Corona. \nLe aggiunte, modifiche e lavori edili in generale nel castello in epoca angioina furono piuttosto limitati, e non comportarono eccessive alterazioni di quanto realizzato fino ad allora; da missive di Carlo I risulta che l'ingegnere regio Giovanni da Toul aggiunse alcuni camini alla zona residenziale e le bertesche alla merlatura.\nTrasformazioni sotto Carlo V e dominio spagnolo.\nDal 1496 al 1530 la citt\u00e0 di Trani e il relativo castello (con le citt\u00e0 di Brindisi, Gallipoli ed Otranto) passarono dalla Corona Aragonese alla giurisdizione della Repubblica Veneta, come pegno per il prestito concesso a Ferrante II di 200.000 ducati in occasione del conflitto che segu\u00ec alla discesa in Italia di Carlo VIII. Nel 1496 il Senato veneto, di conseguenza, deliber\u00f2 l'elezione di un governatore e di un castellano per Trani; nel 1500 il Consiglio dei Dieci ordin\u00f2 la tompagnatura di due postierle prospicienti il mare, in quanto pericolose per la sicurezza del castello perch\u00e9 avrebbero permesso ogni tipo di contrabbando. Trani e il suo castello furono riconsegnati il 20 febbraio 1530, in nome dei rispettivi governi, dal provveditore veneto Giovanni Vitturi, al capitano generale di Carlo V, Ferdinando de Alarcon, tra l'altro nominato castellano di Trani nel 1529. Il castello, passato sotto la tutela imperiale, attir\u00f2 subito l'attenzione del sovrano.\nIl castello, tornato sotto il dominio spagnolo, regnante Carlo V, sub\u00ec a partire dal 1533 notevoli trasformazioni, affinch\u00e9 fosse adeguato alle nuove esigenze difensive sorte in seguito all'invenzione della polvere da sparo. Al pari della coppia di epigrafi federiciane poste a testimonianza dei lavori dell'epoca, vi \u00e8 nel castello un'altra coppia di epigrafi, cinquecentesche, a documentare gli interventi occorsi, entrambe riportanti l'intitolazione a Carlo V.\nLa prima, una lastra in pietra, lunga e stretta, di 40x180cm., collocata nel cortile centrale del castello, molto in alto sulla parete sud, il testo riporta:\nFerdinando de Alarcon, quindi, il cui stemma \u00e8 stato rinvenuto frammentario, supervisore dei castelli del regno, nel 1533 fece fortificare l'ala Sud del castello, ispessendo la cortina muraria del lato meridionale tramite l'abbattimento dei loggiati medievali del cortile centrale, ed il riempimento dello spazio ricavato con un terrapieno attraversato da una doppia fila di cannoniere; le due torri medievali contigue alla cortina sud furono quindi abbassate a livello del camminamento, la merlatura piana medievale fu sostituita da cannoniere; si costru\u00ec il bastione di sud-ovest a punta di lancia. Nel 1541 il vicer\u00e9 don Pedro de Toledo comp\u00ec un'ispezione al castello di Trani, a seguito della quale dispose la concessione di sovvenzioni e sugger\u00ec di costruire un'ulteriore torre sul fianco prospiciente il mare per una protezione pi\u00f9 efficace, elemento identificabile nel bastione quadrangolare dell'angolo nord-est.La seconda ed ultima epigrafe \u00e8 posta sull'architrave del portone sul lato orientale dell'antemurale, dal lato della citt\u00e0, sormontata dallo stemma settecentesco di Carlo di Borbone, le dimensioni sono di 50x300cm., riporta:\nQuest'ultima iscrizione ricorda, quindi, il restauro del portone orientale dell'antemurale, che da quel momento in avanti, fino agli ultimi restauri, costituir\u00e0 l'unico ingresso al castello.\nNel periodo tra il 1586 e il 1677 il castello fu sede della \"Sacra regia udienza\", il tribunale regio per la provincia della Terra di Bari.\nCarcere ottocentesco e restauri moderni.\nA partire dal 1832 sub\u00ec una serie di lavori per la trasformazione in carcere centrale provinciale, aperto nel 1844, funzione mantenuta fino al 1974. \nLo stato precedente ai lavori ottocenteschi rimase documentato in alcune piante redatte nel 1835 e in un interessante plastico in legno, sughero e gesso, realizzato intorno alla met\u00e0 del'700 da Giovanni Carafa, duca di Noja, oggi conservato all'interno del castello. L'assetto raffigurato nel plastico settecentesco \u00e8 anche molto vicino a quello dato a seguito dei lavori di restauro moderni, con i quali si \u00e8 proceduto a rimuovere gran parte delle aggiunte posteriori.\nAl fine di adattare il complesso castellare alla funzione carceraria, dal 1832 al 1844 ed anche in seguito, l'intera costruzione sub\u00ec una ristrutturazione generale che, con l'aggiunta di diversi nuovi volumi, alter\u00f2 la fisionomia e l'armoniosa disposizione di torri e cortine; fu di conseguenza alterato anche lo spazio dei cortili, furono spianate le bugne dei blocchi di pietra, ricavate nuove aperture e modificate quelle antiche. Nel 1842 fu aggiunta la cappella esagonale per la celebrazione della messa nel cortile centrale, tra il 1842 e 1843 la sequenza di archi a contornare il cortile e sul prospetto verso il mare, nel 1848 la torretta con l'orologio sull'attuale ingresso.\nNel 1936 \u00e8 stato dichiarato Monumento Nazionale con il R.D. 27 ottobre 1936, n. 2091.\nNel 1976 il Castello fu consegnato alla Soprintendenza ai beni ambientali e artistici della Puglia. A partire dal 1979 \u00e8 stato sottoposto a lavori di restauro, volti a risanare la struttura e a renderla fornita di quegli impianti necessari alla fruizione attuale; interventi fondamentali sulla costruzione sono stati la pulizia delle superfici ormai annerite dal tempo, la rimozione delle superfetazioni aggiunte a partire dagli interventi ottocenteschi, restituendo il complesso castellare ad una visione e lettura pi\u00f9 efficaci ed organiche; si sono di conseguenza ripristinate le aperture originarie ancora presenti, i percorsi originari e le scale nelle torri; \u00e8 stato riaperto l'accesso nell'antemurale ovest, e si \u00e8 condotto lo svuotamento del terrapieno nell'ala sud, al cui interno si sono rinvenuti, messi in luce e resi evidenti i possenti pilastri, di elegante fattura, appartenenti al monumentale porticato medioevale. Al piano terra del bastione di nord-est \u00e8 stato allestito il Museo del Castello, al cui interno sono custoditi ed esposti i reperti lapidei e ceramici, rinvenuti nel corso degli scavi effettuati durante i restauri. \nIl castello \u00e8 stato aperto al pubblico il 5 giugno 1998. \nDescrizione.\nLa facies medioevale del castello \u00e8 ancora ben riconoscibile, anche grazie ai recenti lavori di restauro, nonostante le numerose trasformazioni subite dal maniero nel corso dei secoli.\nLa pianta del castello \u00e8 incentrata sull'edificio castellare vero e proprio, un quadrato i cui lati misurano circa 48 metri; il vasto cortile centrale, ridotto in seguito alle trasformazioni cinquecentesche e successive, era originariamente anch'esso basato su di un quadrato, di circa 28 metri di lato; le quattro torri angolari a pianta quadrata, di cui le due prospicienti il mare sono le minori, di circa 11 metri di lato e conservano ancora l'altezza originaria di circa 30 metri dal piano di imposta sul livello del mare, mentre le due maggiori verso terra, rispettivamente di 13 e 14 metri circa di lato, sono state abbassate nel XVI secolo, ma dovettero avere un'altezza almeno pari alle altre due. La superficie complessiva dell'insieme fortificato, includendo i cortili compresi nell'antemurale, ed escluso il fossato esterno, \u00e8 di circa 6000 mq.\nLe pareti esterne della costruzione si presentano composte da grossi blocchi in pietra di Trani, con bugne in forte rilievo, coronate da una merlatura piana, scandita da frecciere; l'altezza del prospetto sul mare, misurata al coronamento merlato, \u00e8 di circa 20 metri sul livello del mare; un muro fortificato, percorribile e dotato di frecciere e di merlatura, cinge l'intero castello e ne evidenzia ulteriormente il perimetro, dando spazio a tre cortili minori esterni; questo antemurale \u00e8 circondato a sua volta da un fossato largo dai 18 ai 20 metri circa, posto in comunicazione col mare. Sui due angoli a sud-ovest e a nord-est due bastioni, rispettivamente uno a punta di lancia e l'altro a pianta quadrata, aggiunti nelle modifiche cinquecentesche in attuazione dei principi di difesa a fuoco radente, rafforzano gli spigoli opposti dell'insieme fortificato.\nNella cultura popolare.\nIl castello \u00e8 noto per il suo valore storico e culturale e costituisce anche un'apprezzata meta turistica; nel 2011 \u00e8 stato il terzo sito museale statale pi\u00f9 visitato in Puglia, con un totale di 49.510 visitatori secondo la classifica redatta dal Ministero per i beni e le attivit\u00e0 culturali. \nLa leggenda di Armida.\nLa curiosit\u00e0 popolare si \u00e8 rivolta al castello per via della leggenda relativa alla presunta presenza di un fantasma, tanto che nel 2013 vi soggiorn\u00f2 un gruppo di \"Ghost Hunters\" intenzionati a trovarlo. \nLa leggenda narra che lo spirito che occuperebbe il castello sarebbe quello di Armida, una giovane bella e di nobili origini, costretta dalla famiglia a contrarre matrimonio contro la propria volont\u00e0; la giovane, insoddisfatta, avrebbe iniziato di nascosto una relazione con un cavaliere di corte, e quando il marito venne a sapere dell'adulterio la pun\u00ec per averlo tradito: il cavaliere fu pugnalato a morte, mentre la donna venne rinchiusa e lasciata a morire nelle segrete. Da quel momento il fantasma di Armida vagherebbe per il castello mostrandosi vestita di un abito grigio scuro e le fattezze del volto sarebbero riconoscibili dai lineamenti di una donna ancora giovane, dalla lunga chioma corvina e dagli occhi di un azzurro profondo, quasi brillanti. Lo spettro della protagonista di questa leggenda sembrerebbe non avere caratteri ostili e il suo apparire le permetterebbe di mostrarsi e al contempo di osservare lei stessa la presenza dell'uomo, come nel tentativo di raggiungere quel contatto umano che nelle prigioni a lungo le fu negato.\nIn realt\u00e0, non vi \u00e8 alcun documento storico che provi che nel castello sia vissuta una dama di nome Armida, ed \u00e8 quindi probabile che la \"leggenda di Armida\" si sia formata ricalcando e sostituendo, nella fantasia e narrazione popolare, la vicenda storicamente documentata di Siffridina, contessa di Caserta e consuocera di Federico II, realmente imprigionata nel castello per motivi politici, ossia per la cospirazione contro gli Angioini, dal 1268 fino alla morte nel marzo del 1279."}
{"id": "1563861", "revid": "125594553", "url": "https://it.wikipedia.org/wiki?curid=1563861", "title": "Tony Sansone", "text": ""}
{"id": "1563862", "revid": "154326", "url": "https://it.wikipedia.org/wiki?curid=1563862", "title": "Carlo Luigi di Borbone", "text": ""}
{"id": "1563863", "revid": "767487", "url": "https://it.wikipedia.org/wiki?curid=1563863", "title": "Blejoi", "text": "Blejoi \u00e8 un comune della Romania di 8.130 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 3 villaggi: Blejoi, Ploie\u0219tiori, \u021a\u00e2n\u021b\u0103reni.\nBlejoi ha dato i natali al giornalista e poeta Geo Bogza (1908-1993)."}
{"id": "1563865", "revid": "787565", "url": "https://it.wikipedia.org/wiki?curid=1563865", "title": "Crist\u00f3bal Col\u00f3n (incrociatore)", "text": "L'incrociatore corazzato Crist\u00f3bal Col\u00f3n della Armada Espa\u00f1ola era stato inizialmente costruito per la Regia Marina con il nome di \"Giuseppe Garibaldi\" e sarebbe stato capoclasse dell'omonima classe. Durante la sua costruzione venne venduto alla Spagna e ribattezzato \"Crist\u00f3bal Col\u00f3n\", nome con cui \u00e8 conosciuto in Spagna il navigatore genovese Cristoforo Colombo. La nave venne consegnata agli spagnoli a Genova nel 1896 nell'imminenza della guerra ispano-americana senza avere ancora montato le artiglierie principali a causa dell'embargo britannico (i cannoni erano di produzione inglese), cosa che ne diminu\u00ec notevolmente le capacit\u00e0 di combattimento; per salvare le apparenze vennero sostituiti da pezzi di legno a forma di cannone.\nIl contratto prevedeva l'acquisto di una seconda unit\u00e0 che avrebbe dovuto chiamarsi \"Pedro de Arag\u00f3n\".\n\u00c8 stata una delle navi che componevano la squadra dell'ammiraglio Cervera durante la guerra ispano-americana e venne affondato a Santiago di Cuba nel 1898 durante la battaglia navale di Santiago de Cuba.\nIl \"Crist\u00f3bal Col\u00f3n\", che era l'unica nave che avrebbe potuto mettersi in salvo essendo la pi\u00f9 veloce di entrambe le flotte, fu la terza unit\u00e0 ad uscire il 3 luglio 1898 dalla baia di Santiago di Cuba e con la sua velocit\u00e0 riusc\u00ec ad allontanarsi dalle navi statunitensi, ma dopo aver consumato il carbone di miglior qualit\u00e0, quando fu costretto ad utilizzare il carbone di qualit\u00e0 pi\u00f9 scadente che era stato imbarcato a Santiago di Cuba, perse velocit\u00e0 e venne raggiunto dalle navi degli Stati Uniti.\nIl comandante dell'unit\u00e0, il Capitano di Vascello Emiliano D\u00edaz-Moreu y Quintana, diede ordine di autoaffondare la nave mediante l'apertura delle valvole di fondo inondandola di acqua alla foce del R\u00edo Turquino, a circa 90 Chilometri dalla baia di Santiago. Fu la nave spagnola meno danneggiata ed oggi il pezzo meglio conservato della flotta dell'ammiraglio Cervera. Il \"Crist\u00f3bal Col\u00f3n\", di fatto, rimase praticamente indenne. Gli statunitensi tentarono di recuperarlo per incorporarlo nella propria Marina, ma per la precipitazione non tennero conto che l'equipaggio spagnolo avesse aperto le valvole di fondo per affondarlo, con la conseguenza che la nave si ribalt\u00f2 andando perduta definitivamente.\nL'affondamento del \"Crist\u00f3bal C\u00f3lon\" fu l'emblema dell'improvvisazione e della cattiva pianificazione della squadra navale spagnola avendo inviato un'ottima nave da guerra senza le artiglierie principali in un combattimento nel quale in queste condizioni non avrebbe potuto fare nulla. L'affondamento del \"Crist\u00f3bal C\u00f3lon\" \u00e8 descritto (in modo notevolmente romanzato) da Salgari nel romanzo La capitana dello Yucatan."}
{"id": "1563866", "revid": "3831", "url": "https://it.wikipedia.org/wiki?curid=1563866", "title": "Castello di Trani", "text": ""}
{"id": "1563870", "revid": "1372005", "url": "https://it.wikipedia.org/wiki?curid=1563870", "title": "Anscario II", "text": "Biografia.\nAnscario II era figlio dell'Anscaride Adalberto I, marchese d'Ivrea, e della seconda moglie Ermengarda, figlia del marchese di Toscana Adalberto II il Ricco della stirpe dei Bonifaci, e di Berta di Lotaringia, figlia terzogenita del re di Lotaringia della stirpe Carolingia Lotario II e della seconda moglie, Waldrada. Suo fratellastro fu Berengario II d'Ivrea.\nAnscario II fu titolare della marca d'Ivrea dalla morte del padre nel 929. In un documento di donazione del Castelvecchio di Asti nel 924 da parte di re Rodolfo verso il visconte di Asti Autberto, compaiono tra gli \"intervenienti\" la madre Ermengarda ed i figli Berengario ed Anscario, che in quel frangente sono definiti \"incliti comites\".\nAnscario chiam\u00f2, cos\u00ec come tutta la sua stirpe, il re di Borgogna Rodolfo II per affrontare Berengario I. Egli per\u00f2 sostenne, su impulso della madre, i parenti di Toscana che avevano chiamato Ugo di Provenza contro Rodolfo II. Ugo nomin\u00f2 Anscario nel 936 duca di Spoleto, in un contesto di tensioni con Alberico di Roma. Nel 939 per\u00f2 Ugo persegu\u00ec una politica di accentramento ed espansione, occupando l'Esarcato, che mise in allarme sia la Roma di Alberico che Anscario, che aveva fatto proprie le aspirazioni autonomistiche del ducato, e Alberico cerc\u00f2 l'appoggio di Anscario. Ugo, che aveva gi\u00e0 rimosso nell'anno di elevazione di Anscario a duca suo fratello Bosone dalla marca di Tuscia per elevare il figliastro Uberto, ag\u00ec per la rimozione di Anscario dall'ufficio ducale. Nella primavera del 940 Ugo mand\u00f2 un esercito comandato dal conte palatino Sarilone contro Spoleto a rimuovere Anscario. Anscario mor\u00ec in battaglia e Sarilone divenne per breve tempo duca.\nFamiglia e figli.\nAnscario ebbe da una donna sconosciuta:"}
{"id": "1563879", "revid": "767487", "url": "https://it.wikipedia.org/wiki?curid=1563879", "title": "Barghest", "text": "Il Barghest \u00e8 una creatura mitologica medievale, citato le prime volte nelle leggende dei popoli germanici. Si presenta come una versione spettrale di un lupo. La particolarit\u00e0 della creatura \u00e8 di perseguitare chi in vita ha commesso crimini di varie e gravi entit\u00e0, come le Erinni greche.\n\u00c8 famoso soprattutto nella coscienza popolare dello Yorkshire.\nIl Barghest \u00e8 una creature presente in \"Dungeons &amp; Dragons,\" nonch\u00e9 nel DLC Blood And Wine del famoso RPG The Witcher 3: Wild Hunt e nello Shard Italiano di Ultima Online Zulu Hotel Italia 7th Age."}
{"id": "1563881", "revid": "767487", "url": "https://it.wikipedia.org/wiki?curid=1563881", "title": "Stearato di sodio", "text": "Lo stearato di sodio \u00e8 il sale di sodio dell'acido stearico con formula Na(CH3(CH2)16COO).\nSi presenta come un solido a scagliette splendenti o bianco amorfo, untuoso al tatto e con un leggero odore di sego. \u00c8 poco solubile in acqua fredda, ma lo diventa a caldo.\nProduzione.\nPer ottenere il prodotto puro si neutralizza una soluzione alcolica di acido stearico puro con una soluzione acquosa di idrossido o carbonato di sodio. Il prodotto tecnico si ottiene per neutralizzazione diretta della stearina fusa.\nUsi.\n\u00c8 il componente principale nella fabbricazione di alcuni tipi di saponi e deodoranti solidi.\nIn farmaceutica entra nella composizione di unguenti e supposte, in cosmetica come umidificante, addensante e emulsionante di creme. Inoltre \u00e8 utilizzato nell'industria delle materie plastiche, delle vernici e della carta.\nTra gli additivi alimentari \u00e8 identificato dalla sigla E470a."}
{"id": "1563882", "revid": "1494169", "url": "https://it.wikipedia.org/wiki?curid=1563882", "title": "Fogola", "text": ""}
{"id": "1563884", "revid": "599013", "url": "https://it.wikipedia.org/wiki?curid=1563884", "title": "Derby dell'Appennino", "text": "Il derby dell'Appennino \u00e8 il nome con cui viene identificata la partita di calcio tra le due principali squadre di club situate sui versanti opposti dell'Appennino settentrionale: il Bologna e la Fiorentina.\nStoria.\nDagli anni 1920 agli anni 1930.\nLa sfida \u00e8 iniziata alla fine degli anni venti, precisamente nel 1928, le due citt\u00e0 coinvolte, Bologna e Firenze. Sono molto vicine geograficamente, neanche 100\u00a0km, pur trovandosi in regioni diverse i cui confini sono delimitati dallo spartiacque dell'Appennino Tosco-Emiliano, che separa anche le due rispettive province.\nIl primo incontro ufficiale si disput\u00f2 a Firenze, nello Stadio di via Bellini il 25 novembre 1928, in Divisione Nazionale (Serie A): Fiorentina-Bologna 2-3 (gol di Schiavio, Bandini, Schiavio, Meucci, Schiavio). Il secondo incontro ufficiale il 21 aprile 1929, il club di Bologna vinse 3-0 (gol di Perin, Della Valle, Baldi). In questa stagione il Bologna vincitrice del suo secondo scudetto, la Fiorentina si piazz\u00f2 al 16\u00ba posto (retrocessa in Serie B).\nNel 1930-1931, il Bologna 3\u00ba in Serie A, Il club di Firenze vinse la Serie B.\nNella Serie A 1931-1932, l'allenatore del Bologna Hermann Felsner decise di andare ad allenare la Fiorentina, Felsner vuole in viola due suoi pupilli rosso-blu, l'attaccante Antonio Busini e il mediano Alfredo Pitto. Mentre l'attacco del Bologna patisce per il ritiro di Giuseppe Della Valle, la Fiorentina ingaggia l'uruguaiano della Celeste Pedro Petrone (detto l'artillero), che pretende come suo appoggio il connazionale Raffaele Sansone.\nIl Bologna concede a Felsner Busini e Pitto, ma in cambio chiede Sansone, il nuovo allenatore della squadra del Bologna diventa J\u00f3zsef Nagy. Quello che prese il via il 20 settembre 1931 fu il campionato d'esordio in Serie A per la Fiorentina di Petrone, cinque vittorie consecutive rilanciarono la Juventus, che si fece per\u00f2 imporre il pari dal Bologna nello scontro diretto del 6 dicembre e assistette alla conseguente fuga dei rossobl\u00f9, vincitori del titolo d'inverno il 24 gennaio 1932 con tre punti di vantaggio. Le due rivali facevano il vuoto alle loro spalle; a ravvivare la corsa per le posizioni fu soprattutto il brio dell'esordiente Fiorentina di Petrone. La viola perse i due incontri decisivi contro i rossobl\u00f9, a Firenze perse 3-1 e a Bologna 2-1; nella classifica finale il Bologna si piazz\u00f2 al 2\u00ba posto e la Fiorentina al 4\u00ba, i due capocannonieri del torneo l'italiano Angelo Schiavio (del Bologna) e l'uruguaiano Pedro Petrone (della Fiorentina). Il Bologna nel 1932 vinse il suo primo trofeo internazionale la Coppa dell'Europa Centrale (prima squadra italiana a vincere una competizione internazionale).\nNel campionato di Serie A 1932-1933, il Bologna si piazza al 3\u00ba posto, la compagine viola quinta in classifica. A Bologna il 13 novembre 1932, finisce 1-1 gol di Petrone 17' e Sansone 30', il 16 aprile 1933 a Firenze la Fiorentina vinse per la prima volta i rosso-blu, 1-0 al 78' gol di Borel I.\nFiorentina e Bologna nel 1933-1934 si classificano al 6\u00ba e 4\u00ba posto, 3-0 per i gigliati in casa (15' Viani II, 49' rig., 87' Prendato) e 0-0 dai felsinei. I petroniani, per la seconda volta, sono vincitori della Coppa dell'Europa Centrale, capocannoniere con 10 gol fu Carlo Reguzzoni (del Bologna).\nQuello del 1934-1935 fu un campionato che ha visto la Fiorentina vera protagonista. Dopo ben 11 vittorie e 2 pareggi, sub\u00ec la prima sconfitta sul campo del Bologna alla tredicesima giornata (il 20 gennaio 1935 2-1, 22' Gringa, 61' Maini, 69' Fedullo). Laureatasi campione d'inverno, il 3 febbraio, la squadra viola non riesce a ripetersi nel girone di ritorno e finir\u00e0 terza in classifica, la squadra gigliata fallisce la prima volata scudetto della sua storia. Il 19 maggio a Firenze vinse i rosso-blu gol di Viani al 63'. Il 16 giugno 1935, i gigliati giocarono la prima gara ufficiale a livello internazionale, vincendo a Budapest il \u00dajpest, in Coppa dell'Europa Centrale (arriva ai 4\u00b0 di finale).\nIl Bologna vinse per due anni di seguito lo scudetto nel 1935-1936 e 1936-1937 e il Torneo Internazionale dell'Expo Universale di Parigi. Fu una competizione calcistica per club organizzata nella primavera del 1937 in Francia, in concomitanza con l'omonima esposizione parigina. Considerando l'importanza delle nazioni partecipanti \u2013 tra cui la prima volta ufficiale di un club degli allora \"maestri\" inglesi, inventori del \"football\" moderno, questo torneo ha contribuito allo sviluppo delle manifestazioni calcistiche a livello continentale. La Fiorentina arriva per la prima volta in semifinale della Coppa Italia 1935-1936. Nella Serie A 1937-1938 la squadra toscana retrocede in Serie B, l'anno dopo i viola vinsero il campionato Serie B 1938-1939, e il Bologna diventarono di nuovo campione d'italia nella Serie A (5\u00ba titolo).\nNella Serie A 1939-1940 il club di Bologna si piazza al 2\u00ba posto, le due squadre si incontrano a Firenze il 15 ottobre 1939 dove i toscani vinsero 1-0. A Bologna i felsinei si impongono il 18 febbraio 1940 3-2, in questa stagione per la prima volta la Fiorentina vinse la Coppa Italia.\nAnni 1940.\nIl primo vero derby comincia nella Serie A 1940-1941, per il primato dello scudetto, dopo il Genova dell'anno precedente, fu un'altra squadra convertita al Sistema a dominare le prime giornate, ovvero la Fiorentina di Giuseppe Galluzzi che arretr\u00f2 Bigogno in difesa e si affid\u00f2 alla vena di Menti; all'ottavo turno i viola furono superati dai regolari felsinei, squadra dall'et\u00e0 media piuttosto alta ma sospinta da un trio d'attacco, Biavati-Reguzzoni-Puricelli in grande spolvero. Si incontrano il 5 gennaio 1941 e il Bologna vinse 5-3 (26' Reguzzoni (B), 29' Puricelli (B), 39' Andreolo (B), 47' Puricelli (B), 51' Biavati (B), 25' aut. Pagotto (B), 76' Di Benedetti (F), 86' Menti F). Sul finire del girone d'andata i rossobl\u00f9 ritrovarono a lottare per il vertice la consueta duellante, l'Ambrosiana, ma conclusero comunque il girone d'andata con due punti di vantaggio sui nerazzurri. Sul fondo si dimenavano Roma e Lazio. Nel girone di ritorno i petroniani mantennero la loro marcia costante, ma il 20 aprile 1941 per poi rafforzare il primato in modo clamoroso con il 5-0 inflitto all'inseguitrice nello scontro diretto del 30 marzo; ma il 20 aprile a Firenze il Bologna persero 3-0 (32', 66' Penzo (F), 87' Koenig F). Il 27 aprile i bolognesi vinsero matematicamente il loro sesto titolo, il quarto in sei anni, vinto con disarmante tranquillit\u00e0 in una stagione generalmente poco brillante ed emozionante. Puricelli fu per la seconda volta capocannoniere con ventidue reti (dodici segnate di testa), mentre Ferrari vinse il suo ottavo scudetto, primato condiviso con Virginio Rosetta e Giuseppe Furino.\nNella Serie A 1941-1942, il 25 gennaio il Bologna vinse a Firenze 5-2 (gol 27' Valcareggi (F), 40' Biavati (B), 48' Degano (F), 64', 74' Puricelli (B), 85' Biavati (B), 90' Arcari IV B). Il 7 giugno, la Fiorentina si impose nel campo dei bolognesi per 3-2 (reti di Penzo 1' (F), 20' Puricelli (B), 51' Gei (F), 71' rig. Reguzzoni (B), 53' Gei F). I rosso-blu chiudono il campionato al 7\u00ba posto con due punti in pi\u00f9 dei toscani.\nNel campionato 1942-1943, per la prima volta, i due club terminarono al 6\u00ba posto con il Milan. Nonostante la guerra ed i bombardamenti che colpiscono l'Italia intera, si cerca di fare di tutto per proseguire il torneo ed in qualche maniera ci si riesce. Nella serie A il Bologna vinse gli incontri contro i gligliati, il 6 dicembre 3-1 e il 21 marzo 1-0.\nNel 1943-1944-1945, il campionato nazionale di calcio viene interrotto, al suo posto le Federazioni organizzano vari campionati a carattere locale. Il Bologna vinse il Campione d'Emilia e la Fiorentina il Campionato toscano di guerra manifestazioni calcistica, disputata in Emilia-Romagna e Toscana, alla fine della seconda guerra mondiale.\nDopo la seconda guerra mondiale, le due squadre si incontrano nella Serie A 1946-1947, entrambe le sfide finirano con un pareggio 0-0 il 2 febbraio e 1-1 il 6 luglio. Nel campionato 1947-1948 la Fiorentina termina al 7\u00ba posto con un punto in pi\u00f9 del Bologna. Il 23 novembre giocarono a Firenze, la partita finisce 1-1 con gol al 43' di Suppi (F) e 58' di Cappello (B), nel ritorno a Bologna il 25 aprile i petroniani vinsero 1-0 con rete di Biavati 75'.\nL'anno dopo le due squadre si piazzarono al 7\u00ba e 8\u00ba posto (tre i punti di distacco) un pareggio 0-0 il 28 novembre, e una vittoria per la squadra viola per 1-0 il 10 aprile gol al 44' di Zoppellari. Nella Serie A 1949-1950, il 23 ottobre la squadra di firenze vinse 3-0 (gol al 35' Dalla Torre, 40' Nagy, 88' Galassi), e il 26 febbraio il Bologna si impose 2-1 con gol al 2' Janda (F), 18' Cervellati (B), 45' Capello (B). Un 5\u00ba posto per la Fiorentina e un 15\u00ba posto per i felsinei.\nAnni 1950.\nNella Serie A 1950-1951, conclusero il campionato con solo tre punti di distanza, nel primo incontro stagionale il 3 dicembre i viola vinsero in casa dei rossobl\u00f9 0-1 gol al 40' di Dalla Torre. Il ritorno il 22 aprile Fiorentina-Bologna si concluse 2-1 con rete al 10' di Nagy (F), 18' Gritti (B), 40' rig. di Pandolfini (F).\nIl campionato 1951-1952 la stagione dei gigliati finir\u00e0 al quarto posto manco a dirlo dietro Juventus, Milan e Inter. Malgrado la posizione finale i viola sono ormai consacrati tra le grandi del calcio italiano, basti pensare alla vittoria casalinga con l'Inter 5-0 e col Milan 1-0. I petroniani finiscono al 16\u00ba posto con uno scontro salvezza contro il , tornato in Serie A dopo ventuno anni e protagonista di un brutto episodio di cronaca: alla prima di ritorno, il 3 febbraio 1952, l'arbitro veronese Bruno Tassini \u2013 che diresse i lilla nella partita contro il Bologna, vinto dai rossobl\u00f9 con un rigore a pochi minuti dalla fine \u2013 ricevette dapprima un ceffone da ignoti tra il pubblico legnanese che tracim\u00f2 inviperito in campo, fatto che port\u00f2 alla sospensione della gara, e in seguito fu aggredito alla stazione centrale di Milano da sette tifosi lombardi, che finirono per ruppergli otto denti; la squadra lilla sub\u00ec lo 0-2 a tavolino nonch\u00e9 una pesante squalifica del campo e, gi\u00e0 ultima dopo il girone d'andata, vide irrimediabilmente compromesso il suo campionato. La Fiorentina vinse le due partite giocate contro i bolognesi, il 7 ottobre (3-0 gol all'8' di Ekner, 30' Roosemburg, 80' Eknere) e il 9 marzo a Firenze (1-0 al 72' di Lefter).\nIl Bologna nel campionato di Serie A 1952-1953, il 30 novembre pareggia 1-1 a Firenze (37' Mariani (F), 50' Campatelli B), e vinse in casa il 5 aprile 2-1 rete al 7' di Cervellati (B), 12' rig. Cervato (F), 88' Cervellati (B). Chiudono il campionato 5\u00ba e 7\u00ba posto. La stagione 1953-1954 vede la Fiorentina iniziare il campionato a spron battuto, vincendo e giocando un buon calcio, anche grazie al nuovo allenatore, arrivato l'anno precedente a stagione in corso, Fulvio Bernardini, che rimarr\u00e0 ad allenare la Fiorentina per quasi cinque anni. I viola sono campioni d'inverno, con 25 punti ottenuti in 17 partite disputate, ma crollano nelle ultime dieci giornate in modo disastroso, nonostante il neo acquisto svedese Gunnar Gren, sorpresa del campionato, e l'italiano Guido Gratton. A fine campionato arriva prima l'Inter, seconda la Juventus, terzo il Milan e la Fiorentina che finisce a pari punti con i rossoneri, ma in questa stagione si torna a far parte del meglio del calcio italiano e ad insidiare le tre pi\u00f9 forti squadre. I punti di differenza con il Bologna sono otto, in casa dei felsinei finisce 1-1 le reti al 62' di Mariani (F) e 85' di Ballacci (B) (il 25 ottobre), a Firenze i rossobl\u00f9 si impongono 1-3, 43' Gratton (F), 56' Cappello (B), 77' Bonafin (B), 84' Cervellati (B) (il 14 marzo).\nNella Serie A 1954-1955, un solo punto di differenza tra le due squadre (4\u00ba e 5\u00ba posto), il 2 gennaio i viola persero 0-2 a seguito di giudizio sportivo (a Firenze) e vinsero 0-2 il 15 maggio (a Bologna, 60' Segato, 80' Virgili).\nIl 1956 fu l'anno del primo Scudetto per la Fiorentina: il trionfo della squadra viola interruppe il dominio delle cosiddette \"tre grandi\" (Inter, Juventus e Milan) che durava da ormai prima della guerra. Issatasi in testa all'ottava giornata, la squadra toscana mantenne il primo posto sino alla fine del torneo: l'ultima avversaria ad arrendersi fu il Milan, che termin\u00f2 al secondo posto con 41 punti, contro i 53 della Fiorentina. Il titolo fu vinto il 6 maggio, con ben cinque turni di anticipo, il 16 ottobre 1955 i gigliati vinsero il Bologna 0-2, 84' Virgili, 86' Cervato rig. (giocata a Bologna, i rossobl\u00f9 si piazzarono al quinto posto), e un pareggio l'11 marzo a Firenze 0-0.\nSecondo e quinto posto nel campionato 1956-1957, La Fiorentina partecip\u00f2 alla Coppa dei Campioni, fu la seconda edizione del massimo torneo continentale di calcio, e vide la partecipazione di 22 squadre, di cui 21 campioni nazionali pi\u00f9 il detentore della coppa. I viola campione d'Italia del 1956, diventano la prima societ\u00e0 italiana a disputare la finale: l'incontro vide una sconfitta per 2-0 contro il Real Madrid, campione continentale in carica, con le due reti segnate al 69' e al 76' minuto di gioco. Alcune settimane prima, il club aveva messo in bacheca la Coppa Grasshoppers, fu una competizione internazionale di calcio per club, si svolse in un'unica edizione durata cinque anni (il torneo non \u00e8 mai stato riconosciuto come ufficiale dalla UEFA). Vittoriosa in classifica con un turno d'anticipo, la conquista di questo trofeo rappresent\u00f2 per la Fiorentina la prima vittoria in una competizione internazionale per club. Orlando Rozzoni, con 6 reti risult\u00f2 il capocannoniere del torneo. In Serie A il 21 ottobre il Bologna perse con i viola 2-1, 40' Cervellati (B), 68' Montuori (F), 80' Gratton (F). A Bologna il 10 marzo si gioc\u00f2 una bella partita all'11' aut. Rosetta (B), 27' Virgili (F), 44' rig. Cervellati (B), 89' Julinho (F).\nNella Serie A 1957-1958, la Fiorentina si piazz\u00f2 al secondo posto e il Bologna al sesto, il club viola vinse sia a Bologna che a Firenze, 0-3 22' Gratton, 47' Lojacono, 49' Montuori (campo di Bologna 22 settembre) e 2-1 4' Pascutti (B), 13' Julinho, 20' Virgili (campo di Firenze 9 febbraio). La squadra gigliata arriv\u00f2 in finale della Coppa Italia 1958. Secondo e decimo posto nella Serie A 1958-1959, ricordiamo che in questa stagione la Fiorentina, con 95 marcature all'attivo, stabil\u00ec il nuovo record ancora imbattuto per i campionati a 18 squadre. Il 23 novembre per la prima volta a Firenze la squadra viola vinse 6-3 contro i petroniani, al 8' Montuori (F), 9' Lojacono (F), 11', 12' rig. Pivatelli (B), 15' rig. Cervato (F), 18' Petris (F), 54' Pivatelli (B), 60' Hamrin (F), 73' Lojacono (F): a Bologna un secco 4-0 22', 71', 78' Petris, 85' Hamrin era il 5 aprile (in totale i gol gligliati sono 10). Per ben 4 anni la Fiorentina finisce al 2\u00ba posto nella classifica di serie A, il 4 ottobre 1959 il Bologna vinse in casa 3-1. I gol al 16' di Orzan (F), 53' Pascutti (B), 82', 84' Pivatelli (B), fuori casa la Fiorentina il 21 febbraio 1960 batte i bolognesi 2-1 4' rig. Hamrin (F), 53' Pivatelli (B), 79' Lojacono (F). 5\u00ba posto finale per il Bologna, la viola perse la finale di Coppa Italia 1959-1960.\nDagli anni 1960 a oggi.\nNella Serie A 1960-1961, tra Bologna e Fiorentina i punti di distanza erano sei (7\u00ba e 9\u00ba posto), il 15 gennaio allo Stadio Comunale la viola vinse 3-1, nel ritorno allo Stadio Renato Dall'Ara le due squadre pareggiarono 3-3 era il 21 maggio gol di 3' 21' Pascutti (B), 29' Milan (F), 38' Hamrin (F), 71' Vinicio (B), 74' Hamrin (F). Nel Coppa Italia La Fiorentina piega la Lazio per 2-0 nella finale disputata davanti al proprio pubblico l'11 giugno 1961. Luigi Milan e Gianfranco Petris diventano capocannoniere della Coppa, con 4 gol. I gigliati partecipano alla Coppa delle Coppe 1960-1961, organizzata dal comitato della Coppa Mitropa, fu la prima edizione del torneo dedicato alle squadre vincitrici delle coppe nazionali; questa non vide l'organizzazione diretta della UEFA, e venne riconosciuta ufficialmente dalla confederazione calcistica europea nell'ottobre del 1963 su richiesta di Artemio Franchi, allora presidente della FIGC. La Fiorentina, il 27 maggio 1961, vince il suo primo trofeo europeo riconosciuto dalla UEFA, contro i Rangers Glasgow. Kurt Hamrin diventa capocannoniere della Coppa delle Coppe 1960-1961, con 6 gol. La formazione fiorentina, vincitrice della Coppa delle Coppe, divenne il primo club italiano a conquistare una competizione UEFA nonch\u00e9 a conseguire un double continentale; nell'occasione fu inoltre la prima squadra europea ad abbinare, nella stessa stagione, la Coppa delle Coppe alla Coppa nazionale. Nel 1961 i rossobl\u00f9 vinsero la Coppa Mitropa.\nNella Serie A 1961-1962, un punto di distanza tra i due club in campionato (3\u00ba e 4\u00ba posto), la Fiorentina vinse tutte e due gli incontri, a Bologna 3-0 e a Firenze 1-0. Nella stessa stagione i rossobl\u00f9 persero la finale di Coppa Mitropa, mentre i gigliati persero quella di Coppa delle Coppe.\nPer le grandi squadre l'inizio del campionato di Serie A 1962-1963 non fu particolarmente esaltante; dei tentennamenti di Inter e Milan e dei rovesci di Juventus e Fiorentina (rimontata dal redivivo Modena al debutto) approfittarono la sorpresa SPAL e, soprattutto, il Bologna che, in testa a partire dalla sesta giornata, respinse i tentativi di aggancio da parte del Torino e del vivace Catania. A novembre tocc\u00f2 alla ritrovata Juventus, che nelle prime giornate era partita male (un punto in tre gare), tentare e riuscire nell'aggancio ai rossobl\u00f9. Il 23 dicembre i bianconeri vennero per\u00f2 sopraffatti dall'Inter, che vinse lo scontro diretto. Un doppio pareggio intralci\u00f2 la corsa nerazzurra e, il 13 gennaio, fu la Juve a terminare il girone d'andata in testa con un punto di vantaggio sui rivali, due sul Bologna e quattro sulla Lanerossi Vicenza. Il capocannoniere fu Harald Nielsen dei petroniani, con 19 reti, Kurt Hamrin 15, il 23 dicembre a Firenze i toscani vinsero 3-1 gol al 16' di Haller (B), 34' Seminario (f), 41' Petris (F), 64' Hamrin (F). A Bologna i veltri il 28 aprile, si vendicano del 3-1 di Firenze, il risultato finale un 2-1 reti di 4' Marchesi rig. (B), 44' Perani rig. (B), 70' Rimbaldo aut.(B). Un 4\u00ba posto in campionato del Bologna con 42 punti, per la Fiorentina 6\u00ba posto con punti 38. I felsinei persero la finale della Coppa Mitropa, Hamrin con otto gol risulta il miglior marcatore del torneo.\nIl campionato 1963-1964 rimase nella storia come un torneo avvincente; non solo perch\u00e9 si concluse\u00a0\u2013 per l'unica volta nella storia del \"girone unico\" \u2013 allo spareggio, ma anche per la vittoria del Bologna di Fulvio Bernardini (che divenne il primo allenatore a vincere lo scudetto con due squadre diverse rispettivamente nelle stagioni 1955-1956 e 1963-1964, prime squadre non-torinesi e non-milanesi ad aggiudicarsi i Campionati italiani di calcio nel dopoguerra) dopo ventitr\u00e9 anni d'attesa, con lo scudetto ottenuto superando la Grande Inter (il club viola si piazz\u00f2 al quarto posto in campionato, dietro al Milan). Nielsen vinse la classifica dei marcatori con 21 reti, dietro di lui Hamrin con 19 gol. Sempre in Serie A, il 29 settembre a Bologna i rossobl\u00f9 si imposero per 2-0 (reti al 20' di Nielsen e 30' Bulgarelli), a Firenze il 16 febbraio un pareggio per 0-0. In Coppa Italia la Fiorentina arriva fino in semifinale, superando Palermo, Prato, Cagliari e Milan, perdendo solo ai rigori contro la Roma, Hamrin e Seminario con 4 reti diventano miglior marcatori del torneo, il Bologna si ferm\u00f2 ai quarti di finale. La viola partecipa anche alla Coppa Piano Rappan, finendo seconda nel girone di qualificazione, miglior marcatore della Coppa Hamrin con 5 reti. Il Bologna arriv\u00f2 alla semifinale di Coppa Mitropa 1964.\nDurante la prima giornata del campionato di Serie A 1964-1965 (il 13 settembre 1964) le \"grandi\" si ritrovarono in difficolt\u00e0: Milan e Juve furono bloccate sull'1-1 dalle siciliane Catania e Messina, il Bologna campione perse a Bergamo (5\u00ba posto per la Fiorentina, 6\u00ba posto per Bologna in campionato). La lotta per il titolo di capocannoniere si chiuse anch'essa con il trentaquattresimo turno: a Genova, Alberto Orlando (capocannoniere con 17 gol) segn\u00f2 nel finale il gol della bandiera per la Fiorentina, che perse 4-1. 4\u00ba posto per Nielsen con 13 reti. Il danese il 28 marzo segn\u00f2 il primo gol a Bologna, nella vittoria contro i gigliati per 3-1, reti di 55' Nielsen (B), 59' Hamrin (F), 72' Nielsen (B), 87' Tumburus (B); i petroniani quattro mesi prima avevano perso a Firenze 2-1, gol di 6' Pirovano (F), 19' Maraschi (B), 27' Maschio (F). In questa stagione i viola persero la finale di Coppa Mitropa 1965.\nIl campionato inizi\u00f2 il 5 settembre 1965, il 17 aprile, il Milan aveva ceduto ed era lontano, a 11 punti di distanza dall'Inter; il Napoli e il Bologna si ritrovavano seconde a 6 punti di distanza. Il finale mise in dubbio la vittoria dell'Inter, allorch\u00e9 due pareggi e una sconfitta nello scontro diretto contro il Bologna avvicinarono i rossobl\u00f9 al primo posto. Due vittorie contro Juve e Lazio permisero ai nerazzurri, il 15 maggio, di vincere lo scudetto (per i veltri secondo posto). I gigliati giunsero quarti in campionato con loro i \"vecchi\" titolari Albertosi, Brizi, Ferrante, Brugnera, Bertini e Nuti, e i giovani De Sisti, Rogora, Merlo e Chiarugi formando un mix in cui mister Chiappella ha il compito di costruire una squadra che dimostrer\u00e0 pi\u00f9 avanti il suo effettivo valore. Capitano, un po' a sorpresa, ma sicuramente con pieno merito, diventa Kurt Hamrin, per un paio d'anni, fino a quella che sar\u00e0 l'era di De Sisti. Alla presidenza, fino al 1971, Nello Baglini. Il Bologna vinse le due partite contro la Fiorentina, 21 novembre a Bologna 3-2, gol di 5' Nielsen (B), 68' Brugnera (F), 74' Brugnera (F), 80' Bulgarelli (B), 83' Pascutti (B); e il 3 aprile 3-1 a Firenze reti di 3' Vastola (B), 43' Morrone (F), 63' Haller (B), 70' Paganini (B). Nella stagione in corso i giovani viola si aggiudicano la terza Coppa Italia della storia della societ\u00e0 gigliata superando in finale il Catanzaro. Hamrin diventa capocannoniere della Coppa, con 5 gol. Firenze quell'anno vinse anche la Coppa Mitropa. Hamrin viene premiato a fine partita contro il Wiener Sportklub, complessivamente in questo torneo realizza 17 gol dal 1960 al 1967. Inoltre la Fiorentina, fu la prima e unica squadra italiana ad aver conquistato, nella stessa stagione, un double continentale di rango minore, la Coppa Mitropa (ancorch\u00e9 trofeo non riconosciuto dall'Unione delle Federazioni Calcistiche Europee UEFA) e la Coppa Italia.\nNella stagione 1966-67 positivi furono i campionati di Bologna e Fiorentina, conclusi rispettivamente al 3\u00ba e 5\u00ba posto; il 20 novembre tra rossobl\u00f9 e viola ci fu un 1-1, gol al 7' Brugnera (F), 29' Brizi aut.(F), a Firenze il 2 aprile un altro pareggio, sempre per 1-1, con reti di 7' Cosma (F), 26' Nielsen rig. (B). Nella Coppa Mitropa 1966-1967 il club gigliato arriv\u00f2 in semifinale, i felsinei per la prima volta ai quarti di finale della Coppa delle Fiere 1966-1967.\nNella Serie A 1967-1968, sono due i punti di distanza tra i due club, che chiusero il campionato al 4\u00ba e 5\u00ba posto. La Fiorentina vinse contro i petroniani 1-0, rete al 68' di Rogora a Bologna il 29 ottobre, i toscani vinsero con lo stesso risultato, a Firenze il 25 febbraio gol di Maraschi al 14'. I veltri arrivarono in questa stagione in semifinale di Coppa delle Fiere 1967-1968.\nNella stagione Serie A 1968-1969, col tempo si fece largo, dopo i primi tentennamenti iniziali del Cagliari, la veloce Fiorentina del nuovo allenatore Bruno Pesaola, artefice del secondo posto del Napoli l'anno prima. I viola agganciarono in testa il Cagliari il 12 gennaio, per poi pareggiare a Varese l'ultima gara d'andata e lasciare al Cagliari il platonico titolo di campione d'inverno. Col girone di ritorno inizi\u00f2 la lotta per il titolo tra Cagliari, Fiorentina e Milan. Sembr\u00f2 inizialmente che la vittoria toccasse ai sardi, ma il 9 marzo caddero all'Amsicora contro la Juventus. La Fiorentina super\u00f2 la Lanerossi e and\u00f2 in testa: da quel momento i viola non persero un colpo, riuscendo a tenere distanziate Cagliari e Milan. L'11 maggio, espugnando Torino, i viola si laurearono per la seconda volta nella loro storia Campioni d'Italia; come nel campionato 1955-56, i viola persero una sola partita, quella contro il Bologna (9\u00ba posto in campionato), registrando un'inedita imbattibilit\u00e0 in trasferta. Il 3 novembre i rossobl\u00f9 sconfissero i futuri campioni d'Italia, a Firenze 3-1, 34' Muiesan (B), 40' Savoldi (B), 59' Maraschi (F), 82' Turra (B); a Bologna le due squadre il 2 marzo pareggiarono 0-0. Nella Coppa delle Alpi 1969 il club di Bologna perse la finale, e i fiorentini arrivarono agli ottavi di finale della Coppa delle Fiere 1968-1969.\nNel campionato di Serie A 1969-1970 la Fiorentina si piazza al quinto posto, decimo per il Bologna, tra le due squadre un pareggio in casa dei bolognesi il 9 novembre con rete di 31' Maraschi (F), 51' Chiarugi (F), 75' Muiesan (B), 79' Roversi (B), e l'8 marzo la vittoria dei petroniani, a Firenze 1-0 Savoldi 66' (B). In questa stagione il Bologna vinse la prima Coppa Italia (i viola si fermarono ai quarti di finale). La squadra di Firenze perse la finale di Coppa delle Alpi 1970.\nIl derby era all'apice negli anni cinquanta, sessanta, settanta e novanta del secolo scorso. Indimenticabili le sfide tra Harald Nielsen e Kurt Hamrin, o quelle tra Giuseppe Signori e Gabriel Batistuta. Ci sono stati anche incidenti gravi tra le due tifoserie in passato, come ad esempio una bomba molotov del 18 giugno 1989 alla penultima giornata del campionato di Serie A, che venne lanciata dopo una fitta sassaiola all'interno di un vagone del treno che trasportava i sostenitori rossobl\u00f9 verso il capoluogo toscano: vennero ferite varie persone tra cui gravemente un quattordicenne.\nLa vittoria pi\u00f9 larga per il Bologna in casa propria \u00e8 un 5-3 con doppietta di Puricelli del campionato 1940-41 quando a fine stagione i rossobl\u00f9 vinsero lo scudetto ed i viola arrivarono terzi, mentre la vittoria pi\u00f9 larga per la Fiorentina in trasferta \u00e8 uno 0-4 del campionato 1958-59 con doppiette di Petris ed Hamrin. A campi invertiti, quindi a Firenze, la vittoria pi\u00f9 larga per i gigliati fu un 6-3 sempre nel campionato 1958-59 con tripletta di Pivatelli per gli emiliani e doppietta di Lojacono per i toscani, mentre la vittoria pi\u00f9 larga per i rossobl\u00f9 fu un 2-5 del 1941-42 con doppiette bolognesi di Puricelli e Biavati. Nel 1998-99 le due formazioni si affrontarono anche in semifinale di Coppa Italia dove ebbero la meglio i viola, qualificandosi alla finale in virt\u00f9 di una vittoria per 0-2 a Bologna ed un pareggio per 2-2 a Firenze dopo i supplementari.\nStatistiche.\nLa tabella sotto riportata, aggiornata alla stagione 2021-2022, si riferisce alle partite giocate in totale, escluse le amichevoli, tra Bologna e Fiorentina.\nCampionati.\nDivisione Nazionale.\nLa tabella sotto riportata si riferisce alle partite giocate in Divisione Nazionale:\nSerie A.\nLa tabella sotto riportata, aggiornata alla stagione 2020-2021, si riferisce alle partite giocate in Serie A:\nCoppe.\nCoppa Italia.\nLa tabella sotto riportata si riferisce alle partite giocate in Coppa Italia:\nCoppa Anglo-Italiana.\nLa tabella sotto riportata si riferisce alle partite giocate nella Coppa Anglo-Italiana:"}
{"id": "1563890", "revid": "125713868", "url": "https://it.wikipedia.org/wiki?curid=1563890", "title": "Tabula Traiana", "text": "La Tabula Traiana \u00e8 un'iscrizione latina dedicata all'imperatore Traiano, incisa su una parete rocciosa, appositamente intagliata, a strapiombo sulle Porte di Ferro. Oggi essa si trova inserita, insieme ad altre vestigia d'epoca, strada romana e resti del Ponte di Traiano, nel parco nazionale di \u0110erdap, nei pressi di Kladovo, in Serbia.\nFu realizzata al tempo delle campagne militari che lo condussero alla conquista della Dacia, lungo una precedente strada romana che dal 33-34 lambiva il Danubio lungo le gole di Kazan.\nNegli anni sessanta l'iscrizione e un tratto della strada romana furono oggetto di un progetto di salvataggio: l'intero blocco di roccia fu sollevato di circa 50 metri per salvarle dall'innalzamento delle acque dovuto alla realizzazione della diga di \u0110erdap.\nStoria.\nCampagna di Traiano contro i Daci.\nLe vestigia ancora visibili risalgono alla spedizione condotta da Traiano contro i Daci, a nord del Danubio, nei primi anni del II secolo. L'imperatore tracci\u00f2 una strada militare proveniente da Belgrado che passava sul fianco dei monti costeggiando la riva destra delle Porte di Ferro per raggiungere una zona pi\u00f9 pianeggiante. \nIn quel punti Traiano gett\u00f2 il famoso ponte, progettato da Apollodoro di Damasco, che permetteva di raggiungere l'altra sponda del Danubio. La vicenda \u00e8 immortalata nelle scene visibili nella parte bassa della Colonna di Traiano.\nIl ponte era di una tipologia assai diffusa, a travi di legno su piloni in muratura di pietra. Come ci informa un altro documento epigrafico dalla Moesia Superior, Traiano realizz\u00f2 anche un canale artificiale per deviarne parzialmente le acque in modo da consentire la navigazione in un punto famigerato per l'insidiosit\u00e0 delle sue cateratte .\nTutela e valorizzazione delle vestigia.\nLa costruzione di una diga, realizzata negli anni dal 1963 al 1972, avrebbe minacciato di sommergere per sempre le vestigia romane, gi\u00e0 sfiorate dalle acque del Danubio. Si decise cos\u00ec di spostare la tavola e le rocce che la contornavano e di rimontarle 50 metri pi\u00f9 in alto, garantendone la visibilit\u00e0 anche dopo il riempimento dell'invaso.\nOggi l'insieme delle vestigia \u00e8 incluso nell'area del parco nazionale di \u0110erdap, tutelate al pari della fauna e della flora locali, in un ambiente che coniuga l'interesse storico a quello naturalistico. Del ponte di Traiano sono rimasti solo alcuni piloni, in parte sommersi, dei quali sono visibili solo quelli pi\u00f9 vicini alla riva.\nDescrizione del monumento.\nL'epigrafe \u00e8 incisa su un piano verticale intagliato nella stessa roccia, su una lunghezza di 3,20 m e un'altezza di 1,80 m, ornata con due delfini alati, rose a sei petali e un'aquila dalle ali spiegate.\nLa tavola \u00e8 protetta da una sorta di tettoia in forma di frontone recante l'iscrizione moderna in rilievo \u00ab TABULA TRAIANA \u00bb.\nTesto dell'epigrafe.\nIl testo dell'iscrizione, in parte corrotto dal tempo, si sviluppa su sei righe:\nLa strada romana di Kazan.\nQuella a cui si riferisce l'epigrafe \u00e8 la \u00abspettacolare strada\u00bb, lambita dal corso del Danubio nelle gole di \"Kazan\", che fu aperta nel 33-34 dai genieri romani intagliando le rocce a picco delle gole danubiane delle Porte di Ferro. Della strada, inghiottita dal Danubio dopo la costruzione della diga nel 1973, nulla \u00e8 pi\u00f9 visibile, ad eccezione di qualche tratto; la \"Tabula Traiana\", originariamente posta lungo il percorso della strada, \u00e8 stata essa stessa salvata sollevandola al di sopra del livello attuale insieme alle rocce in cui era ricavata e ad alcuni metri della strada su cui essa sorgeva."}
{"id": "1563893", "revid": "149726", "url": "https://it.wikipedia.org/wiki?curid=1563893", "title": "Cercopitecine", "text": ""}
{"id": "1563897", "revid": "6923", "url": "https://it.wikipedia.org/wiki?curid=1563897", "title": "Nagravision", "text": "Nagravision \u00e8 una compagnia del gruppo Kudelski che sviluppa sistemi di accesso condizionato per TV via cavo, via satellite e digitale terrestre. Il nome \u00e8 inoltre utilizzato per indicare l'omonimo sistema di codifica.\nSistema di codifica digitale.\nLa piattaforma digitale terrestre Mediaset Premium trasmetteva fin dal suo lancio, con il sistema d'accesso condizionato Nagravision, versione 3, nome in codice \"Tiger\".\nLo stesso sistema di codifica \u00e8 inoltre utilizzato in Italia per la piattaforma satellitare \"free to view\" Tiv\u00f9sat. La smart card per la ricezione dei contenuti \u00e8 disponibile in tutti i decoder e le CAM certificate Tiv\u00f9sat.\nDal 5 giugno 2018 anche Sky, attraverso l'infrastruttura di Mediaset Premium, trasmette, sulla piattaforma digitale terrestre, i propri contenuti codificati con il sistema d'accesso condizionato Nagravision.\nSistema di codifica analogica.\nIl sistema Nagravision analogico \u00e8 stato usato negli anni '90 per i programmi criptati della televisione analogica satellitare, per esempio dalla tedesca \"Premiere\". In questo sistema, 32 linee del segnale PAL TV sono temporaneamente immagazzinate nell'encoder e nel decoder, e lette in ordine convertito sotto il controllo di un generatore di numeri pseudo-casuali. All'interno di una smart card (confezionata in forma di chiave) un microcontroller decritta i dati trasmessi durante gli intervalli senza immagini del segnale TV, derivandone il seme necessario per generare i numeri casuali. Il sistema permette anche di distorcere il segnale audio invertendone lo spettro alla frequenza 12.5\u00a0kHz grazie a un mixer.\n Gi\u00e0 alla fine degli anni '90 anche computer a basso costo erano abbastanza potenti da poter vagliare in tempo reale tutte le 215 = 32768 permutazioni possibili di linee video per ogni fotogramma. Un decoder software pu\u00f2 quindi leggere l'immagine da un frame grabber, trovare la permutazione che rendeva pi\u00f9 simili le linee adiacenti dell'immagine, e visualizzare il risultato. La distorsione del segnale audio non \u00e8 un processo controllato crittograficamente e pu\u00f2 facilmente venire utilizzato lo stesso mixer usato per la distorsione."}
{"id": "1563899", "revid": "185700", "url": "https://it.wikipedia.org/wiki?curid=1563899", "title": "Professore ordinario di universit\u00e0", "text": ""}
{"id": "1563910", "revid": "791427", "url": "https://it.wikipedia.org/wiki?curid=1563910", "title": "Monte Giovi", "text": "Il Monte Giovi (nome originario \"Monte di Giove\") \u00e8 un complesso montuoso formato da territori della media montagna. Si trova nella provincia di Firenze ed \u00e8 posto sui prolungamenti della dorsale appenninica di Monte Morello e Monte Senario, dorsale che separa il Mugello dal Valdarno e dalla bassa Val di Sieve. Rappresenta la parte pi\u00f9 orientale di detta dorsale ed \u00e8 delimitato a nord dall'alta Valdisieve e a sud dall'abitato del comune di Pontassieve. Il suo territorio \u00e8 diviso tra i comuni di Pontassieve e Borgo San Lorenzo e, in misura minore, dai comuni di Rufina, Vicchio e Dicomano.\nIl massiccio raggiunge l'altitudine maggiore con la sua cima (992 metri), ma lungo il suo crinale principale si trovano anche Poggio Ripaghera (913 metri) e Monte Calvana (919 metri).\nIl parco culturale della memoria.\nLa Provincia di Firenze unitamente alle comunit\u00e0 montane \"Montagna Fiorentina\" e \"Mugello\" e ai comuni di Borgo San Lorenzo, Dicomano, Pontassieve e Vicchio hanno istituito sul Monte Giovi un parco dedicato alla guerra di liberazione chiamato \"Parco culturale della Memoria\". Il progetto \u00e8 stato realizzato in attuazione alla Legge Regionale 38/02 con il preciso intento di promuovere la memoria degli eventi della avvenuti nell'area di Monte Giovi durante la Liberazione. Vi sono inoltre finalit\u00e0 di valorizzazione del territorio (recupero della viabilit\u00e0 rurale, ripristino di corsi d'acqua, etc.) e promozione culturale e sociale.\nTale progetto si colloca all'interno di un pi\u00f9 ampio piano volto alla realizzazione di un parco territoriale provinciale che ha la finalit\u00e0 di preservare le riserve naturali e le aree di interesse locale.\nPercorsi tematici.\nIl parco culturale \u00e8 stato presentato a Firenze il 12 dicembre 2008 presso la sede della Provincia a Palazzo Medici Riccardi e prevede cinque diversi percorsi tematici.\nSentiero 1.\nPievecchia - Acone - Accesso principale da Pontassieve a Le Colline (8,5 chilometri); da Scopeti ad Acone (6 km). Durante questo itinerario si ricorda la rappresaglia della Pievecchia quando i tedeschi uccisero 14 innocenti l'8 giugno 1944.\nSentiero 2.\nBarbiana - Padulivo - Accesso principale da Dicomano a Tamburino (7,0 chilometri). Anche in questo itinerario, che porta ai luoghi cari a Don Milani, si ricorda l'eccidio di Padulivo, quando il 10 luglio 1944 i tedeschi trucidarono 15 persone.\nSentiero 3.\nMadonna del Sasso - Accesso principale da Polcanto alla cascina di Monterotondo (5,2 chilometri). In questo itinerario si ricorda un evento del 1945 quando, presso il Santuario della Madonna del Sasso, vennero uccisi un maresciallo dei Carabinieri, suo figlio ed un militante comunista. Questi fatti ispirarono il romanzo di Carlo Cassola \"La ragazza di Bube\".\nSentiero 4.\nMonte Giovi - Accesso principale da Dicomano fino all'intersezione con il sentiero CAI 11 (8,5 chilometri). In questo itinerario si trova la piramide delle Brigate partigiane, fonte alla Capra e la Casa al Cerro che fu una delle basi pi\u00f9 utilizzate dai partigiani della Divisione \"\"Potente\".\"\nSentiero 5.\nMonte Rotondo \u2013 Accesso Principale da Sagginale all'intersezione con il sentiero CAI 3. In questo itinerario si trova villa Cerchiai, attaccata verso la met\u00e0 dell'agosto 1944 dai tedeschi che tentarono un accerchiamento delle forze partigiane. \nManifestazioni.\nFesta dei partigiani e dei giovani.\nIl secondo fine settimana di luglio presso l'abetina di fonte alla Capra si svolge una manifestazione organizzata dagli abitanti di Acone con l'ANPI e la Provincia di Firenze chiamata \"Festa dei partigiani e dei giovani\". Il sabato \u00e8 dedicato ai giovani con feste e balli che durano fino a tarda notte. La domenica \u00e8 dedicata alle commemorazioni ufficiali dei partigiani e della resistenza."}
{"id": "1563914", "revid": "2111240", "url": "https://it.wikipedia.org/wiki?curid=1563914", "title": "Nizam", "text": "Ni\u1e93\u0101m, versione abbreviata di Ni\u1e93\u0101m al-Mulk, che significa \"Governatore del Regno\", \u00e8 stato il titolo dei sovrani nativi dello Stato di Hyderabad (Stato principesco oggi parte dell'India) fin dal 1719. Il primo sovrano a portare questo titolo fu la dinastia Asaf Jah I. \nLa dinastia fu fondata da Qamar ud-Din, un vicer\u00e9 del Deccan sotto gli Imperatori Mughal dal 1713 al 1721, che govern\u00f2 con varie soluzioni di continuit\u00e0 sol titolo di Asaf Jah nel 1724. Dopo la morte di Aurangzeb nel 1707, l'Impero Mogul si frantum\u00f2 e il vicer\u00e9 ad Hyderabad, il giovane Asaf Jah, si autoproclam\u00f2 indipendente.\nI suoi rampolli, noti come Ni\u1e93\u0101m, governarono un reame pi\u00f9 esteso della Francia. Furono fra le pi\u00f9 ricche dinastie del mondo intero. Sette Ni\u1e93\u0101m governarono lo Stato di Hyderabad per due turbolenti secoli fino all'indipendenza dell'India nel 1947. \nI governanti Asaf Jahi furono importanti patroni della letteratura, dell'arte, dell'architettura, della cultura in genere e di quella gastronomica in particolare. Possedettero inoltre una delle pi\u00f9 importanti collezioni di gioielli. \nl'ultimo nizam \u00e8 stato Osman Ali Khan, Asif Jah VII. I Ni\u1e93\u0101m ressero lo Stato fino all'annessione nell'Unione Indiana nel 1948. \nOrigine del titolo.\nNiz\u0101m al-mulk (che fu anche il nome del noto vizir selgiuchide di Malikshah) fu un titolo usato per la prima volta in lingua urdu verso il 1600, e significa \"Governatore del Regno\". La parola deriva dall'Arabo, ni\u0101m (), che significa \"ordine, ordinamento\". All'ultimo Ni\u1e93\u0101m ci si rivolgeva chiamandolo Ala Hadrat /\u02bfAl\u0101\u02be \u1e24a\u017crat, o \"Ni\u1e93\u0101m Sarkar\", che significa \"'Sua Altezza Esaltata\"."}
{"id": "1563916", "revid": "84184", "url": "https://it.wikipedia.org/wiki?curid=1563916", "title": "Renato de Barbieri", "text": "Biografia.\nFiglio del celebre liutaio Paolo De Barbieri, conobbe da fanciullo nel laboratorio del padre i maggiori violinisti del secolo tra cui Fritz Kreisler, Jascha Heifetz e Bronislaw Huberman oltre a Mischa Elman e V\u00e1\u0161a P\u0159\u00edhoda con cui si perfezion\u00f2.\nIniziato lo studio del violino a cinque anni, a otto esegu\u00ec il concerto di Mozart in sol maggiore con l'orchestra.\nVinse numerosi concorsi violinistici e il premio dell'Accademia Musicale Chigiana di Siena iniziando l'attivit\u00e0 concertistica. Giovanissimo, dopo aver partecipato alle celebrazioni per il centenario della morte di Nicol\u00f2 Paganini, fu invitato nel 1945 a esibirsi, col Guarneri del Ges\u00f9 il \"Cannone\" appartenuto al sommo violinista genovese, in un concerto radiotrasmesso in tutto il mondo. Con lo stesso strumento gir\u00f2 nel 1947 un cortometraggio dal titolo La Voce di Paganini che per l'esecuzione musicale gli valse il 1\u00ba premio alla Mostra Internazionale del Cinema di Venezia.\nNel 1958 a Bruxelles venne nominato membro del Comitato d'onore per le celebrazioni del centenario di Ysaye. Nel 1965 esegu\u00ec il Concerto di Beethoven in occasione del 50\u00ba anniversario del Mozarteum di Salisburgo, ed il 22 novembre dello stesso anno si spos\u00f2 a Genova con Maria \" Mariangiola \" Firpo.\nIl 5 ottobre del 1966 nacque il figlio Enrico.\nNel 1971 tenne col violino di Paganini un concerto alla Liederhalle di Stoccarda riportando un successo trionfale: era la prima volta che il famoso Guarneri veniva suonato all'estero dopo la morte di Paganini. Sua \u00e8 inoltre la colonna sonora del film Nicol\u00f2 Paganini (1973). Nel 1980 esegu\u00ec nella loro stesura autografa i 24 Capricci paganiniani in Svizzera, facendo ancora una volta risuonare la voce del prezioso \"Cannone\" con cui nel 1982 inaugur\u00f2 le celebrazioni tenute a Genova per il bicentenario della nascita di Paganini.\nLa critica musicale lo inserisce nel ristretto novero di quei concertisti che hanno conferito una propria fisionomia allo stile violinistico del Novecento. \"Fronda d'oro\" 1961, \"Premio Eur\" 1974, \"Premio Regionale Ligure\" 1975, \"Premio Internazionale per il concertismo\" 1977, nel 1981 gli venne conferito il \"San Giorgio d'argento\", e ancora Roma, in Campidoglio, nel maggio del 1982, il \"Violino d'oro\", nella ricorrenza del bicentenario della nascita di Paganini. Sempre nel 1982 e ancora nella capitale il Premio \"David di Michelangelo\"; nel 1983, a Milano, il \"Premio Meneghino\". Nello stesso anno gli fu assegnato il Premio \"Fieschi d'oro\" e nel 1986 il Premio Internazionale \"Guido Monaco-Apollo Musagete\" a Talla (Arezzo).\nMemorabile l'esecuzione in onore della Regina Elisabetta II d'Inghilterra, in occasione della sua visita a Genova nel 1980. \nNel dicembre del 1985 ricevette la Targa d'onore per l'Anno della Musica dei Rotary Internazionali. Nel 1987 Raitre gli dedic\u00f2 la biografia \u201cRenato De Barbieri:una vita per il violino\u201d voluta da Arnaldo Bagnasco per la regia di Bruno Ferracciolo. Nel 1988 gli fu assegnata la Medaglia d'oro europea per il concertismo e conferita la Cittadinanza Onoraria di Mezzolombardo(Trento), ove nel 1983 aveva fondato i corsi musicali estivi internazionali.\nNel 1990, in occasione del 150\u00ba anniversario della morte di Paganini,fu nominato Presidente onorario del Concorso Internazionale di violino \"Premio Paganini\". Recentemente, in occasione del 50\u00ba anniversario della carriera artistica, gli era stato conferito dal Sindaco di Genova il Grifo d'Oro massimo riconoscimento della citt\u00e0 in ricordo del sigillo dell'antica Repubblica.\nMembro di giuria dei pi\u00f9 importanti concorsi violinistici internazionali, Renato De Barbieri, nel corso della sua carriera, \u00e8 stato insignito di numerose e prestigiose onorificenze, italiane e straniere, tra le quali quella di Cavaliere di Gran Croce dell'ordine al Merito della Repubblica Italiana, la Medaglia d'oro ai benemeriti della scuola, della cultura e dell'arte e la Croce d'onore per l'arte e la scienza conferitagli dal Presidente della Repubblica Austriaca.\nSu proposta del Sindaco di Genova, \u00e8 stato tumulato nel Pantheon del Cimitero di Staglieno (Genova), dove riposa accanto a Camillo Sivori, Nino Bixio e altri genovesi illustri.\nNel 2011, il Comune di Mezzocorona (Trento), borgata rotaliana a cui era molto legato e dove soggiornava per lunghi periodi, gli ha intitolato il parco urbano adiacente al Municipio.\nNello stesso anno, la Citt\u00e0 di Genova ha deciso di dedicare il tratto fra via Roma e Galleria Mazzini al suo illustre concittadino.\nNel 2013, su idea del violista e violinista Paolo Turri, l'Orchestra Giovanile Trentina, diretta dal m.o Andrea Fuoli, ha dedicato al grande violinista un concorso nazionale per violino e per archi, rivolto ai giovani e tenutosi a Mezzocorona, per onorare in modo ancora pi\u00f9 attivo e speciale la memoria del grande maestro De Barbieri, soprannominato anche il 'Paganini' del '900. Infine nel 2014, il Comune di Mezzolombardo (Trento) gli ha dedicato la sala prove del Complesso Musicale, nel nuovo Centro Culturale \"La Corte\"."}
{"id": "1563917", "revid": "1226", "url": "https://it.wikipedia.org/wiki?curid=1563917", "title": "Enrico (VI) d'Orl\u00e9ans, Conte di Parigi", "text": ""}
{"id": "1563919", "revid": "174925", "url": "https://it.wikipedia.org/wiki?curid=1563919", "title": "Bivigliano", "text": "Bivigliano \u00e8 una frazione del comune di Vaglia, nella citt\u00e0 metropolitana di Firenze. \u00c8 collegata al comune, a Polcanto al Santuario di Montesenario dalla via Tassaia, lungo la quale si trova il Monastero di San Bartolomeo; e a Pratolino in direzione Firenze.\nCircondata da un\u2019articolata rete di sentieri naturali escursionistici, si trova situata ai piedi del Monte Senario, ed \u00e8 una nota e rinomata stazione turistica, localit\u00e0 di villeggiatura della zona, ad oggi tappa indiscussa del noto \u201cCammino della Via degli Dei \u201d. Collocata vicino alle valli dei torrenti Faltona e Carza, in una zona ricca di abeti, castagni e noccioli. \nA Bivigliano potete visitare l'antica chiesa romanica di San Romolo a Bivigliano e la villa di Bivigliano, sorta nel secolo XVI, dotata di un grande parco, con sequoie secolari e la fontana della Ninfea. \nInoltre, salendo verso Monte Senario, potete ammirare una delle Ghiacciaie pi\u00f9 grandi d'Europa, la Ghiacciaia di Montesenario. "}
{"id": "1563920", "revid": "109414539", "url": "https://it.wikipedia.org/wiki?curid=1563920", "title": "Guido Balsamo Stella", "text": "Biografia.\nNato a Torino da Luigi Balsamo e Celestina Sommariva, rimane presto orfano del padre e assume il doppio cognome dal secondo marito della madre, il veneziano Alessandro Stella. Nel 1896 segue la famiglia trasferendosi nella citt\u00e0 natale di quest'ultimo.\nNon si conosce nulla sulla sua formazione giovanile. Nel 1901 ottiene uno studio di pittore a Ca' Pesaro ma, poich\u00e9 il Comune, contravvenendo alle disposizioni testamentarie della \"duchessa Felicita Bevilacqua La Masa\", esigeva il pagamento di una pigione, se ne va dopo nemmeno due anni e mezzo. Nel 1903-1904 segue le lezioni della \"Scuola libera del Nudo\" dell'Accademia veneziana.\nPresto per\u00f2 raggiunge Monaco di Baviera, dove ha contatti con la Secessione, in particolare con Peche e Rix.Dal 1909 frequenta l'Accademia di Belle Arti di Monaco dove ha per maestro Albert Welti, l'allievo di B\u00f6cklin. Espone alle mostre della Secessione al Glasspalast, interessandosi frattanto anche alla realizzazione di \"ex libris\".\nNel 1914 ottiene un premio acquisto alla XI Biennale di Venezia per la sua acquaforte \"Il vitello d'oro\".\nNegli anni della prima guerra mondiale \u00e8 in Svezia con la moglie Anna Akerdahl pittrice; si dedica all'acquaforte e allo studio delle tecniche d'incisione sul vetro presso i maestri vetrai di Orrefors e, al suo rientro in Italia, si fa propugnatore per un rinnovamento del gusto nell'artigianato vetrario di Murano.\nIn Italia \u00e8 dapprima a Firenze dove dal 1922 insegna presso il \"Regio Istituto d'Arte di S. Croce\"; crea anche un laboratorio vetrario a Colle Val d'Elsa.\n\u00c8 poi direttore della \"Scuola Statale d'Arte del Legno\" di Ortisei in Val Gardena (1924-1927) da dove \u00e8 per\u00f2 allontanato su richiesta dei produttori di arte sacra che lo considerano troppo innovativo. Insegna poi all'Istituto Statale d'Arte \"Pietro Selvatico\" di Padova (1927-1929). Nel 1929 \u00e8 a Murano presso la S.A.L.I.R. (Studio Ars Labor Industrie Riunite).\nNel 1929 \u00e8 chiamato a Monza a per dirigervi il prestigioso ISIA (\"Istituto Superiore per le Industrie Artistiche\") dove rimane fino al 1932.La sua direzione determina la speciale impronta di questo Istituto del tutto innovativo per l'Italia dell'epoca sia per l'aspetto intellettuale aperto e creativo che per la qualit\u00e0 dei docenti che volle scegliere singolarmente.\nDal 1936 dirige l\"'Istituto Statale d'Arte\" di Venezia.\nMuore improvvisamente ad Asolo nel 1941."}
{"id": "1563921", "revid": "712828", "url": "https://it.wikipedia.org/wiki?curid=1563921", "title": "Nodame Cantabile", "text": " \u00e8 un manga \"josei\" creato da Tomoko Ninomiya e pubblicato in Giappone dalla K\u014ddansha nella rivista \"Kiss\" dal 2001 al 2009 e successivamente raccolto in 23 \"tank\u014dbon\". La serie \u00e8 incentrata su un gruppo di studenti di musica ed ha avuto un buon successo di critica e pubblico: nel 2004 la serie ha ricevuto il Premio Kodansha per i manga per titoli \"sh\u014djo\", ed il volume 19, messo in vendita nel novembre 2007, nella sua prima settimana di vendita \u00e8 stato il pi\u00f9 venduto in tutto il Giappone, mentre il volume 17 \u00e8 stato il 3\u00ba manga pi\u00f9 venduto di tutto il 2007.\nLa serie \u00e8 stata adattata come serie TV live action (Dorama) nel 2006 (con due film-special conclusivi nel 2008), come anime a partire dal 2007, come videogioco per Nintendo DS, PlayStation 2 e Nintendo Wii nello stesso anno, e come film per il cinema con due lungometraggi nel 2009 e 2010.\nNegli Stati Uniti d'America i diritti di pubblicazione del fumetto sono stati acquistati dalla Del Rey Manga, mentre in Italia la Star Comics lo ha pubblicato dal 2 settembre 2010 al 3 settembre 2012 sulla testata \"Up\".\nTrama.\nShin'ichi Chiaki \u00e8 il miglior allievo del conservatorio Momogaoka: bravissimo in tutto quello che fa, eccellente al pianoforte ed al violino, considera mediocri ed a lui inferiori tutti gli altri studenti della scuola; ha per\u00f2 una forte paura per aerei, navi e mezzi di trasporto, e per questo non pu\u00f2 andare a studiare in Europa dove potrebbe realizzare il suo sogno di diventare un direttore d'orchestra studiando con il maestro Sebastiano Vieira che conobbe da bambino. Un giorno Shin'ichi sente il secondo movimento della \"Path\u00e9tique\" di Beethoven suonato in maniera sgangherata, ma toccante e formidabile: a suonare \u00e8 Megumi Noda, soprannominata \"Nodame\", una studentessa dotata di un grande talento come pianista, ma dall'aspetto dimesso ed estremamente trasandata. Shin'ichi scopre che Nodame \u00e8 anche la sua vicina di casa di cui non si era mai accorto, e data la sua insofferenza per la sporcizia ed il disordine, si dedica alle pulizie di casa sua ed a prepararle da mangiare in maniera decente in una sorta di rapporto \"padrona-schiavo\" (come la vede lei) o \"padrone-cagnolino\" (come la vede lui).\nShin'ichi e Nodame cominceranno a trovarsi sempre pi\u00f9 spesso a suonare insieme a lezione o nell'orchestra della scuola messa su dal maestro tedesco Franz von Stresemann che raccoglie gli elementi peggiori del conservatorio: lui insegner\u00e0 a lei la disciplina musicale (Nodame preferisce suonare ad orecchio piuttosto che leggere lo spartito), e lei trasmetter\u00e0 a lui la sua forte componente emotiva. Nodame si innamora velocemente di Shin'ichi e cammina al suo fianco aggrappandosi al suo braccio e chiamandolo \"maritino\", ma al contrario passa molto tempo prima che lui cominci ad apprezzare le insolite qualit\u00e0 di lei. La loro relazione consente ad entrambi di crescere e svilupparsi: grazie a Nodame, Shin'ichi ha l'opportunit\u00e0 di dirigere un'orchestra studentesca ed inizia ad apprezzare le abilit\u00e0 musicali delle altre persone; grazie a Shin'ichi, Nodame affronta le sue paure ed entra in una gara di pianoforte. Queste opportunit\u00e0 aprono ad entrambi una strada piena di rischi, spingendo entrambi pi\u00f9 lontano di quanto avessero mai immaginato.\nMedia.\nManga.\nIl manga, scritto e disegnato da Tomoko Ninomiya, \u00e8 stato serializzato dal 10 luglio 2001 al 10 ottobre 2009 sulla rivista bisettimanale \"Kiss\" edita da K\u014ddansha. I vari capitoli sono stati raccolti in venticinque volumi \"tank\u014dbon\" pubblicati dall'8 gennaio 2002 al 13 dicembre 2010. A partire de maggio 2008, la serializzazione \u00e8 passata da bisettimanale a mensile a causa della gravidanza dell'autrice. Inoltre l'opera \u00e8 andata in pausa nell'ottobre 2008 in seguito alla nascita del figlio e alla successiva diagnosi della sindrome del tunnel carpale di Ninomiya, in seguito \u00e8 stata ripresa nel numero del 10 marzo 2009 con una programmazione irregolare a causa delle sue condizioni di salute. Nel giugno 2009 \"Nodame Cantabile\" \u00e8 stato nuovamente interrotto quando Ninomiya \u00e8 stata ricoverata in ospedale per appendicite acuta e ha ripreso la serializzazione nel numero del 25 luglio successivo. Nel luglio 2009, il quotidiano \"Asahi Shinbun\" riport\u00f2 che il manga sarebbe terminato nella primavera del 2010, in coincidenza con l'uscita dell'ultimo film live action. Tuttavia, la serie si \u00e8 conclusa anticipatamente con il capitolo 136 nel numero del 10 ottobre 2009 della testata \"Kiss\".\nSulla copertina di ogni volume \u00e8 raffigurata Nodame nell'atto di suonare uno strumento; gli ultimi due volumi (degli spin-off dedicati alla musica operistica) rompono questa consuetudine ed in copertina sono raffigurati Shin'ichi e Nodame che, rispettivamente, passeggiano per strada in abito da sera e sono vestiti in costume settecentesco.\nA partire dalla fine del 2009, un sequel intitolato \"Nodame Cantabile - Encore Opera Chapter\" ha iniziato ad essere pubblicato sempre sulla rivista \"Kiss\". Quest'ultimo \u00e8 poi terminato nel settembre 2010. La numerazione dei volumi \"tank\u014dbon\" segue subito dopo la serie originale, partendo dal volume 24 e concludendosi con il 25.\nIl 25 febbraio 2016 nell'edizione di aprile 2016 di \"Kiss\", Ninomiya ha pubblicato uno one-shot ambientato cinque anni dopo l'ultimo capitolo, \u00e8 stato descritto come la conclusione finale della storia dei protagonisti Nodame e Chiaki.\nNegli Stati Uniti d'America i diritti di pubblicazione del fumetto sono stati acquistati da Del Rey Manga che ha pubblicato i primi sedici volumi. Nel 2016 Kodansha USA ha annunciato di aver ottenuto i diritti della serie per la pubblicazione digitale, in Corea del Sud da Daewon C.I., in Thailandia da NED Comics, in Indonesia da Elex Media Komputindo e in Taiwan da Tong Li Comics.\nIn Italia la serie \u00e8 stata annunciata a Lucca Comics &amp; Games 2010 da Star Comics che l'ha pubblicata nella collana \"Up\" dal 2 settembre 2010 al 3 settembre 2012.\nOrigine.\nTomoko Ninomiya ha basato il personaggio di Megumi Noda su una controparte omonima nella vita reale. Ninomiya ha appreso per la prima volta della vera Noda quando quest'ultima, all'epoca una studentessa di musica, ha pubblicato una fotografia della sua stanza disordinata su un sito web gestito da Ninomiya. Questo l'ha ispirata a iniziare una serie comica su una studentessa di musica sciatta. Ninomiya si \u00e8 consultata con Noda sui dettagli musicali, sostenendo di aver ricevuto ispirazione da lei, e ringrazia Noda per i riconoscimenti di ogni volume \"tank\u014dbon\" di \"Nodame Cantabile\". Noda, attualmente insegnante di pianoforte a Fukuoka (la citt\u00e0 natale della sua controparte immaginaria), ha composto la musica e ha scritto (con Ninomiya) il testo della \"Fart Song\" che Nodame suona nel primo episodio della serie anime, e ha incontrato Ninomiya quando nacque suo figlio.\nNinomiya ha anche basato il personaggio di James DePreist, il direttore musicale dell'immaginaria Roux-Marlet Orchestra in Paris, sulla sua controparte reale omonima. James DePreist \u00e8 stato direttore permanente dell'Orchestra Sinfonica metropolitana di Tokyo e ha diretto la Nodame Orchestra, che ha composto la musica sia per il dorama live action che per gli adattamenti anime.\nDorama.\n\"Nodame Cantabile\" \u00e8 stato adatto come un dorama televisivo live action trasmesso in undici episodi dalla durata di un'ora l'uno dal 16 ottobre al 25 dicembre 2006 su Fuji TV; gli episodi coprono gli eventi narrati fino al volume 9 del manga. La serie \u00e8 stata poi seguita da uno speciale televisivo sequel composto da due episodi dalla durata di due ore l'uno, intitolato \"Nodame Cantabile Shinshun Special in Europe\", il quale adatta ulteriori eventi del manga originale dopo il trasferimento di Chiaki e Nodame nella citt\u00e0 di Parigi; venne trasmesso sempre su Fuji TV rispettivamente il 4 e il 5 gennaio 2008. Entrambi gli adattamenti sono stati diretti da Hideki Takeuchi e la sceneggiatura \u00e8 stata scritta da Rin Etou. Gli attori Hiroshi Tamaki e Juri Ueno hanno interpretato rispettivamente i ruoli dei protagonisti Shinichi Chiaki e Megumi \"Nodame\" Noda.\nLa direzione musicale \u00e8 stata affidata a Daisuke Mogi mentre la musica originale \u00e8 di Takayuki Hattori; inoltre in ogni episodio si possono udire diversi celebri brani della musica classica. La musica orchestrale \u00e8 stata eseguita dalla Nodame Orchestra, composta da membri appositamente selezionati per il live action con il supporto professionale dell'Orchestra Sinfonica metropolitana di Tokyo. L'orchestra \u00e8 stata diretta da James DePreist, direttore permanente, che in seguito avrebbe usato il proprio nome e la sua somiglianza nella trama di \"Nodame\" come direttore musicale dell'immaginaria Roux-Marlet Orchestra. La sigla iniziale sia del dorama che dello speciale \u00e8 il primo movimento \"Andante Cantabile\" della \"Sinfonia n. 7\" di Beethoven mentre quella di chiusura \u00e8 \"Rapsodia in blu\" di Gershwin, entrambe eseguite dalla Nodame Orchestra diretta da Toshiaki Umeda.\nUn episodio di , la serie anime immaginaria che Nodame guarda, \u00e8 stato creato dallo studio J.C.Staff appositamente per il dorama. L'anime \u00e8 stato scritto e diretto da Ken'ichi Kasai, il regista della prima stagione dell'adattamento anime di \"Nodame Cantabile\". Alcuni spezzoni di \"PuriGorota\" sono stati mostrati durante l'episodio 4 del dorama di \"Nodame Cantabile\", ed \u00e8 stato pubblicato in versione completa come extra in un DVD della prima stagione della serie animata.\nIl 4 maggio 2009 il dorama \u00e8 stato trasmesso anche nelle Filippine su GMA Network. In Corea del Sud \u00e8 andato in onda sul canale via cavo della MBC dove ha raggiunto un picco del 2%, un record notevole per un dorama andato in onda su una TV via a cavo straniera.\nUn adattamento sudcoreano intitolato \"Naeil's Cantabile\" con Joo Won, Shim Eun-kyung e Park Bo-gum \u00e8 andato in onda su KBS2 nel 2014.\nFilm.\nSono stati prodotti due film sequel del dorama live action, che mantengono lo stesso cast di attori. Il primo \u00e8 uscito il 19 dicembre 2009, mentre il secondo \u00e8 stato proiettato il 17 aprile 2010. Le riprese sono iniziate nel maggio 2009 e sono durate cinque mesi; inoltre quest'ultime comprendevano alcuni luoghi di Vienna.\nIn Giappone, \"Nodame Cantabile saish\u016b gakush\u014d - Zenpen\" ha incassato 4,1 miliardi di yen mentre \"Nodame Cantabile saish\u016b gakush\u014d - K\u014dhen\" \u00e8 arrivato a 3,72 miliardi per un totale di 7,82 miliardi; entrambi sono risultati tra i primi dieci film nazionali con il maggior incasso del 2010. Nel 2011, la seconda pellicola ha incassato dollari in tutto il mondo.\nAnime.\n\"Nodame Cantabile\" \u00e8 stato adattato in una serie televisiva anime, prodotta da Fuji TV e animata dallo studio J.C.Staff. La serie \u00e8 stata trasmessa su Fuji TV e le relative stazioni televisive associate all'interno del programma contenitore \"noitaminA\" dedicato all'animazione per un pubblico adulto. L'intero arco narrativo di \"Nodame Cantabile\" \u00e8 stato organizzato in tre serie distinte e caratterizzate, nel passaggio da una all'altra, da un importante avvenimento nella trama. La prima stagione, intitolata semplicemente \"Nodame Cantabile\", \u00e8 stata trasmessa dall'11 gennaio al 28 giugno 2007 per un totale di 23 episodi, mentre la seconda stagione dal titolo \"Nodame Cantabile: Paris Chapter\", \u00e8 andata in onda dall'8 ottobre al 18 dicembre 2008 e si compone di 11 episodi. Entrambe le stagioni sono state anche successivamente mandate in onda in Giappone sulla rete televisiva satellitare Animax. La prima stagione \u00e8 stata diretta da Ken'ichi Kasai (il regista dell'anime \"Honey and Clover\") e la seconda da Chiaki Kon; entrambe le serie vedono i doppiatori Ayako Kawasumi e Tomokazu Seki rispettivamente nei panni di Megumi \"Nodame\" Noda e Shin'ichi Chiaki, ovvero i due protagonisti. Un episodio OAV \u00e8 stato incluso nell'edizione limitata del volume 22 del manga uscito il 10 agosto 2009 in Giappone. Una terza e ultima stagione animata, chiamata \"Nodame Cantabile: Finale\", \u00e8 andata in onda dal gennaio 2010.\nIl direttore musicale per entrambe le stagioni \u00e8 stato Suguru Matsutani. Come per il dorama live action, in ogni episodio sono state presentati diversi brani appartenenti musica classica ed eseguiti dalla Nodame Orchestra. La sigla iniziale della prima stagione \u00e8 \"Allegro Cantabile\" di Suemitsu &amp; the Suemith mentre quella di chiusura sono: di Crystal Kay (ep. 1-12), \"Sagittarius\" di Suemitsu &amp; the Suemith e la Nodame Orchestra (ep. 13-22) e \"Allegro Cantabile\" di Suemitsu &amp; the Suemith (ep. 23). La sigla d'apertura della seconda stagione \u00e8 \"Sky High\" dei Gospellers (dove la melodia \u00e8 stata tratta dal terzo movimento \"Allegro scherzando\" presente nel concerto per pianoforte e orchestra n. 2 di Rachmaninov) e quella di chiusura \u00e8 di Emiri Miyamoto\u00d7solita (con variazioni sul tema \"Bol\u00e9ro\" di Ravel). La sigla iniziale della stagione finale \u00e8 di Y\u016b Sakai (con variazioni sul tema \"Jesus bleibet meine freude\" di Bach) mentre quella di chiusura \u00e8 di Real Paradis e Nodame Orchestra.\nCome \u00e8 successo con sempre maggiore frequenza a partire dagli anni 2000, anche questa serie animata \u00e8 stata realizzata con un mix di animazione tradizionale (disegni dei personaggi, sfondi, eccetera) e computer grafica (colorazione); in particolare, la CG \u00e8 stata impiegata in \"Nodame Cantabile\" nell'animazione di tutti gli strumenti musicali (solo occasionalmente disegnati a mano) e delle dita che li suonano.\nLa prima stagione \u00e8 stata raccolta in 8 DVD tra aprile e novembre 2007. Un cofanetto \u00e8 stato messo in commercio nel febbraio 2008 con un ulteriore OAV di 15 minuti, che \u00e8 ambientato tra gli episodi 8 e 9.\nIl 6 febbraio 2009 la serie \u00e8 stata distribuita per la prima volta in lingua inglese su Animax Asia attraverso le sue reti nel sud-est asiatico e nell'Asia meridionale, dove venne trasmessa con l'audio in lingua originale e sottotitolata in inglese; successivamente \u00e8 andata in onda nella sua versione doppiata dal 12 giugno 2009.\nVideogiochi.\nDalla serie sono stati tratti anche tre videogiochi musicali distribuiti esclusivamente in Giappone.\nIl primo \u00e8 \"Nodame Cantabile\" per Nintendo DS pubblicato il 19 aprile 2007 da Namco Bandai Games. Il secondo \u00e8 omonimo del precedente ed \u00e8 uscito per PlayStation 2 il 19 luglio 2007 ad opera di Banpresto. Il terzo \u00e8 ed \u00e8 stato reso disponibile per la console Wii il 27 dicembre 2007 da Namco Bandai Games.\nAccoglienza.\nIl manga ha vinto il Premio Kodansha per i manga nel 2004 come migliore \"sh\u014djo\" ed \u00e8 stato raccomandato dalla giuria sia al Japan Media Arts Festival del 2005 che a quello del 2008. \u00c8 stato finalista per il Premio culturale Osamu Tezuka nel 2005 e nel 2006, ma in entrambi i casi non ha vinto. Nel 2006, la traduzione in inglese \u00e8 stata nominata dalla New York Public Library come uno dei migliori libri per l'adolescenza. La serie ha venduto 2,8 milioni di copie nel 2008, diventando l'ottava serie manga pi\u00f9 venduta in Giappone di quell'anno. Il volume 17 \u00e8 stato il terzo manga pi\u00f9 venduto nelle classifiche Oricon del 2007 mentre il numero 19, messo in vendita nel novembre 2007, nella sua prima settimana di uscita \u00e8 stato il pi\u00f9 venduto in tutto il Giappone, inoltre i volumi 20 e 21 sono stati rispettivamente il sesto e il settimo manga pi\u00f9 venduti nelle classifiche Oricon del 2008, vendendo 1,2 milioni di copie ciascuno. Secondo un sondaggio Oricon su uomini e donne di et\u00e0 compresa tra 10 e 40 anni, \"Nodame Cantabile\" \u00e8 stata la seconda serie di manga \"pi\u00f9 interessante\" pubblicata nel 2008. La serie e gli album musicali associati sono accreditati con l'aumento delle vendite di musica classica in Giappone. Nel complesso, la serie \u00e8 un best seller in Giappone, avendo venduto oltre 37 milioni di copie a marzo 2015.\nLa traduzione inglese di \"Nodame Cantabile\" \u00e8 stata elogiata per i suoi personaggi eccentrici e interessanti, il senso dell'umorismo ed i disegni puliti. Dirk Deppey di \"The Comics Journal\" ha elogiato la narrazione di Ninomiya, dicendo che \"ha un solido senso di quando accentuare gli alti e i bassi con la giusta nota, e capisce che si pu\u00f2 farlo solamente non colpendo tali note molto spesso\", risultando in \"una soap opera sobria\" con \"un'esperienza di narrazione fluida e piacevole\". I recensori hanno definito lo sviluppo dei personaggi creati da Ninomiya come sottile, mentre notano che le interazioni dei personaggi sono gli elementi che guidano la storia, e che \"ogni personaggio ha un effetto reale e duraturo sugli altri\". Inoltre i recensori citano anche la capacit\u00e0 di Ninomiya di rappresentare \"scene di persone che suonano musica che nessuno pu\u00f2 sentire\" e il suo senso dell'umorismo come fattori di fascino della serie. Ninomiya \u00e8 stata criticata per non aver gestito bene le transizioni tra le trame, per aver talvolta lasciato che i personaggi facessero deragliare la storia, e per lo stile di disegno e gli sfondi che a volte sono troppo chiari. Matt Thorn ha criticato la traduzione inglese per le imprecisioni di tono.\nRoberto Addari di MangaForever recens\u00ec il primo volume del manga trovando il numero d'esordio pi\u00f9 che positivo, grazie anche ai numerosi siparietti comici tra i personaggi che rendevano la lettura molto piacevole e leggera; le parti prettamente musicali non erano per nulla pesanti pur essendo tecniche. L'attenzione ricadeva principalmente sui protagonisti, che Addari defin\u00ec ben caratterizzati e capaci di accattivarsi le simpatie dei lettori con poco sforzo, Nodame in particolare. Lo stesso Addari lo ha considerato un lavoro convincente, sia dal punto dello sviluppo di una storia futura di ampio respiro sia di quello della crescita dei personaggi che lasciavano intravedere ottime potenzialit\u00e0. Il recensore vide il tratto di Ninomiya come uno di quelli che non poteva essere definito n\u00e9 alla moda n\u00e9 dei pi\u00f9 curati, le tavole erano spesso spoglie e gli sfondi semplici, a tutto vantaggio della mimica dei personaggi che era il punto di forza della mangaka. Enrica Continenza di tuttoteK afferm\u00f2 che l'autrice non si approcciava al disegno come normalmente facevano gli altri autori, soprattutto a tema \"josei\", non creava scenari d'impatto n\u00e9 tantomeno cornici, inoltre i personaggi e gli sfondi erano poco dettagliati. Nonostante ci\u00f2, ogni personaggio aveva una propria caratteristica riconoscibile e facilmente memorizzabile dal lettore. Inoltre, il tratto di Ninomiya era molto semplici e quasi infantile, e per questo non a tutti poteva piacere, ma era pertinente con la storia che voleva raccontare. Un redattore di Otaku's Journal lo defin\u00ec \"un viaggio tra emozioni e musicalit\u00e0\".\nIl dorama live-action ha ricevuto nel 2007 i Japanese Drama Academy Awards per il miglior dramma, la migliore attrice protagonista (Juri Ueno), la migliore regia (Hideki Takeuchi), la migliore musica (Takayuki Hattori) e la migliore canzone del titolo; il dorama \u00e8 stato anche riconosciuto all'estero come migliore miniserie al 2\u00ba Festival di arte drammatica di Seoul. Juri Ueno \u00e8 stata anche nominata miglior esordiente agli \u00c9lan d'or Awards per la sua interpretazione, e l'anno successivo \u00e8 stata nominata migliore attrice all'International Drama Festival ai Tokyo Awards per aver ripreso il ruolo di Nodame nello speciale televisivo. Lo speciale di Capodanno in Europa ha ricevuto una valutazione familiare media del 20,3% e del 21,0% per le due notti in cui \u00e8 stato trasmesso in Giappone, rendendolo tra gli episodi drammatici pi\u00f9 votati della settimana. Il primo album della colonna sonora del dorama, \"Nodame Orchestra LIVE!\", ha raggiunto il settimo posto nella classifica degli album di Oricon, battendo il record per l'album di musica classica con il punteggio pi\u00f9 alto.\nIl primo episodio della serie anime ha battuto il record di ascolti di pubblico per la sua fascia oraria. Il primo volume DVD ha debuttato al terzo posto della classifica Oricon degli anime la settimana in cui \u00e8 stato messo in vendita.\nSebbene l'anime non sia stato concesso in licenza nei Paesi di lingua inglese, \u00e8 stato comunque notato dai recensori locali, che hanno elogiato lo sviluppo dei personaggi e la chimica, l'equilibrio tra dramma e commedia, il doppiaggio e soprattutto la musica, sia le performance che il modo in cui \u00e8 stata presentata. I critici si sono lamentati del fatto che il design visivo di alcuni personaggi secondari fosse troppo simile.\nStefano Di Bernardo di iCrewPlay recens\u00ec la serie animata inserendola in uno di quei casi in cui la trasposizione di un manga superava di gran lunga l'opera originale. Se ci\u00f2 era vero in generale per tutti gli anime musicali, lo era in particolar modo in questo caso specifico perch\u00e9 buona parte della trama si concentrava sull'esecuzione di un brano piuttosto che sul brano stesso. L'esecuzione era quello che rendeva ogni musicista diverso dall'altro, che esprimeva la propria individualit\u00e0. Migliorare la propria esecuzione era ci\u00f2 che ossessionava un po' tutti i personaggi di \"Nodame Cantabile\". L'esecuzione assolutamente unica di Nodame \u00e8 anche la caratteristica che le permette di farsi notare da Shin'ichi e che innamorare quest'ultimo di lei. In conclusione trov\u00f2 che \"Nodame Cantabile\" era un'opera che immergeva i suoi spettatori nel mondo dell'amore, della musica classica e dell'amore per quest'ultima. Lo faceva scegliendo di focalizzarsi sia sui musicisti talentuosi dalla grande ambizione, sia su quelli meno abili ma spinti da una passione altrettanto grande. Lo faceva impiegando un tono leggero, da commedia, per illuminare anche i momenti pi\u00f9 difficili che i personaggi devono affrontare. Di Bernardo afferm\u00f2 \"guardalo e sar\u00e0 impossibile non innamorarti di Nodame e del suo modo di suonare cos\u00ec cantabile\".\nNel 2006, un bar basato su \"Nodame Cantabile\" ha aperto a Harajuku, un quartiere di Tokyo, che presentava musica dal vivo tratta dal dorama live-action e il set della serie.\nIn un sondaggio condotto nel 2018 dal sito web Goo Ranking, gli utenti giapponesi hanno votato i loro anime preferiti usciti nel 2008 e \"Nodame Cantabile\" \u00e8 arrivato al nono posto con 150 voti.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Nodame Cantabile\" si \u00e8 classificata al 59\u00ba posto."}
{"id": "1563922", "revid": "1305772", "url": "https://it.wikipedia.org/wiki?curid=1563922", "title": "Erythrocebus patas", "text": "L'eritrocebo (Erythrocebus patas, Schreber, 1775) \u00e8 un primate della famiglia Cercopithecidae. \u00c8 l'unica specie del genere Erythrocebus.\nDescrizione.\nPresenta un notevole dimorfismo sessuale. La lunghezza del corpo \u00e8 tra i 60 e gli 87 cm nel maschio, mentre nella femmina il valor medio \u00e8 49 cm. Il peso medio \u00e8 12,4 kg per il maschio e 6,5 kg per la femmina.\nSul dorso il mantello \u00e8 rosso-bruno, sul lato ventrale bianco-grigio. La faccia \u00e8 caratterizzata dal contrasto tra la fronte e il naso neri e una zona bianca intorno alla bocca.\nBiologia.\n\u00c8 un animale diurno e generalmente va alla ricerca del cibo sul suolo. Pu\u00f2 correre con una velocit\u00e0 insolita per un primate, che pu\u00f2 raggiungere i 55 km/h. L'andatura \u00e8 normalmente quadrupede, ma in particolari occasioni pu\u00f2 divenire bipede.\nL'eritrocebo \u00e8 onnivoro, ma nella sua dieta gli insetti hanno una notevole importanza.\nLa maturit\u00e0 sessuale \u00e8 raggiunta a 3 anni dalle femmine e a 4-5 anni dai maschi. Usualmente costituiscono gruppi formati da un maschio e diverse femmine, ma sono stati osservati anche gruppi promiscui con pi\u00f9 maschi. Il periodo di gravidanza \u00e8 stato stimato in 170 giorni e usualmente nasce un solo piccolo. La longevit\u00e0 osservata in cattivit\u00e0 pu\u00f2 raggiungere 24 anni.\nDistribuzione e habitat.\nGli habitat variano da zone semidesertiche alla savana, alla foresta, ma l'eritrocebo preferisce gli spazi aperti e si inoltra in zone a vegetazione ricca solo in vicinanza di aree scoperte.\nL'areale \u00e8 costituito da una larga fascia dell'Africa centrale limitata a nord dal Sahara e a sud dalle foreste equatoriali: essa si estende a ovest fino al Senegal. Il limite orientale non \u00e8 conosciuto con certezza, ma sembra che la specie sia stata osservata anche in Somalia.\nStato di conservazione.\nLa IUCN considera questa specie \u00aba minimo rischio\u00bb."}
{"id": "1563923", "revid": "149726", "url": "https://it.wikipedia.org/wiki?curid=1563923", "title": "Erythrocebus", "text": ""}
{"id": "1563924", "revid": "149726", "url": "https://it.wikipedia.org/wiki?curid=1563924", "title": "Eritrocebo", "text": ""}
{"id": "1563929", "revid": "446353", "url": "https://it.wikipedia.org/wiki?curid=1563929", "title": "ARA General Belgrano (incrociatore 1897)", "text": "Lo ARA \"General Belgrano\" \u00e8 stato un incrociatore corazzato della Marina Argentina, costruito in Italia ed appartenente alla Classe Garibaldi.\nServizio.\nLa sua costruzione avvenne nei cantieri Orlando di Livorno, dove il suo scafo venne impostato nel 1896 e venne varato il 25 luglio 1897. Venne acquistato nel 1898 per la cifra di \u00a3 687.700 sterline dall'Argentina, all'epoca coinvolta in una disputa con il Cile per la delimitazione dei confini nelle Ande e nella Terra del Fuoco. Dopo aver effettuato le prove macchina e delle artiglieria, entr\u00f2 in servizio l'8 ottobre 1898 salpando lo stesso giorno della consegna da Genova al comando del capitano di fregata Emilio Barilari, giungendo a Mar del Plata il 6 novembre dello stesso anno.\nRisolto il conflitto con il Cile, il 20 gennaio 1899 imbarc\u00f2 il Presidente Julio A. Roca per portarlo ad un incontro con il Presidente del Cile Federico Err\u00e1zuriz Echaurren. Dopo aver visitato Santa Cruz, R\u00edo Gallegos, Puerto Haberton e Ushuaia, giunse il 15 febbraio 1899 a Punta Arenas dove i due presidenti firmarono il trattato che delimitava i confini tra i due stati.\nNel 1902 venne posto in riserva e dopo essere stato dotato nel 1907 di apparato telegrafico rientr\u00f2 in squadra nel 1908 e nel 1912 venne dotato di radio ricetrasmittente.\nNel 1927 inizi\u00f2 i lavori di ammodernamento alla Base di Puerto Belgrano, ma prima di ultimare i lavori part\u00ec per l'Europa visitando dal 7 al 16 ottobre Genova, dove l'equipaggio assistette all'inaugurazione del Monumento al Generale Belgrano e dopo una visita in Spagna rientr\u00f2 ancora a Genova per essere sottoposto a lavori di ammodernamento nel corso dei quali le caldaie vennero convertite a nafta e venne installato un nuovo albero oltre a modifiche alle artiglierie.\nAl termine dei lavori, il 25 ottobre 1929, ripart\u00ec per l'Argentina giungendo a Buenos Aires il successivo 24 novembre. Nel 1933 venne classificato come pattugliatore marittimo e nel dicembre dello stesso anno venne inviato nel Mar del Plata per essere destinato a deposito e a nave appoggio dei nuovi sommergibili Classe Tarantinos, incarico che mantenne sino al 1947. Dopo ben 50 anni di servizio l'8 maggio dello stesso anno venne radiato. Rimorchiato a Buenos Aires, venne successivamente demolito nell'Officina Militare del Riachuelo.\nNome.\nL'unit\u00e0 \u00e8 stata la quinta nella Marina Argentina ad essere intitolata al Generale Manuel Belgrano, un militare e patriota d'origine italiana (suo padre era oriundo di Oneglia), eroe dell'indipendenza dell'Argentina che fu anche, nel 1812, il creatore della bandiera dell'Argentina.\nIl nome \"General Belgrano\" sarebbe stato successivamente assegnato ad un incrociatore leggero della Classe Brooklyn proveniente dalla US Navy: l'incrociatore USS \"Phoenix\" che dopo aver preso parte al secondo conflitto mondiale nel 1951 venne acquistato dagli argentini e ribattezzato nel 1955 \"General Belgrano\" (precedentemente era stato ribattezzato \"17 de Octubre\") venne affondato durante la guerra delle Falklands."}
{"id": "1563930", "revid": "1318658", "url": "https://it.wikipedia.org/wiki?curid=1563930", "title": "Pierre Fournier", "text": "Figlio di un generale dell'esercito, Fournier inizi\u00f2 gli studi musicali con la madre che gli insegn\u00f2 il pianoforte, ma colpito da poliomielite rimase impedito nell'uso dei pedali, cos\u00ec si rivolse ad un altro strumento: il violoncello.\nStudi\u00f2 sotto la guida di Paul Bazelaire e Andr\u00e9 Hekking al conservatorio di Parigi; insegnante dal 1937 al 1939 presso l'\"\u00c9cole Normale de Musique\", fu fino al 1949 docente in quello stesso Conservatorio.\nLa sua attivit\u00e0 principale fu comunque quella concertistica: la sua prima esibizione avvenne come membro del quartetto d'archi Faur\u00e9 (1925).\nIn seguito suon\u00f2 nei centri europei di maggior prestigio e anche negli Stati Uniti, insieme con Szigeti, Primrose e Schnabel con i quali, nel 1947, aveva formato un quartetto cameristico. Viene ricordato per le sue registrazioni delle suite per violoncello solo di Bach, fonte d'ispirazione per molte interpretazioni successive.\nDurante gli anni dal 1965 al 1967 forma un duo con il pianista Fernando Delfini."}
{"id": "1563933", "revid": "30909", "url": "https://it.wikipedia.org/wiki?curid=1563933", "title": "Dual Shock 3", "text": ""}
{"id": "1563935", "revid": "30909", "url": "https://it.wikipedia.org/wiki?curid=1563935", "title": "Dual Shock 2", "text": ""}
{"id": "1563936", "revid": "112662840", "url": "https://it.wikipedia.org/wiki?curid=1563936", "title": "Proplastidi", "text": "I proplastidi, o plastidi embrionali, o protoplastidi, sono plastidi (organuli tipici della cellula vegetale) ancora indifferenziati, presenti nel tessuto meristematico. Sono delimitati da una doppia membrana lipidica e hanno un sistema di membrane interne ancora limitato. Con la differenziazione del tessuto meristematico in tessuto adulto si ha anche la differenziazione dei proplastidi.\nDifferenziazione.\nNegli organi esposti alla luce, come le foglie, i proplastidi vengono indotti a differenziarsi in cloroplasti per poter svolgere la fotosintesi.\nInvece negli organi di riserva come le radici o semi, si differenziano plastidi di riserva, chiamati leucoplasti. Questi leucoplasti si distinguono in:\nIl terzo tipo di plastidio \u00e8 il cromoplasto, che pu\u00f2 derivare direttamente da un proplastidio, come avviene per esempio nelle carote, oppure essere la fase senescente dei cloroplasti.\nOccorre anche aggiungere, che la differenziazione di un plastidio non \u00e8 permanente per tutta la vita della pianta.\nUn esempio di questa capacit\u00e0 \u00e8 ben rappresentata dagli amiloplasti delle patate: essi, nel momento in cui il tubero viene raccolto ed esposto alla luce per un certo periodo, si trasformeranno in cloroplasti per riprendere la fotosintesi, donando cos\u00ec un colorito verdognolo alla patata.\nIl fattore luce.\nCi\u00f2 che maggiormente influenza la differenziazione del proplastidio \u00e8 la presenza o l'assenza di luce. Tale fattore \u00e8 necessario ma non \u00e8 l'unico. La differenziazione dei proplastidi \u00e8 governata anche da fattori genetici organo-specifici e tessuto-specifici. La luce \u00e8 essenziale per la formazione di cloroplasti.\nSe un proplastidio si trova in un organo dove dovranno formarsi dei cloroplasti, ma non \u00e8 presente la luce, si sviluppano dei plastidi particolari detti ezioplasti (le piante appaiono bianche e si dicono eziolate).\nQuesti particolari plastidi presentano un sistema interno di membrane, diverso dalle normali membrane dei cloroplasti. Se esposti alla luce gli ezioplasti si svilupperanno regolarmente in cloroplasti.\nA seconda della loro posizione nella pianta e della loro esposizione alla luce o al buio, \u00e8 stato osservato che i plastidi, in particolare cloroplasti e leucoplasti, possono trasformarsi l'uno nell'altro; lo stadio irreversibile \u00e8 costituito dai cromoplasti che non hanno la possibilit\u00e0 di trasformarsi in nessun altro tipo di plastidio.\nPer approfondire.\nGuardare il ciclo di sviluppo dei plastidi."}
{"id": "1563941", "revid": "43530", "url": "https://it.wikipedia.org/wiki?curid=1563941", "title": "Riciclaggio del pet", "text": ""}
{"id": "1563948", "revid": "287204", "url": "https://it.wikipedia.org/wiki?curid=1563948", "title": "N95", "text": ""}
{"id": "1563949", "revid": "287204", "url": "https://it.wikipedia.org/wiki?curid=1563949", "title": "Carlo Maria Isidro di Borbone", "text": ""}
{"id": "1563951", "revid": "767487", "url": "https://it.wikipedia.org/wiki?curid=1563951", "title": "Kurri-Kurri", "text": "Kurri-Kurri \u00e8 una piccola cittadina dello Stato del Nuovo Galles del Sud, in Australia. Secondo il censimento del 2006 la citt\u00e0 conta 5.264 abitanti.\nIl nome della citt\u00e0, nella lingua aborigena, significa \"l'inizio\".\nStoria.\nKurri-Kurri \u00e8 considerata citt\u00e0 dal 25 ottobre 1902."}
{"id": "1563960", "revid": "1305772", "url": "https://it.wikipedia.org/wiki?curid=1563960", "title": "Elka", "text": "ELKA o Elka si pu\u00f2 riferire a:"}
{"id": "1563965", "revid": "149726", "url": "https://it.wikipedia.org/wiki?curid=1563965", "title": "Pinnipediae", "text": ""}
{"id": "1563966", "revid": "1543377", "url": "https://it.wikipedia.org/wiki?curid=1563966", "title": "ITAPAC", "text": "ITAPAC \u00e8 una rete a commutazione di pacchetto, basata su protocollo X25, nata nel 1986 per iniziativa dell'Amministrazione delle poste e delle telecomunicazioni, realizzando i nodi della rete italiana presso le Centrali Telex della stessa Ammimnistrazione P.T., e passata nei primi anni novanta in gestione alla SIP. Il contributo poi del centro di ricerca CSELT fu determinante sia in termini tecnici, sia nella determinazione di SIP come cogestore della rete in coordinamento con il Ministero P.T.\nAbbastanza usata per uso professionale fino a tutti gli anni novanta, ha conosciuto un progressivo declino, superata da linee dati pi\u00f9 economiche nonch\u00e9 dalla tecnologia di internet, fino a essere oramai utilizzata come linea di backup da ATM (\"bancomat\") e POS, oltre a qualche residuo mainframe.\nOrigini.\nInizialmente l'accesso avveniva tramite linea telefonica dedicata o commutata diretta verso il nodo di commutazione pi\u00f9 vicino che prendeva in carico il pacchetto, tipicamente di 255 byte, instradandolo verso la destinazione tramite concentratori e una rete di modem ad alta velocit\u00e0.\nAgli inizi era disponibile la connessione a 300 o 1200 baud, poi aggiornata a 1200 o 2400.\nOgni pacchetto era costituito da 7 bit di carattere, parit\u00e0 pari e 1 bit di stop (7-1-Even).\nOgni connessione iniziava con l'invio del proprio identificativo utente (NUI) e dell'identificativo della destinazione a cui collegarsi (NUA); la tariffazione era basata sul conteggio dei pacchetti trasmessi pi\u00f9 che sull'effettivo tempo di connessione. Tra le opzioni, vi era l'addebito a carico del destinatario.\nTipologia di impiego.\nL'impiego di \"ITAPAC\" permetteva di migliorare la qualit\u00e0 dei collegamenti sulle lunghe distanze rispetto alle connessioni effettuate tramite linee punto-punto dedicate o commutate, e di ridurre i costi che comunque rimanevano importanti.\nDato che i nodi di commutazione erano perlopi\u00f9 posti nei capoluoghi di provincia del nord Italia, nel 1990 SIP istitu\u00ec il servizio \"Easy Way\" offrendo la possibilit\u00e0 di accedere tramite i due numeri nazionali 1421 (1200 baud) e 1422 (2400 baud).\nNel frattempo le connessioni dirette su linea dedicata erano arrivate a supportare fino a 9600 baud.\n\"ITAPAC\" veniva utilizzata per interconnettere centri di elaborazione dati, universit\u00e0, uffici periferici, BBS, agenzie bancarie, ATM (\"bancomat\") e POS. Facendo parte del circuito EURONET permetteva di interconnettere facilmente anche apparati posti all'estero.\nAttuale operativit\u00e0.\nOggi la stessa funzionalit\u00e0 alla base di \"ITAPAC\", ovvero l'interconnessione di due o pi\u00f9 apparecchiature digitali (non necessariamente computer), pu\u00f2 essere effettuata velocemente tramite un tunnel VPN sulla rete Internet.\nAncora oggi, \u00e8 possibile collegarsi a ITAPAC tramite il canale D di una linea ISDN; questo, ampio 16 kbit/s, fornisce la banda necessaria per il tipo di informazioni veicolate tramite tale mezzo."}
{"id": "1563968", "revid": "149726", "url": "https://it.wikipedia.org/wiki?curid=1563968", "title": "Pinnipedi", "text": ""}
{"id": "1563971", "revid": "254059", "url": "https://it.wikipedia.org/wiki?curid=1563971", "title": "Guglielmo Malatesta", "text": "Biografia.\nFiglio di Giovanni, conte di Sogliano, nel 1305 ebbe il forte-castello di Strigara.\nFu ardente ghibellino e tenne in agitazione la Romagna.\nNel 1312 il Malatestino dell'Occhio spinse contro di s\u00e9, il vicario del re di Napoli ed and\u00f2 egli stesso al campo con i Polentani. Guglielmo tenne testa ai nemici ma fu costretto a rinchiudersi in Sogliano difendendosi valorosamente, per quanto la sorte non gli fosse propizia.\nMessosi contro i parenti serv\u00ec le bandiere di coloro che combattevano i Malatesta, nel 1315 fu con gli Ordelaffi ed i Calboli all'espugnazione di Forl\u00ec, invano difesa da Ferrantino e nel 1316 contribu\u00ec a cacciare i guelfi dalla citt\u00e0.\nDopo questo periodo il personaggio diventa oscuro."}
{"id": "1563972", "revid": "92723", "url": "https://it.wikipedia.org/wiki?curid=1563972", "title": "S\u00e1ndor Rudnay", "text": ""}
{"id": "1563973", "revid": "695564", "url": "https://it.wikipedia.org/wiki?curid=1563973", "title": "Xardas", "text": ""}
{"id": "1563975", "revid": "33528", "url": "https://it.wikipedia.org/wiki?curid=1563975", "title": "Itapac", "text": ""}
{"id": "1563976", "revid": "57342", "url": "https://it.wikipedia.org/wiki?curid=1563976", "title": "Lord Hagen (Gothic II)", "text": ""}
{"id": "1563977", "revid": "375774", "url": "https://it.wikipedia.org/wiki?curid=1563977", "title": "Berchem-Sainte-Agathe", "text": "Berchem-Sainte-Agathe (in olandese \"Sint-Agatha-Berchem\") \u00e8 uno dei 19 comuni bilingue del Belgio situato nella Regione di Bruxelles-Capitale. Al 1\u00ba gennaio 2007, aveva una popolazione di 20.431 abitanti su una superficie di 2,9\u00a0km\u00b2.\nGeografia fisica.\nDal 1954, Berchem-Sainte-Agathe fa parte dei 19 comuni dell'agglomerato di Bruxelles-Capitale. Prima il comune apparteneva alla parte fiamminga dell'antica Provincia del Brabante. Confinando a nord con i comuni di Asse e Ganshoren, a sud con Molenbeek-Saint-Jean, a ovest con Dilbeek, a est con Koekelberg e Molenbeek-Saint-Jean, si trova a nord-ovest di Bruxelles.\nComune intermedio fra le zone residenziali di Koekelberg e Molenbeek, ed il nord ovest del Brabante fiammingo (Pajottenland), la regione \u00e8 ancora in gran parte votata all'agricoltura. La sua superficie totale di ettari 295, fa di Berchem-Sainte-Agathe una delle zone meno estese dell'agglomerato della grande Bruxelles.\nSituato a un'altitudine oscillante fra i 35 e i 75 metri sul l.d.m., Berchem-Sainte-Agathe \u00e8 attraversato da tre piccoli corsi d'acqua (Molenbeek, Paruck e il collettore di Bruxelles), che si vanno poi ad immettere nella Senne. Il rilievo altimetrico \u00e8 influenzato dalla rete idrografica: ai tre bacini dei corsi d'acqua corrispondono tre valli orientate nord-sud per quella di Molenbeek e est-ovest per quelle di Paruk e del collettore di Bruxelles.\nStoria.\nAlcuni ritrovamenti fatti a Berchem-Sainte-Agathe hanno consentito di datare il suo territorio al mesolitico ed al neolitico. Si pu\u00f2 quindi pensare che il territorio potesse essere occupato in quei periodi.\nLa presenza sul territorio di insediamenti romani non ci \u00e8 nota, ma le citt\u00e0 romane dei comuni vicini come (Anderlecht, Jette e Wemmel), cos\u00ec come l'importanza degli insediamenti romani sulla riva sinistra della Senna, lasciano immaginare che Berchem-Sainte-Agathe sia stata occupata durante quel periodo.\nNel Medioevo, e parzialmente fino al XIX secolo, il territorio di Berchem inglobava parte degli attuali comuni di Ganshoren, Dilbeek, Grand-Bigard e Asse oltre che alla totalit\u00e0 del comune di Koekelberg. Pertanto la superficie di Berchen doveva essere intorno ai 420 ettari.\nLa pi\u00f9 antica menzione di Berchem risale al 1132 ed \u00e8 riportata in un atto nel quale la chiesa di Berchem viene citata come una succursale di quella di Wemmel, fatto confermato fino al 1258.\nNel XV secolo il villaggio fu luogo di estrazione di pietre da costruzione oltre che di produzione di cereali. Nei secoli successivi il centro si popol\u00f2 di locande e birrerie per accogliere i viaggiatori che si spostavano da Gand a Bruxelles, prima del loro arrivo nella capitale.\nAlla fine del XVI secolo e nel secolo successivo Berchem sub\u00ec una diminuzione della popolazione in seguito alle guerre che si succedettero nella regione. La linea di tendenza si invert\u00ec nel XVIII secolo con il raddoppio dei suoi abitanti dal 1709 al 1800. Nel 1841 Koekelberg acquis\u00ec l'indipendenza, a seguito di una querelle giuridica, e la popolazione pass\u00f2 cos\u00ec da 1560 a 672 abitanti.\nLa popolazione si pensa fosse di 3.500 abitanti all'inizio della prima guerra mondiale. Dopo la fine della guerra Berchem ebbe un nuovo incremento della sua popolazione dovuto all'urbanizzazione borghese e alla costruzione di abitazioni popolari. Il progetto fu realizzato dall'architetto Victor Bourgeois nel 1927.\nNei decenni seguenti alla seconda guerra mondiale ebbe luogo una grande urbanizzazione e l'immigrazione che fece raggiungere una popolazione di circa 18.500 abitanti gi\u00e0 nel 1976. Nei venticinque anni successivi non vi fu per\u00f2 una sostanziale modifica di questa cifra.\nFeste.\nIl 5 febbraio si festeggia la ricorrenza del martirio della santa patrona di Berchem, la vergine e martire sant'Agata.\n&lt;gallery mode=\"packed\" heights=\"160\" caption=\"Cit\u00e9 Moderne / Moderne Wijk (1922-1925)\"&gt;\nFile:Belgique - Bruxelles - Cit\u00e9 Moderne - 01.jpg\nFile:Belgique - Bruxelles - Cit\u00e9 Moderne - 03.jpg\nFile:Belgique - Bruxelles - Cit\u00e9 Moderne - 07.jpg\n&lt;/gallery&gt;"}
{"id": "1563981", "revid": "110157", "url": "https://it.wikipedia.org/wiki?curid=1563981", "title": "Seven (Soft Machine)", "text": "Seven \u00e8 un album del 1973 del gruppo progressive rock e Jazz Fusion inglese Soft Machine, che furono una delle band centrali della scena di Canterbury. Il bassista Roy Babbington, che aveva gi\u00e0 contribuito agli album \"Fourth\" e \"Fifth\" su contrabbasso, ha sostituito Hugh Hopper."}
{"id": "1563984", "revid": "6923", "url": "https://it.wikipedia.org/wiki?curid=1563984", "title": "No\u00ebl Alexandre", "text": "Biografia.\nReligioso dell'Ordine Domenicano, venne chiamato nella capitale francese come insegnante di filosofia al collegio di Saint-Jacques, di cui fu anche rettore, e fu docente di teologia alla Sorbona (dal 1675) e padre provinciale a Parigi (1706-1710): fu tutore di Jacques-Nicolas de Colbert, figlio di Jean-Baptiste, e Luigi XIV, che ebbe modo di apprezzarne le omelie, gli accord\u00f2 una pensione.\nDi tendenze moderatamente gianseniste, venne privato della pensione ed esiliato a Ch\u00e2tellerault: nel 1713 fu tra gli \"appellanti\" alla bolla \"Unigenitus\"; si schier\u00f2 apertamente contro i gesuiti nella questione dei riti cinesi.\nFu autore di una \"Selecta historiae ecclesiasticae capita\" (1678-1687), messa all'Indice da papa Innocenzo XI, riscritta e ripubblicata nel 1699 come \"Historia ecclesiastica veteris novique testamenti\"; ha inoltre lasciato una \"Theologia dogmatica et moralis secundum ordinem catechismi concilii Tridentini\" (1694), ispirata alle dottrine tomistiche, due commentari al Vangelo (1703) ed alle epistole paoline (1710)."}
{"id": "1563989", "revid": "767487", "url": "https://it.wikipedia.org/wiki?curid=1563989", "title": "Margherita Gauthier", "text": "Margherita Gauthier (\"Camille\") \u00e8 un film del 1936 diretto da George Cukor, tratto da \"La signora delle camelie\" di Alessandro Dumas figlio.\nFu il film col maggiore incasso nell'anno 1936.\nTrama.\nLa storia drammatica dell'amore tra la cortigiana Margherita e il giovane Armando. Per lui, la donna rinuncia alla vita brillante di mantenuta d'alto bordo e i due si ritirano a vivere insieme in campagna.\nQuando per\u00f2 Margherita incontra il vecchio Duval, il padre di Armando, costui le chiede di lasciare il figlio per non compromettere l'avvenire dell'altra figlia che sta per sposarsi.\nMargherita, anche se ha il cuore a pezzi, promette di lasciare Armando senza che lui sospetti il motivo del suo abbandono. Lei torna al suo mondo fatuo e al barone, il suo vecchio protettore.\nArmando la insulta, ma poi \u2013 venuto a sapere che Margherita \u00e8 in punto di morte, distrutta dalla tisi \u2013 correr\u00e0 un'ultima volta ai suoi piedi.\nProduzione.\nProdotto dalla Metro-Goldwyn-Mayer con un budget stimato di 1.486.000 dollari, il film fu girato dal 28 luglio al 27 ottobre 1936.\nDurante le riprese, in settembre, il giovane (e potente) produttore Irving Thalberg moriva all'et\u00e0 di 37 anni in seguito a un attacco cardiaco.\nIl film non fu interrotto: la produzione pass\u00f2 nelle mani di uno dei suoi pi\u00f9 stretti collaboratori e suo amico, il produttore Bernard H. Hyman\nDistribuzione.\nAlla prima californiana, che si tenne il 12 dicembre 1936 al Plaza Theater di Palm Canyon Drive (Palm Springs), si organizz\u00f2 - in ricordo di Thalberg - una soir\u00e9e con invitati i pi\u00f9 importanti nomi del cinema. Intervennero produttori come Schenck o Louis B. Mayer e numerosi attori. Vi fece una delle sue rarissime apparizioni in pubblico perfino Greta Garbo che presenzi\u00f2 - evento raro - all'uscita del film di cui era protagonista. La pellicola conobbe un grande successo: nei soli USA incass\u00f2 1.154.000 e, nel resto del mondo, ancora altri 1.688.000 dollari\nIl film viene citato nel documentario \"\" del 1993.\nDate di uscita.\nIMDb\nCuriosit\u00e0.\n\u00c8 il film proiettato all'interno del Radio City Music Hall di New York nel film \"Annie\" di John Huston (1982).\nRiconoscimenti.\nNel 1937 il National Board of Review of Motion Pictures l'ha inserito nella lista dei migliori dieci film dell'anno."}
{"id": "1563990", "revid": "767487", "url": "https://it.wikipedia.org/wiki?curid=1563990", "title": "Black in Mind", "text": "Black in Mind \u00e8 l'ottavo album in studio del gruppo musicale power metal tedesco Rage, pubblicato nel 1995 dalla GUN Records.\nIl disco.\nDell'album oltre alla versione classica esistono altre quattro versioni:"}
{"id": "1563993", "revid": "287204", "url": "https://it.wikipedia.org/wiki?curid=1563993", "title": "Beautiful Freak", "text": "Beautiful Freak (1996) \u00e8 il primo album della band Eels, band del musicista Mark Oliver Everett.\nL'album \u00e8 stato pubblicato dalla DreamWorks Records e contiene un interessante mix di generi lo-fi, rock e pop. \"My Beloved Monster\" \u00e8 stata inserita nella colonna sonora di Shrek. Vi si scorgono influenze hip hop e grunge. I due musicisti ufficialmente appartenenti alla \"band\" per questo album sono il batterista Butch Norton e il bassista Tommy Walter."}
{"id": "1563998", "revid": "154326", "url": "https://it.wikipedia.org/wiki?curid=1563998", "title": "Luis Antonio Jaime de Borb\u00f3n y Farnesio", "text": ""}
{"id": "1563999", "revid": "254059", "url": "https://it.wikipedia.org/wiki?curid=1563999", "title": "Ramberto Novello Malatesta", "text": "Biografia.\nFiglio illegittimo di Carlo, nacque nel 1475 e fu legittimato da papa Sisto V nel 1485 e dichiarato con il padre conte di Montecodruzzo.\nEducato a Firenze ebbe tra gli insegnanti Marsilio Ficino e si mise in evidenza nelle discipline letterarie e pedagogiche, da cui venne chiamato Ramberto il filosofo. Ebbe come compagni i figli di Lorenzo il Magnifico, ai quali si affezion\u00f2 aiutandoli nel 1498, con l'alleanza di Venezia, nel tentativo di riconquistare i loro stati.\nFattasi la pace, rest\u00f2 fedele a Venezia, per la quale nel 1503 occup\u00f2 la val Lamone, Sant'Arcangelo, Verrucchio e la citt\u00e0 di Faenza.\nNel 1507 venne assalito da Cesare Alidosio, signore di Castel del Rio. Non fece nessuna resistenza, ma fugg\u00ec a Firenze per ottenere aiuti, che non gli vennero accordati, perch\u00e9 la repubblica era occupata nella guerra con Pisa.\nMorto il papa Giulio II, Ramberto venne soccorso dal fratello Malatesta, il quale con un buon numero di soldati si spinse nel territorio della Romagna. Ma essendo stato eletto pontefice Leone X, amico di Ramberto, questi ottenne i luoghi ereditati dal padre per l'intervento del papa. Per dimostrare al fratello Malatesta la propria riconoscenza, gli cedette una parte del retaggio paterno, e pure grato si dimostr\u00f2 ai Medici, prendendo le armi per Lorenzo, allorch\u00e9 questi si accinse ad impadronirsi del ducato di Urbino. Prese parte a tutte le vicende della guerra. In seguito dal pontefice ebbe la guardia di Cesena.\nPass\u00f2 agli stipendi di Francesco Maria I della Rovere e vi rimase sino alla morte, avvenuta nel 1532.\nPer distinguersi dagli altri membri della sua famiglia, volle che lo chiamassero \"Bonatesta\", invece che \"Malatesta\".\nDiscendenza.\nRamberto Novello spos\u00f2 Maria Zoagli di Genova ed ebbero questi figli:\nEbbe anche un figlio naturale, Giovanni (?-1585 ca.)"}
{"id": "1564004", "revid": "76963", "url": "https://it.wikipedia.org/wiki?curid=1564004", "title": "Mathew St. Patrick", "text": "\u00c8 stato, tra il 1998 ed il 2000, uno dei protagonisti della soap opera \"La valle dei pini\" e nella serie televisiva \"Six Feet Under\"."}
{"id": "1564007", "revid": "345405", "url": "https://it.wikipedia.org/wiki?curid=1564007", "title": "Filmauro", "text": "La Filmauro S.r.l. \u00e8 un'azienda italiana fondata da Luigi De Laurentiis e Aurelio De Laurentiis nel 1975 come Auro Cinematografica che opera nel settore della produzione e della distribuzione cinematografica e dell'home video, oltre ad avere il controllo delle squadre di calcio del Napoli e del Bari.\nAlla morte di Luigi De Laurentiis, la presidenza del gruppo \u00e8 passata al figlio Aurelio.\nInoltre, la Filmauro conta anche un circuito di sei sale cinematografiche distribuite in tutto il territorio della citt\u00e0 di Roma che sono: Antares, Doria, Europa, Galaxi, Savoy, Trianon.\nDall'estate del 2004, la Filmauro \u00e8 proprietaria della squadra sportiva del . Il 31 luglio 2018 rileva anche il nuovo titolo sportivo del ."}
{"id": "1564010", "revid": "446353", "url": "https://it.wikipedia.org/wiki?curid=1564010", "title": "ARA San Mart\u00edn", "text": "L'incrociatore corazzato ARA \"San Mart\u00edn\" fu un'unit\u00e0 argentina appartenente alla classe Garibaldi. La sua costruzione venne avviata nel 1893 nei cantieri Orlando di Livorno. Costruito inizialmente per la Regia Marina con il nome \"Varese\", prima di essere ultimato venne acquistato dalla Armada Argentina. Varato il 25 maggio 1895 entr\u00f2 in servicio il 25 aprile 1898.\nTrasport\u00f2 a Santiago del Cile la commissione incaricata di firmare le convenzioni territoriali tra le due nazioni.\nRicopr\u00ec il ruolo di nave ammiraglia della flotta fino al 1911.\nNel 1926 venne sottoposto a lavori di ammodernamento nella Base Navale di Porto Belgrano, nel corso dei quali vennero sostituite le caldaie a carbone con caldaie a nafta, mentre altre modifiche riguardarono le artiglierie e la sovrastruttura.\nRadiato con decreto 7300 dell'8 dicembre 1935, nel 1947 venne demolito nelle officine del Riachuelo."}
{"id": "1564014", "revid": "446353", "url": "https://it.wikipedia.org/wiki?curid=1564014", "title": "ARA Pueyrred\u00f3n", "text": "L'incrociatore corazzato ARA \"Pueyrred\u00f3n\" era un'unit\u00e0 militare della marina militare argentina (\"Armada de la Rep\u00fablica Argentina\", ARA). L'incrociatore prende il nome da Juan Mart\u00edn de Pueyrred\u00f3n (Buenos Aires, 1776-1850) un militare e politico argentino.\nInizialmente costruito per la Regia Marina con il nome Francesco Ferruccio, dopo alcuni tentativi di acquisto da parte del Cile, l'incrociatore fin\u00ec per essere acquistato dal governo di Buenos Aires nel 1898 per la cifra di 782.000 \"'libras\".\nFu varato il 25 luglio 1898 ed entr\u00f2 in servizio il 4 agosto del 1898. Radiato il 2 agosto del 1954 fu disarmato a Baltimora e da l\u00ec rimorchiato in Giappone dove venne demolito.\nApparteneva alla classe Garibaldi, una classe di 10 incrociatori costruiti in Italia presso i cantieri navali Ansaldo di Genova e Orlando di Livorno. Di queste imbarcazioni, tre servirono nella Regia Marina italiana, mentre sette furono destinate all'esportazione: una entr\u00f2 a far parte della marina militare spagnola, due della Marina imperiale giapponese e quattro della marina militare argentina.\nLa nave spagnola, venne battezzata \"Cristobal Colon\", nome con cui viene chiamato in Spagna Cristoforo Colombo. Le 4 unit\u00e0 argentine vennero battezzate \"Garibaldi\", \"San Martin\", \"Belgrano\" e \"Pueyrredon\", mentre le 2 unit\u00e0 giapponesi, vennero battezzate \"Kasuga\" e \"Nishin\".\nLe sue 24 caldaie a tripla espansione gli permettevano di raggiungere 24 nodi. Il \"ARA General Pueyrred\u00f3n\" fu l'ultima unit\u00e0 della sua classe ad essere acquistata dall'Argentina; anche le unit\u00e0 poi vendute al Giappone erano state opzionate dallo stato sudamericano, ma la risoluzione della crisi con il Cile rese inutile tale acquisto.\nVenne usata come nave scuola in parecchie campagne di istruzione dal 1919 al 1952."}
{"id": "1564015", "revid": "125128045", "url": "https://it.wikipedia.org/wiki?curid=1564015", "title": "Cathy Dennis", "text": "Cantante di musica pop, dance e house, occasionalmente attrice, poi maggiormente compositrice e produttrice discografica per altri artisti, tra cui Kylie Minogue, per cui ha scritto il successo mondiale \"Can't Get You Out of My Head\", che ha polverizzato alcuni record.\nNegli USA, la Dennis ha vinto un Grammy Award come \u00abMiglior Disco Dance\u00bb per \"Come Into My World\", inciso proprio da Kylie Minogue (che ha condiviso con lei il premio), nonch\u00e9 un Billboard Award come \u00abMigliore Artista Femminile dell'Anno\u00bb nel 1991. \"Can't Get You Out of My Head\" ha fatto vincere a Cathy anche un Ivor Novello Award, come \u00abCanzone Pi\u00f9 Ascoltata\u00bb del 2001. Assieme a Chris Braide, la Dennis ha conquistato un altro Ivor Novello Award, nel 2001, per \"Anything Is Possible\".\nCarriera artistica.\nIl primo successo di Cathy Dennis come cantante \u00e8 rappresentato dalla collaborazione al progetto di Dancin' Danny D, conosciuto come D-Mob, quando il singolo collettivo \"C'mon and Get My Love\" raggiunge il #15 nella classifica dei singoli in UK e il #10 nei Billboard Hot 100 USA, nel 1990. Il brano, che in origine non era andato oltre il #93 in UK, \u00e8 ormai considerato un classico underground nel genere dance. Anche la seconda collaborazione di Cathy con D-Mob, per \"That's the Way of the World\", sar\u00e0 un altro grande successo dell'anno (anche se pi\u00f9 modesto, sfiorer\u00e0 appena il Top 40 in UK), a cui seguir\u00e0 l'album del debutto solista della Dennis, \"Move to This\", sempre nel 1990.\nIn seguito, la cantante ottiene tre successi solisti che entrano nella Top 20 in UK e nella Top 10 negli USA, riscuotendo un grandissimo successo anche in Giappone e in Australia, all'inizio degli anni novanta, con \"Just Another Dream\" (UK #13, USA #9, Australia #14), con Dancin' Danny D-Mob ai cori, \"Touch Me (All Night Long)\" (UK #5, USA #2, Australia #16), probabilmente la sua hit pi\u00f9 famosa, tutt'oggi ricordata, e la ballad \"Too Many Walls\" (UK #17, USA #8, Australia #57). Mentre \"Too Many Walls\" raggiunge il Numero 1 nella classifica USA cosiddetta \u00abAdult Contemporary\u00bb, \"Touch Me (All Night Long)\" le regala, tra l'altro la terza Numero 1 nella classifica USA Dance degli \u00abHot Dance Club Play\u00bb, di cui aveva raggiunto la vetta gi\u00e0 altre due volte, con i primi due singoli realizzati con D-Mob, \"C'mon and Get My Love\" e \"That's the Way of the World\".\nI singoli successivi sono stati soltanto dei successi minori. L'ultima hit negli USA \u00e8 stato il singolo \"You Lied to Me\", Top 40 nel 1992, estratto dal secondo album, \"Into the Skyline\", mentre l'ultima hit nel Regno Unito \u00e8 stata \"Waterloo Sunset\", #11 nel corso del 1997. In quello stesso anno, il suo ultimo singolo solista, \"When Your Dreams Turn to Dust\", ha raggiunto il #43 in UK. Questi ultimi due singoli sono entrambi inclusi nel terzo ed ultimo album solista della Dennis, \"Am I the Kinda Girl?\", che comprende anche un terzo singolo, \"West End Pad\", la traccia di apertura del disco (UK #23). Il terzo album \u00e8 un flop un po' ovunque, che in Gran Bretagna non va oltre il Numero 78.\n\"Touch Me (All Night Long)\" rimane invece al #2 nella classifica generale statunitense dei Billboard Hot 100 per due settimane, trattenuto al secondo posto dalle tenaci Numero 1 costituite da \"I Like the Way (The Kissing Game)\" degli Hi-Five la prima settimana, e \"I Don't Wanna Cry\" di Mariah Carey la seconda settimana. \"Touch Me (All Night Long)\" \u00e8 una cover, con rivisitazione testuale, di un singolo del 1984 di Wish con Fonda Rae, che aveva raggiunto il #70 nella classifica USA dei dischi R&amp;B. Come accennato, la versione della Dennis raggiunge inoltre il #1 nella classifica dance americana di Billboard, mentre il singolo successivo, la ballata \"Too Many Walls\", composta da Cathy insieme ad Anne Dudley degli Art of Noise (in parte somigliante alla canzone degli ABC \"All of My Heart\", anche questa scritta insieme ad Anne Dudley), \u00e8 arrivata al #1 della classifica statunitense AC (la cosiddetta \u00abAdult Contemporary\u00bb).\nAttorno a questo periodo, la cantante si aggrega al primo tour di MTV Club, prendendo un impegno di sei settimane. Dopo la terza data, per\u00f2, la Dennis abbandona, successivamente accusando uno dei membri dei Milli Vanilli (l'act principale del tour) di molestie sessuali. In questo periodo, Cathy registra un brano intitolato \"Find the Key to Your Life\" con David Morales, per la colonna sonora del film \"Teenage Mutant Ninja Turtles II: The Secret of the Ooze\".\nCathy Dennis pubblica il suo secondo album solista, \"Into the Skyline\", a dicembre del 1992, scritto pensando al mercato USA. Il lavoro comprende i singoli \"You Lied to Me\", \"Irresistible\", \"Moments of Love\", \"Falling\" e \"Why\" - l'ultimo accreditato a \u00abD Mob with Cathy Dennis\u00bb, per l'ennesima collaborazione tra i due. Il disco arriva rapidamente al #8 in UK, mentre \"You Lied to Me\" entra nel Top 40 della classifica generale americana dei singoli ed \"Irresistible\" arriva fino alla Top Ten della citata classifica AC; comunque, l'album ridiscende altrettanto rapidamente.\nLa Dennis esperisce un breve picco di fama cinematografica, con un cameo in \"Beverly Hills 90210\", dove canta le canzoni \"Moments of Love\" (un successo statunitense minore nella classifica Adult Contemporary), \"Why\" (interpretata, nell'episodio, senza D Mob) e \"Touch Me (All Night Long)\". In Giappone, l'album prende il titolo di \"Into the Skyline +1\", contenendo tre bonus track: \"Nothing Moves Me\", gi\u00e0 edita come B-side, e due tracce pubblicate entrambe come singoli indipendenti, \"It's My Style\" e \"Love's a Cradle\". Cathy presta anche la sua voce per i cori sul singolo di P.M. Dawn intitolato \"Looking through Patient Eyes\", uscito nel 1993, Top 10 negli USA e Top 20 in UK.\nA questo punto, l'artista inizia a registrare il suo terzo album, che avrebbe dovuto intitolarsi \"Inspiration\". La title track viene incisa con Todd Terry, assieme ad un'altra canzone, \"Is There Life After You\", oltre ad altri brani tuttora inediti. Ad un certo punto, Cathy decide di interrompere le registrazioni, pubblicando soltanto una delle canzoni realizzate in quelle sessions, \"SOS\", contenuta nella colonna sonora di \"Beverly Hills 90210, The College Years\".\nIl primo tentativo di Cathy Dennis come scrittrice di una canzone \u00e8 per il brano di Dannii Minogue intitolato \"Love's on Every Corner\".\nNel 1996, la Dennis cambia stile musicale, allontanandosi dal sound prevalentemente dance-pop dei dischi precedenti, e preferendo invece un approccio da cantautrice pi\u00f9 tradizionale. Il risultato si pu\u00f2 ascoltare nel terzo album solista poi effettivamente pubblicato (dopo l'interruzione di \"Inspiration\"), intitolato \"Am I the Kinda Girl?\", pi\u00f9 vicino al Britpop di gruppi quali i Blur e performers come Stephen Duffy, contenente collaborazioni con Guy Chambers dei The Lemon Trees (fedele collaboratore di Robbie Williams) ed Andy Partridge degli XTC. Tuttavia, anche se un paio di singoli si piazzano discretamente nella classifica inglese (la cover di \"Waterloo Sunset\" di Ray Davies arriva addirittura al Numero 11), l'album non riesce a fare breccia nelle classifiche di categoria, n\u00e9 in UK, n\u00e9 negli USA e tantomeno in Australia (in questi ultimi due paesi, neanche i tre singoli entrano in classifica).\nCathy registra allora una traccia che compare nella colonna sonora per \"Robin Hood Men in Tights\", dove canta \"Marian\", nella versione in duetto, accreditata a \u00abCathy Dennis &amp; Lance Ellington\u00bb e connotata, appunto, come \u00abDuet Version\u00bb.\nVerso la fine del ventesimo secolo i suoi pi\u00f9 grandi successi li ha ottenuti come autrice: nel 1996, compone \"Bumper to Bumper\", la B-side del primissimo singolo e Numero 1 inglese delle Spice Girls, \"Wannabe\". Sei delle sue composizioni hanno raggiunto il Numero Uno in Gran Bretagna nella classifica dei singoli: \"Never Had a Dream Come True\" e \"Have You Ever\", scritte con Chris Braide (entrambe incise da S Club 7), \"Anything Is Possible\" (incisa da Will Young), e \"Toxic\" (incisa da Britney Spears) sono state tutte Numero 1, con \"Toxic\" e \"Never Had a Dream Come True\" che hanno raggiunto anche la Top 10 nella classifica generale USA dei Billboard Hot 100.\nLa sua composizione pi\u00f9 venduta \u00e8 rappresentata da \"Can't Get You out of My Head\" (registrata da Kylie Minogue), che ha trascorso quattro settimane al Numero Uno in UK, riaccendendo l'interesse per la Minogue e facendola esplodere definitivamente in America, dove il brano \u00e8 arrivato al #7 negli Hot 100, vendendo pi\u00f9 di tre milioni di copie in tutto il mondo e diventando cos\u00ec il secondo singolo pi\u00f9 venduto del 2001.\nIl sesto e pi\u00f9 recente singolo Numero Uno scritto dalla Dennis \u00e8 \"About You Now\", che ha raggiunto la vetta a settembre del 2007 soltanto sui downloading per le Sugababes.\n\"Can't Get You Out of My Head\" ha polverizzato tutta una serie di record, regalando alla Dennis anche un Ivor Novello Award come \u00abCanzone pi\u00f9 ascoltata\u00bb del 2001. Assieme a Chris Braide, l'artista ha conquistato un altro Ivor Novello Award, nel 2001, per \"Anything Is Possible\". Negli USA, Cathy ha vinto un Grammy Award come \u00abMiglior Disco Dance\u00bb per \"Come Into My World\", anche questo inciso da Kylie Minogue (che ha condiviso con lei il premio), nonch\u00e9 un Billboard Award come \u00abMigliore Artista Femminile dell'Anno\u00bb nel 1991.\nCathy ha collaborato alla composizione del tema portante di \"Pop Idol\" (da lei anche cantato) per l'omonima serie televisiva, e, sia in UK che negli USA, i concorrenti Will Young, Gareth Gates, Kelly Clarkson e Clay Aiken hanno registrato canzoni di Cathy Dennis come loro primi singoli. Tra gli altri artisti che hanno incisi canzoni della Dennis, sono da ricordare: Dannii Minogue, Delta Goodrem, C\u00e9line Dion, Spice Girls, Emma Bunton, Ronan Keating, Rachel Stevens, Janet Jackson, Thal\u00eda, Hear'Say, S Club Juniors, Pink (cantante), Brooke Hogan, Michelle McManus, Hooverphonic e Jentina.\nCathy Dennis ha collaborato con la cantante britannica Sophie Ellis-Bextor e il compositore Greg Kurstin, per una traccia intitolata \"Catch You\", la prima canzone a cui Sophie non ha partecipato come compositrice dall'epoca di \u00abtheaudience\u00bb. Il brano, incluso nell'album della Ellis-Bextor intitolato \"Trip the Light Fantastic\", \u00e8 arrivato fino al #8 della classifica inglese dei singoli.\nNel 2007, Cathy ha lavorato con R\u00f3is\u00edn Murphy al secondo album solista di quest'ultima, che dovrebbe uscire nel corso del 2008. Inoltre, a quanto pare, Cathy, insieme a Dr Luke e Jack Splash, avrebbe composto un brano intitolato \"All The Way\", per il prossimo album di Britney Spears. Ha collaborato con Dr Luke anche per il singolo Numero 1 delle Sugababes, \"About You Now\", a cui hanno partecipato anche le tre ragazze. Infine, ha composto una traccia, che si chiama \"Sensitized\", per l'ultimo album di Kylie Minogue, intitolato \"X\"."}
{"id": "1564016", "revid": "86599", "url": "https://it.wikipedia.org/wiki?curid=1564016", "title": "Paul van Himst", "text": ""}
{"id": "1564019", "revid": "86599", "url": "https://it.wikipedia.org/wiki?curid=1564019", "title": "Rik van Steenbergen", "text": ""}
{"id": "1564021", "revid": "446353", "url": "https://it.wikipedia.org/wiki?curid=1564021", "title": "ARA Garibaldi", "text": "L'incrociatore corazzato ARA \"Garibaldi\" doveva essere la prima unit\u00e0 della classe Giuseppe Garibaldi. Inizialmente costruita per la Regia Marina, in seguito allo scoppio della crisi tra l'Argentina ed il Cile, sul punto di sfociare in una guerra, il finanziere genovese Ferdinando Maria Perrone, a quel tempo rappresentante dell'Ansaldo a Buenos Aires, fece pressioni affinch\u00e9 i contratti di costruzione per la Regia Marina di due incrociatori, il Garibaldi e il Varese fossero ceduti all'Argentina.\nLa costruzione, avvenuta nei cantieri Ansaldo di Sestri Ponente era iniziata il 25 luglio 1893 e poco dopo il varo, avvenuto il 26 giugno 1895, il 14 luglio successivo venne firmato il contratto di cessione dell'unit\u00e0, che rimase intitolata all'eroe dei due mondi e completata l'anno successivo, venne consegnata al governo argentino il 12 ottobre 1896 a Genova da dove lo stesso giorno part\u00ec per Buenos Aires dove giunse il 10 dicembre, entrando in servizio nella Armada.\nTerminata la crisi con il Cile, il 21 gennaio 1903 venne messo in disarmo, per essere riarmato nel 1908 e destinato al servizio di addestramento per le specialit\u00e0 Fuochisti, per la Scuola di Artiglieria, per Ufficiali di Coperta, Segnalatori e Macchinisti.\nNel 1924 rese gli onori nel R\u00edo de la Plata alla Divisione Navale Italiana formata dagli incrociatori San Marco e San Giorgio che imbarcavano il Pr\u00edncipe di Piemonte in visita in Argentina.\nNel 1930, dopo avere svolto compiti di rappresentanza, venne classificato nave scuola e il 31 agosto 1931 messo nuovamente in disarmo.\nDal 1932 al 1933 venne cannibalizzato per pezzi di ricambio per le gemelle in servizio e il 20 marzo 1934 venne definitivamente radiato.\nIl 5 novembre 1935 fu venduto, per la somma de $ 150.000 alla ditta \"\"Juli\u00e1n Nery Huerta\" che lo cedette alla \"Compagnia Trasatl\u00e1ntica S.A. Argentina Comercial y Mar\u00edtima\"\", che, a sua volta lo rivendette a demolitori svedesi. Il \"Garibaldi\", partito con i propri mezzi, con equipaggio della marina mercantile svedese, dal porto argentino di R\u00edo Santiago, raggiunse la Svezia, dove tra il 1936 e il 1937 venne demolito."}
{"id": "1564022", "revid": "86599", "url": "https://it.wikipedia.org/wiki?curid=1564022", "title": "Rik van Looy", "text": ""}
{"id": "1564029", "revid": "633110", "url": "https://it.wikipedia.org/wiki?curid=1564029", "title": "Nisshin (incrociatore)", "text": "Nisshin(\u65e5\u9032 \u88c5\u7532\u5de1\u6d0b\u8266, Nisshin S\u014dk\u014djuny\u014dkan), traslitterato anche in Nissin, \u00e8 stato un incrociatore corazzato della classe Kasuga della Marina imperiale giapponese, progettato e costruito dalla Ansaldo di Genova. La nave, costruita sul modello tipologico della classe Garibaldi, \u00e8 stata ideata per unire le caratteristiche di una corazzata e di un incrociatore in modo da risultare estremamente versatile nelle operazioni di battaglia.\nLa Nisshin aveva una nave gemella, la Kasuga. Le due navi differivano parzialmente per l'armamento principale: sul Nisshin erano installate due torri binate da 203\u00a0mm (una a prua e l'altra a poppa), mentre sul Kasuga la torre di prua era dotata di un solo cannone ma di calibro superiore, da 254/40 mm. Considerata la necessit\u00e0, tipica dell'epoca, di identificare e aggiustare il tiro basandosi sulle colonne d'acqua sollevate dai proietti all'impatto, la disposizione della Nisshin appare pi\u00f9 razionale di quella della gemella grazie alla maggiore praticit\u00e0 legata all'avere cannoni uguali e quindi con prestazioni balistiche identiche, oltre al fatto di possedere una bocca da fuoco principale in pi\u00f9 (4 anzich\u00e9 3)."}
{"id": "1564032", "revid": "633110", "url": "https://it.wikipedia.org/wiki?curid=1564032", "title": "Kasuga (incrociatore)", "text": "Il Kasuga (\u6625\u65e5 \u88c5\u7532\u5de1\u6d0b\u8266, Kasuga S\u014dk\u014djuny\u014dkan) \u00e8 stata una nave della Marina imperiale giapponese progettata dalla Ansaldo di Genova. Fu nominata cos\u00ec in onore di una montagna sacra nella Prefettura di Nara. La nave, costruita sul modello tipologico della classe Garibaldi, \u00e8 stata ideata per poter unire le caratteristiche di una corazzata e di un incrociatore in modo da risultare estremamente versatile nelle operazioni di battaglia e poter ricoprire diversi ruoli strategici.\nLa Kasuga ebbe una nave sorella, la IJN Nisshin, che differiva parzialmente per l'armamento principale: a prua, anzich\u00e9 una torre singola con cannone da 254/40 mm come sul Kasuga, era presente una torre binata da 203/45 mm uguale a quella installata a poppa."}
{"id": "1564034", "revid": "633110", "url": "https://it.wikipedia.org/wiki?curid=1564034", "title": "Classe Kasuga", "text": "La classe Kasuga (\u6625\u65e5\u578b\u5de1\u6d0b\u8266, \"Kasuga-gata juny\u014dkan\") era una classe di incrociatori corazzati della Marina imperiale giapponese costruiti in Italia e basati sugli incrociatori della classe Giuseppe Garibaldi, sviluppata in Italia alla fine dell'800. \nLa classe Kasuga comprendeva gli incrociatori \"Kasuga\" e \"Nishin\""}
{"id": "1564038", "revid": "322321", "url": "https://it.wikipedia.org/wiki?curid=1564038", "title": "Ceppaloni", "text": "Ceppaloni \u00e8 un comune italiano di abitanti della provincia di Benevento in Campania.\nGeografia fisica.\nIl territorio comunale \u00e8 prevalentemente collinare, con una altimetria compresa tra i 148 e i 558 m s.l.m. pari ad una escursione altimetrica di 410 m s.l.m., ed \u00e8 situato tra la valle del Sabato ad est e la valle del torrente Serretelle ad ovest.\nLe aree coltivate (in genere a seminativo arborato) sono ridotte. Dominano i terreni incolti e i boschi di querce e castagni.\nStoria.\nLe prime notizie storiche su Ceppaloni risalgono alla fine dell'VIII secolo. \nDurante il periodo longobardo dipendeva dal gastaldato di Benevento. Significativa la presenza in epoca medievale di varie chiese monastiche appartenenti all'abbazia di Santa Sofia e all'abbazia di San Modesto di Benevento (IX-XIV secolo).\nIl toponimo Ceppaloni \u00e8 di incerta origine. Tra le ipotesi pi\u00f9 accreditate: \"Cepalonis\" deriverebbe dal gentilizio latino \"Caeparius\" e dal suffisso prediale \"\u2013anus\", da cui \"Caeparanus\" (fondo di Caeparius) oppure da \"Cippus leonis\", ossia \u201ccippo del leone\u201d, ove cippo \u00e8 nel significato di altura, monte oppure di cippo, colonna.\nIl territorio ceppalonese comprende, oltre Ceppaloni capoluogo con il suo borgo medievale dominato dal castello normanno dell'XI secolo, i casali, oggi frazioni, che hanno anch'essi origine medievale: Barba (l'antica Balba o Valva ove tra il XII e il XV secolo esisteva un castello), Santa Croce, San Giovanni e Beltiglio (un tempo San Bartolomeo, poi Chianche).\nCeppaloni con il suo castello si trovava in posizione strategica confinando con la pontificia Benevento e controllando la sottostante via \"Antiqua Maiore\" che da Benevento conduceva ad Avellino, attraverso il vicino stretto di Barba. Per tale motivo venne pi\u00f9 volte coinvolta nelle guerre tra papato e impero e poi tra angioini e aragonesi. Ospit\u00f2 personaggi famosi: Ruggero II, papa Onorio II e Alfonso V d'Aragona, I re di Napoli.\nFu possesso feudale prima dei Fraineta e poi dei Bussone nel XII secolo. In due periodi, agli inizi del Duecento, fu occupata dalle truppe pontificie di Benevento. Venne quindi riconquistata con la violenza da Federico II. Sotto gli angioini fu concessa in feudo a vari militi francesi. Fu poi possesso degli Stellato (XIII-XIV secolo), dei Della Marra (XV-XVI secolo), dei D'Avalos (XVI secolo), dei Coscia (XVI-XVII secolo) ed infine dei de Lagonissa o della Leonessa (dal 1633 al 1806).\nFamiglie appartenenti alla nobilt\u00e0 e ai notabili locali furono, alla met\u00e0 del XVI secolo: Cacaro, Civita, Cutillo, de Juliis, de Dionisio, de Tocco, de Rubbo, Ferraguto, Margiotta, Russo (Rubeo), Santo Gemma, Stellato; dal sec. XVII al sec. XIX: Stellato, Sellitto(i), Iannotti, Venaglia (estintasi nella famiglia Zerella).\nEconomia.\nHa una superficie agricola utilizzata in ettari (ha) di 484,64 aggiornata all'anno 2000.\nInfrastrutture e trasporti.\nIl capoluogo del comune dista 10 km circa da Benevento. \u00c8 servito dalle stazioni di Chianche Scalo - Ceppaloni delle FS (Ferrovia Benevento-Avellino), sita nel comune di Chianche, e dalla stazione di Tufara Valle sulla linea ferroviaria Caudina dell'Ente Autonomo Volturno."}
{"id": "1564040", "revid": "1272592", "url": "https://it.wikipedia.org/wiki?curid=1564040", "title": "Grigore Alexandrescu", "text": "Biografia.\nFervente patriota, in giovinezza partecip\u00f2 ai tentativi rivoluzionari ed alle congiure politiche del tempo (il complotto contro il principe Alessandro II Ghica del 1840): ottenne anche alte cariche amministrative, ma a partire dal 1860 soffr\u00ec a causa di una grave malattia mentale.\nLe sue poesie, d'imitazione romantica e francese, sono ispirate al passato glorioso della sua nazione: costituiscono un classico della letteratura rumena. Fu anche autore di favole."}
{"id": "1564041", "revid": "152625", "url": "https://it.wikipedia.org/wiki?curid=1564041", "title": "The red record", "text": ""}
{"id": "1564042", "revid": "879070", "url": "https://it.wikipedia.org/wiki?curid=1564042", "title": "Mustela", "text": "Mustela \u00e8 un genere di mammiferi della famiglia dei Mustelidi (Mustelidae). Con le sue 16 specie \u00e8 il genere pi\u00f9 numeroso della famiglia: ad esso sono ascritte specie ben conosciute come l'ermellino (\"Mustela erminea\"), la donnola (\"Mustela nivalis\"), la puzzola (\"Mustela putorius\") e la sua controparte domestica, il furetto (\"Mustela furo\"). \u00c8 ampiamente diffuso dai tropici alle regioni artiche, in Europa, America del Nord e gran parte dell'Asia; la donnola e la puzzola sono presenti anche in piccole zone del Nordafrica (rispettivamente, Egitto e Marocco).\nDescrizione.\nLe specie di questo genere sono animali estremamente agili e veloci, dal corpo slanciato, le zampe corte e la coda di media lunghezza. Le loro dimensioni variano tra quelle della puzzola (51-65 cm di lunghezza totale e 500-1500 g di peso) e quelle della donnola, che, con 23-30 cm di lunghezza totale e 25-130 g di peso, \u00e8 il rappresentante pi\u00f9 piccolo non solo della famiglia dei Mustelidi, ma dell'intero ordine dei Carnivori. La loro pelliccia \u00e8 generalmente di colore rosso o marrone sulle parti superiori e bianco sull'addome. Al sopraggiungere della stagione fredda alcune popolazioni di certe specie, come l'ermellino e la donnola, perdono i peli bruni, che vengono sostituiti da altri pi\u00f9 lunghi e folti di colore bianco, destinati a formare la candida pelliccia invernale; all'inizio della stagione calda si svolge il processo opposto. Tutte le specie hanno l'abitudine di sollevarsi sulle zampe posteriori per poter vedere meglio di quanto non farebbero rimanendo sulle quattro zampe.\nBiologia.\nAlimentazione.\nTutte le donnole e le puzzole sono cacciatori terrestri che catturano qualunque piccolo roditore, coniglio, uccello, insetto, lucertola o rana che si presenti a portata di mano. Molte forme sono esclusivamente carnivore; i loro denti sono altamente specializzati per uccidere e dilaniare la preda. Non si nutrono in modo indiscriminato: ciascuna specie sceglie, tra le diverse prede a disposizione, un \u00abmen\u00f9\u00bb diverso. La scelta \u00e8 determinata, tra le altre cose, dalla propria taglia, dalle dimensioni, dalla quantit\u00e0 e dalla possibilit\u00e0 di cacciare la preda. Le donnole, che sono di piccole dimensioni, cacciano sorci, arvicole e soprattutto topi campagnoli; possono uccidere anche piccoli conigli, ma probabilmente, a volte, non vale la pena tentare se sono in grado di trovare piccoli roditori e uccelli in quantit\u00e0 sufficiente. Le specie pi\u00f9 grandi, come gli ermellini, cacciano qualsiasi roditore capiti loro a tiro, ma hanno un maggior profitto concentrandosi su prede pi\u00f9 grosse come i conigli e le talpe.\nIn Gran Bretagna \u00e8 stato fatto un esperimento a partire dal 1953 per studiare la dipendenza della donnola e dell'ermellino dalle diverse prede. \u00c8 stato introdotto il virus della mixomatosi che ha ridotto immediatamente del 90% la popolazione prima abbondante di coniglio. In tal modo la vegetazione si \u00e8 infittita, costituendo un ottimo rifugio per arvicole e topi. In concomitanza la popolazione di ermellini si \u00e8 ridotta drasticamente, mentre quella della donnola \u00e8 aumentata. Dal 1970 \u00e8 iniziata la lenta guarigione dei conigli e la vegetazione ha ricominciato a ridursi. Attualmente l'ermellino \u00e8 di nuovo in incremento, mentre la donnola \u00e8 in declino.\nMoltissime specie tra le pi\u00f9 grandi sono meno selettive nella scelta del cibo, infatti mangiano qualsiasi cosa incontrino e possono cacciare preferibilmente roditori, ma anche insetti, vermi e carogne.\nIl raro furetto dai piedi neri, delle praterie degli USA occidentali, ha invece una dieta molto specializzata, infatti dipende interamente dai cani della prateria. Laddove i cani della prateria sono stati controllati dall'uomo, perch\u00e9 troppo abbondanti, il furetto dai piedi neri si \u00e8 estinto.\nComportamento.\nLe donnole cacciano sotto terra o sotto la neve, e sono attive giorno e notte. Alcune delle specie pi\u00f9 grandi spesso sono notturne. Di solito i maschi e le femmine hanno territori di abitazione separati, che possono sovrapporsi tra loro, ma mai a territori dello stesso sesso. I residenti si evitano tra loro ogni volta possibile; le femmine sono subordinate ai maschi, tranne quando hanno i piccoli. I territori sono pi\u00f9 piccoli in habitat ricchi di prede, nella stagione riproduttiva e tra le specie di piccola taglia.\nIl maschio della donnola, in Gran Bretagna, ha un territorio di 1-25 ettari; il maschio dell'ermellino, in Europa, ha un territorio di 20-40 ettari e in Russia superiore ai 100-.\nRiproduzione.\nLe abitudini riguardanti la riproduzione si conoscono nei dettagli solo per alcune specie. Nell'ermellino l'impianto dell'uovo fecondato \u00e8 ritardato, ma questo non sembra avvenire nelle altre specie.\nI piccoli nascono ciechi e con il pelo raso, in un nido sicuro, spesso preso a prestito da un animale cacciato e rivestito con il pelo di vittime precedenti. Gli occhi dei piccoli della donnola si aprono a 3-4 settimane, mentre quelli delle donnole pi\u00f9 grandi e delle puzzole si aprono a 5-6. I piccoli cominciano a masticare a 3-5 settimane, sebbene l'allattamento duri 6-12 settimane; la famiglia resta unita ancora per alcune settimane dopo lo svezzamento. Le specie pi\u00f9 grandi e i maschi dell'ermellino sono in grado di riprodursi per la prima volta a un anno di et\u00e0; le femmine di questa specie si accoppiano, quando sono ancora molto piccole, con il maschio che detiene il potere nel territorio in cui risiede la loro madre. Ambedue i sessi della donnola possono, se il cibo \u00e8 abbondante, raggiungere la maturit\u00e0 sessuale a 3-4 mesi.\nSpecie.\nAttualmente al genere vengono ascritte 16 specie, ripartite in tre sottogeneri:\nAnche il visone americano e l'estinto visone marino venivano spesso classificati nel genere \"Mustela\", ma secondo studi pi\u00f9 recenti gli studiosi hanno scoperto che non sono imparentati con gli altri \"Mustela\", tanto da essere poi classificati in un genere a s\u00e9, \"Neovison\", da Wilson e Reeder (2005). Nel 2021 le due specie di \"Neovison\" sono state poi trasferite nel genere \"Neogale\" insieme alla donnola dalla lunga coda (\"Mustela frenata\"), alla donnola dal ventre rigato (\"Mustela africana\") e alla donnola colombiana (\"Mustela felipei\"), essendosi dimostrato il clade contenente queste cinque specie completamente distinto da \"Mustela\". In quanto il nome \"Neogale\" venne introdotto da John Edward Gray nel lontano 1865, ha la precedenza sul nome \"Neovison\".\nLeggende, miti e simboli.\nAlle donnole \u00e8 stata assegnata una gran variet\u00e0 di significati culturali.\nNell'antica Grecia, trovare una donnola vicino alla propria casa era considerato un segno di sfortuna, particolarmente grave \u00absoprattutto se in casa c'\u00e8 una ragazza che sta per sposarsi\u00bb, poich\u00e9 si pensava che l'animale (in base all'etimologia del nome in greco) fosse una sposa infelice che era stata trasformata in donnola e di conseguenza si dilettasse a distruggere gli abiti da sposa. In Macedonia, invece, le donnole sono generalmente considerate un presagio di buona fortuna.\nNel Meclemburgo (Germania) della prima et\u00e0 moderna si riteneva che amuleti confezionati con parti del corpo della donnola fossero dotati di un forte potere magico e il periodo compreso tra il 15 agosto e l'8 settembre era specificamente destinato all'uccisione di questi animali.\nSulla Montagne Noire (Francia), in Rutenia e presso la cultura altomedievale dei Venedi, le donnole non dovevano essere uccise.\nAnche secondo Daniel Defoe incontrare una donnola \u00e8 di cattivo auspicio. Nelle aree anglofone, il termine \u00abdonnola\u00bb (\"weasel\") pu\u00f2 essere un insulto per indicare qualcuno considerato subdolo, connivente o inaffidabile e vengono definite \"weasel words\" (letteralmente \u00abparole donnola\u00bb) parole o espressioni vaghe, fuorvianti o equivoche.\nNel folklore giapponese.\nIn Giappone le donnole (\"itachi\", \u9f2c\u3001\u9f2c\u9f20) erano considerate \"y\u014dkai\" (esseri soprannaturali che provocavano strani eventi). Secondo l'enciclopedia \"Wakan Sansai Zue\" del periodo Edo, un branco di donnole avrebbe causato conflagrazioni e il grido di una donnola era considerato un presagio di sventura. Nella prefettura di Niigata, il suono emesso da un branco di donnole somigliava a quello di sei persone che mondano il riso, quindi era chiamato \u00abmortaio da sei persone della donnola\u00bb ed era un presagio per il declino o il fiorire della propria casa. Si dice che quando delle persone inseguono tale suono, questo si interrompe.\nSi dice anche che cambino forma come la volpe (\"kitsune\") o il \"tanuki\", e i \"ny\u016bd\u014d-b\u014dzu\" di cui si parla nelle leggende nelle regioni di T\u014dhoku e di Ch\u016bbu sono considerati donnole sotto mentite spoglie e si ritiene anche che si trasformino in \"\u014dny\u016bd\u014d\" e piccoli monaci.\nNella raccolta di raffigurazioni \"Gazu hyakki yagy\u014d\" di Toriyama Sekien le donnole vengono indicate con il titolo \u9f2c, ma non vengono chiamate \"itachi\", bens\u00ec \"ten\", nome con cui viene indicata la martora giapponese (\"Martes melampus\"): i \"ten\" erano considerati donnole che avevano raggiunto i cento anni di et\u00e0 e divenuti \"y\u014dkai\" dotati di poteri soprannaturali. Secondo altri testi, quando le donnole raggiungono diverse centinaia di anni di et\u00e0 diventerebbero dei \"mujina\" (tassi giapponesi).\nIn giapponese le donnole sono chiamate \"iizuna\" o \"izuna\" (\u98ef\u7db1) e nelle regioni di T\u014dhoku e di Shinshu si credeva che vi fossero famiglie che potevano entrare in possesso del corpo di questi animali e sfruttarli a proprio vantaggio; le creature possedute erano note come \"iizuna-tsukai\" o \"kitsune-mochi\". Si dice che il monte Iizuna, nella prefettura di Nagano, abbia questo nome perch\u00e9 fu qui gli dei dettero a tali uomini la padronanza di questa tecnica.\nSecondo lo studioso di folklore Mut\u014d Tetsuj\u014d, le donnole \u00absono chiamate \"izuna\" nel distretto di Sengoku della prefettura di Akita, dove vengono sfruttate dalle \"ichico\" (\"itako\")\u00bb. Inoltre, nel distretto di Kitaakita, vengono chiamate \"m\u014dsuke\" (\u731b\u52a9) e vengono temute come \"y\u014dkai\" ancor pi\u00f9 delle volpi (\"kitsune\").\nNella lingua ainu gli ermellini sono chiamati \"upas-\u010dironnup\" o \"s\u00e1\u010diri\", ma poich\u00e9 anche le donnole vengono chiamate \"s\u00e1\u010diri\", Mashio Chiri ha ipotizzato che il titolo onorifico \"poy-s\u00e1\u010diri-kamuy\" (dove \"poy\" significa \u00abpiccolo\u00bb) si riferisse a queste ultime.\nIl \"kamaitachi\".\nIl \"kamaitachi\" \u00e8 uno \"y\u014dkai\" dall'aspetto di donnola che si muove cavalcando folate di vento, munito di artigli affilati come rasoi coi quali ferisce alle gambe i malcapitati passanti per poi dileguarsi immediatamente. L'azione \u00e8 cos\u00ec rapida che spesso le vittime non si accorgono nemmeno dell'attacco, anche perch\u00e9 le ferite inferte non provocano dolore ma solo sanguinamento, a volte anche copioso. Secondo alcune versioni, invece, accadrebbe l'esatto contrario e cio\u00e8 che le ferite non sanguinerebbero quasi per nulla ma causerebbero grande dolore e in taluni casi sarebbero fatali. Questa interpretazione sembra sia da ricondurre a Toriyama Sekien, che fu probabilmente anche il primo ad associare l'apparizione alla donnola; egli esegu\u00ec, infatti, un tipico gioco di parole, alterando leggermente uno dei nomi pi\u00f9 popolari della creatura, , per trasformarlo appunto in ."}
{"id": "1564043", "revid": "1573940", "url": "https://it.wikipedia.org/wiki?curid=1564043", "title": "Manis tricuspis", "text": "Il pangolino tricuspide o pangolino arboreo (\"Manis tricuspis\" ) \u00e8 un mammifero dell'ordine dei Pholidota.\nDescrizione.\n\u00c8 un pangolino abbastanza piccolo: la lunghezza del corpo, testa compresa, \u00e8 tra 33 e 43\u00a0cm; quella della coda tra 49 e 62\u00a0cm; la coda \u00e8 prensile. Il nome della specie deriva dalla forma delle scaglie, che hanno tre punte. Le zampe sono corte, la testa piccola e il muso allungato. Ogni zampa termina con cinque lunghi artigli curvi.\nBiologia.\nLa dieta consiste di formiche e termiti. \u00c8 una specie notturna e arboricola, che scende raramente al suolo. \u00c8 solitario e territoriale e marca il proprio territorio, come gli altri pangolini, con le secrezioni delle apposite ghiandole anali. I territori delle femmine sono pi\u00f9 piccoli e non si sovrappongono tra loro; quelli dei maschi, pi\u00f9 estesi, comprendono i territori di diverse femmine.\nDistribuzione e habitat.\nLa specie \u00e8 diffusa nelle foreste di una vasta zona dell'Africa sub-sahariana: dal Senegal a ovest al Kenya occidentale a est allo Zambia a sud.\nConservazione.\nLa \"IUCN Red List\" classifica \"Manis tricuspis\" come specie in pericolo (\"Endangered\")."}
{"id": "1564045", "revid": "879070", "url": "https://it.wikipedia.org/wiki?curid=1564045", "title": "Neogale africana", "text": "La donnola dal ventre rigato (Neogale africana ()) \u00e8 una specie della famiglia dei Mustelidi originaria del Sudamerica. La prima descrizione della specie venne fatta a partire da un esemplare museale erroneamente considerato proveniente dall'Africa, da cui il nome scientifico. Precedentemente classificata nel genere \"Mustela\", \u00e8 stata inserita nel 2021, assieme ad altre quattro specie, nel genere \"Neogale\".\nDescrizione.\nLa donnola dal ventre rigato, la pi\u00f9 grande delle tre specie sudamericane del genere \"Neogale\", misura 43-52\u00a0cm di lunghezza, compresa la coda, lunga 16-21\u00a0cm. Presenta la tipica struttura fisica delle donnole, con torso lungo e sottile e zampe e orecchie brevi. \u00c8 ricoperta da una corta pelliccia di colore variabile dal rossastro al marrone scuro sulle regioni superiori, e marroncino-arancio chiaro su quelle inferiori. Una striscia di peli dello stesso colore di quelli che ricoprono la parte superiore del corpo corre lungo il centro del petto e della gola. Le vibrisse sono brevi e le piante dei piedi quasi prive di peli. Le femmine hanno tre paia di mammelle.\nDistribuzione e habitat.\nLa donnola dal ventre rigato vive nel bacino del Rio delle Amazzoni, nel Brasile settentrionale e nelle regioni orientali di Per\u00f9 ed Ecuador. Tuttavia l'esatta estensione del suo areale non \u00e8 nota, e con molta probabilit\u00e0 la specie \u00e8 presente anche nella Colombia meridionale, in Venezuela e nelle Guyane, nonch\u00e9 nella Bolivia settentrionale. Questa regione \u00e8 ricoperta dalla foresta pluviale tropicale e, nonostante non si conoscano quali tipi di habitat siano prediletti dalla specie, questa \u00e8 stata perlopi\u00f9 rinvenuta in prossimit\u00e0 dei fiumi.\nBiologia.\nLa donnola dal ventre rigato \u00e8 stata vista raramente e conosciamo ben poco delle sue abitudini. Si nutre di roditori e altri piccoli mammiferi, ed \u00e8 stato segnalato che costruisca tane nei monconi degli alberi cavi. La sua presenza \u00e8 stata registrata dal livello del mare fino a 1.250\u00a0m di altitudine, ed \u00e8 stata vista nuotare in fiumi o estuari, spesso anche a grande distanza dalla costa.\nTassonomia.\nGli studiosi riconoscono due sottospecie:"}
{"id": "1564046", "revid": "125073024", "url": "https://it.wikipedia.org/wiki?curid=1564046", "title": "Anthony Rother", "text": "Inizia la sua carriera nella fine degli anni ottanta con i \"T.F.D. Crew\", consolidandosi a met\u00e0 anni novanta come solista con il primo album \"Sex With The Machines\", fondando al contempo diverse etichette discografiche, tra cui spicca la \"Psi49net\" e la \"Datapunk\".\n\u00c8 uno degli artisti che hanno contribuito al revival e alla reinterpretazione moderna del genere electro, influenzato profondamente nello stile musicale dal gruppo tedesco Kraftwerk.\nIl suono electro di Rother \u00e8 caratterizzato da ripetitivi ritmi macchinosi, vocoder robotici, liriche innegianti al futurismo che spesso trattano delle conseguenze della tecnologia, del rapporto fra uomo e macchina e del ruolo dei computer nella societ\u00e0.\nIn aggiunta all'electro, Rother compone anche musica dark ambient (\"Elixir of life\", \"Art is a technology\"), e ha prodotto musica anche per Sven V\u00e4th e DJ Hell.\nDiscografia.\nRother ha prodotto sotto diversi pseudonimi: \"Family Lounge\", \"Little Computer People\", \"Lord Sheper\", \"Psi Performer\"."}
{"id": "1564049", "revid": "84184", "url": "https://it.wikipedia.org/wiki?curid=1564049", "title": "Pelosi", "text": ""}
{"id": "1564053", "revid": "879070", "url": "https://it.wikipedia.org/wiki?curid=1564053", "title": "Mustelinae", "text": "I Mustelini (Mustelinae ) sono una sottofamiglia parafiletica di mammiferi carnivori della famiglia dei Mustelidi. Nel XXI secolo gli studi filogenetici hanno dimostrato che si riduce essenzialmente alle specie dei generi \"Mustela\" e \"Neogale\", vale a dire a donnole, visoni e puzzole, nonch\u00e9 al furetto e all'ermellino, mentre tradizionalmente ad essi venivano ascritti una quindicina di generi, comprendenti varie specie quali martore, tassi, faine e zorille.\nSpecie.\nI Mustelini comprendono due generi con ventuno specie, una delle quali estintasi recentemente:"}
{"id": "1564055", "revid": "6923", "url": "https://it.wikipedia.org/wiki?curid=1564055", "title": "Alfonso Rodr\u00edguez", "text": "Venne proclamato santo da papa Leone XIII nel 1888.\nBiografia.\nEntr\u00f2 come fratello laico nella Compagnia di Ges\u00f9 nel 1573, dopo la morte della moglie e dei figli e la perdita di tutti i beni: assegnato alla casa dell'Ordine di Palma, vi trascorse il resto della sua vita attendendo all'ufficio di portinaio.\nHa lasciato numerosi scritti mistici e spirituali, raccolti e pubblicati tra il 1885 ed il 1887.\nIl culto.\nPapa Leone XII ne autorizz\u00f2 la beatificazione con il breve del 20 maggio 1825: venne canonizzato da Leone XIII il 15 gennaio 1888.\nMemoria liturgica il 30 ottobre (presso i gesuiti il 31)."}
{"id": "1564061", "revid": "838137", "url": "https://it.wikipedia.org/wiki?curid=1564061", "title": "Erminio Boso", "text": "Biografia.\nAnche noto con lo pseudonimo di \"Obelix\" per la sua massiccia corporatura e statura, \u00e8 stato uno dei fondatori della Lega Nord della provincia di Trento. \u00c8 stato senatore nella XI e XII Legislatura, dal 1992 al 1996.\nNel 1995, in varie interrogazioni parlamentari, ha chiamato in causa l'operato di Antonio Fojadelli, Procuratore distrettuale di Venezia, che lo ha denunciato per calunnia e diffamazione nonostante si trattasse di opinioni espresse da un membro del Parlamento nell\u2019esercizio delle sue funzioni e, pertanto, non fossero perseguibili in accordo all\u2019articolo 68 della Costituzione. Nel 1997 la Procura della Repubblica presso il Tribunale di Roma ha trasmesso gli atti al Senato, che ha confermato l'immunit\u00e0 parlamentare di Boso e la conseguente insindacabilit\u00e0 di opinioni espresse in ambito parlamentare. Nello stesso anno venne eletto nel Parlamento della Padania.\nNel 1998 \u00e8 stato eletto al Consiglio della Provincia Autonoma di Trento ed \u00e8 stato poi rieletto nel 2003. Nello stesso anno ha proposto in consiglio provinciale, insieme a Sergio Divina, di istituire vagoni speciali per immigrati sul treno regionale Verona-Bolzano delle 7:45.\nDichiaratamente euroscettico e anti-americano, \u00e8 stato candidato alle Elezioni europee del 2004, ottenendo circa 10\u00a0000 preferenze nella circoscrizione nord-orientale per la Lega Nord. A giugno 2008 venne proclamato europarlamentare, subentrando a Gian Paolo Gobbo, e si iscrisse al gruppo parlamentare Indipendenza/Democrazia. Nel maggio 2013 attacc\u00f2 la Ministra C\u00e9cile Kyenge autodefinendosi \"razzista\u201d e il 9 luglio successivo, intervenendo nella trasmissione radiofonica \"La Zanzara\" dichiar\u00f2 di essere contento quando un barcone di migranti affonda.\nIl 9 novembre 2013 dichiar\u00f2 la sua volont\u00e0 di candidarsi come segretario nazionale della Lega Nord, proponendo un programma che prevede la fine del \"partito da salotto\" e l'abbandono di ogni alleanza elettorale dei padani.\nSuccessivamente non risult\u00f2 candidato.\nAlle elezioni europee del 2014, Boso fu candidato per lista Lega Nord-Die Freiheitlichen per la circoscrizione Italia nord-orientale. Ottenne circa 3300 preferenze, non abbastanza per risultare eletto. In campagna elettorale aveva proposto una nuova bandiera per l'Unione europea, sulla base di quella usata dai confederati americani.\nBoso \u00e8 morto il 10 gennaio 2019 all'et\u00e0 di 73 anni nella sua citt\u00e0 natale a causa di un infarto."}
{"id": "1564062", "revid": "71155", "url": "https://it.wikipedia.org/wiki?curid=1564062", "title": "Erminio Enzo Boso", "text": ""}
{"id": "1564069", "revid": "149726", "url": "https://it.wikipedia.org/wiki?curid=1564069", "title": "Myrmecophaga", "text": ""}
{"id": "1564073", "revid": "1305772", "url": "https://it.wikipedia.org/wiki?curid=1564073", "title": "Post Mortem (videogioco)", "text": "Post Mortem \u00e8 un videogioco del genere avventura grafica sviluppato da Micro\u00efds e pubblicato nel 2002 per Microsoft Windows. Il videogioco possiede un seguito denominato \"Still Life\".\nRealizzato con il motore grafico Virtools, \"Post Mortem\" \u00e8 stato realizzato nell'arco di dieci mesi da un team composto da 27 persone, di cui 8 grafici, 5 animatori e 6 programmatori.\nTrama.\nLa storia ruota attorno ad un investigatore privato statunitense di nome Gustav MacPherson, ingaggiato dalla misteriosa Sophia Blake per scoprire chi ha brutalmente assassinato i suoi familiari all'Hotel Orphee di Parigi. Le tracce porteranno MacPherson nella parte pi\u00f9 oscura della citt\u00e0. Il protagonista si ritrova improvvisamente nella situazione in cui non sa se pu\u00f2 fidarsi di qualcuno, oltre al fatto di trovarsi di fronte ad uno sconcertante delitto caratterizzato dalle oscure personalit\u00e0 delle vittime.\nModalit\u00e0 di gioco.\n\"Post Mortem\" ha una classica interfaccia punta e clicca con una visuale in prima persona. Questo lo distingue da \"Still Life\", il quale invece ha una visuale in terza persona. Il cursore cambia forma quando punta gli oggetti con i quali si pu\u00f2 interagire, consigliando al giocatore cosa avviene se ci si clicca su. Il taccuino di Gus \u00e8 usato sia per accedere al men\u00f9 di gioco, sia per contenere i documenti ritrovati lungo il gioco."}
{"id": "1564077", "revid": "1745361", "url": "https://it.wikipedia.org/wiki?curid=1564077", "title": "Bertoldo IV d'Andechs", "text": "Biografia.\nEra figlio di Bertoldo III (\u2020 1188), dal quale eredit\u00f2 il titolo comitale e quello di margravio d'Istria e di Carniola, e di Edvige di Wittelsbach.\n\u00c8 il pi\u00f9 celebre esponente di una potente famiglia feudale tedesca che traeva il suo nome dal castello di Andechs, nell'Alta Baviera, che possedette a partire dal 1100 circa.\nBertoldo IV conquist\u00f2 importanti territori nei vescovati di Trento, Coira e Bressanone: sal\u00ec a grande importanza in Tirolo e nella Val Pusteria, imponendosi agli altri feudatari.\nTra il 1180 ed il 1182 ottenne dall'imperatore Federico I Barbarossa i ducati di Croazia e Dalmazia e nel 1194 adott\u00f2 il titolo di duca di Merania (ovvero, \"terre lungo il mare\"). Prese parte alla crociata del 1197 e ne fu uno dei leader.\nMatrimonio e discendenza.\nBertoldo spos\u00f2 nel 1180 Agnese di Rochlitz (\u202025 marzo 1195), della famiglia dei Wettin, figlia di Dedo V dei Feisten, margravio di Lusazia, conte di Groitzsch e signore di Rochlitz.\nDa Agnese egli ebbe:\nCollegamenti esterni.\n[[Categoria:Andechs (famiglia)]]\n[[Categoria:Margravi di Carniola]]\n[[Categoria:Margravi d'Istria]]\n[[Categoria:Cristiani della terza crociata]]"}
{"id": "1564081", "revid": "125357659", "url": "https://it.wikipedia.org/wiki?curid=1564081", "title": "Indian", "text": "Indian \u00e8 una casa motociclistica statunitense. Nata nel 1901, dopo la chiusura nel 1953 e una serie di successioni e creazioni di aziende con il marchio Indian, lo stesso \u00e8 adesso utilizzato dalla Indian Motorcycle Company, fondata nel 2004 e acquistata nel 2011 dalla Polaris Industries.\nIndian \u00e8 quindi la casa motociclistica pi\u00f9 antica d'America e fu un tempo la pi\u00f9 grande industria motociclistica al mondo. I modelli di motocicletta pi\u00f9 popolari furono \"The Scout\", costruito fino alla seconda guerra mondiale, e \"The Chief\" che \u00e8 stato prodotto dal 1922 al 1953.\nLa Indian Motocycle Manufacturing Company: 1901 - 1953.\nL'azienda venne fondata da George M. Hendee e Carl Oscar Hedstr\u00f6m, entrambi appassionati ciclisti, che studiarono e progettarono il loro primo modello dotando un telaio ciclistico di un propulsore monocilindrico erogante 1,75 hp. I primi esemplari venduti risalgono al 1901, pertanto riconosciuto ufficialmente come anno di nascita della Indian, facendone quindi la pi\u00f9 antica casa motociclistica americana.\nTra l'altro nel 1902 con una Indian Hedstr\u00f6m consegu\u00ec il record di velocit\u00e0 mondiale a 56 mph.\nIl successo arrise subito alla nuova compagnia e la produzione pass\u00f2 dai 500 esemplari circa del 1904 agli oltre 32.000 costruiti nel 1913, rendendola la principale Casa statunitense (primato perso al termine della prima guerra mondiale a favore della principale concorrente, la Harley-Davidson).\nNel 1907 venne presentato il primo bicilindrico a V al fine di aumentare coppia e potenza, mentre l'azienda continuava a collezionare numerosi successi in gara e record di vario tipo come quello ottenuto nel 1914 da Erwin \"Cannonball\" Baker che attravers\u00f2 gli Stati Uniti d'America da San Diego a New York in soli 11 giorni 12 ore e 10 minuti.\nNel frattempo la fama della Indian varc\u00f2 l'Atlantico grazie ai successi sportivi, tra cui c'\u00e8 da rimarcare quello del Tourist Trophy dell'Isola di Man del 1911 dove ottenne una storica tripletta. Un aneddoto riporta a titolo di curiosit\u00e0 che le motociclette erano sprovviste di freno anteriore, seguendo le opinioni americane del tempo sulla loro pericolosit\u00e0.\nSempre negli anni dieci vide la luce un modello di successo, la \"Powerplus\", sempre nella configurazione a V con valvole laterali, che venne venduta sia in patria che all'estero.\nGli anni a cavallo della prima guerra mondiale furono per\u00f2 anche quelli che modificarono profondamente l'azienda con il ritiro dei due fondatori; Hedstr\u00f6m lasci\u00f2 l'azienda nel 1913 seguito dall'ex socio Hendee che la lasci\u00f2 nel 1916.\nIl periodo tra le due guerre mondiali.\nAgli anni venti risale la presentazione dei modelli Indian di maggior successo, la \"Scout\" (pi\u00f9 piccola ed economica) e la \"Chief\" (pi\u00f9 costosa e dotata di un propulsore 'Big twin'), che condividevano la stessa tipologia di motore bicilindrico a V da 42\u00b0, con una cilindrata di 596 cm\u00b3 per la prima, e di circa 1.000 cm\u00b3 per la seconda.\nEntrambe si guadagnarono in breve tempo fama di robustezza e affidabilit\u00e0, cosa che le fece restare nel catalogo della casa, con vari ammodernamenti, per circa un trentennio. Caratteristiche estetiche peculiari di questi modelli erano i parafanghi avvolgenti e lo stemma sul serbatoio, tali da renderle immediatamente identificabili.\nLe vicissitudini aziendali, dopo l'acquisto dell'azienda concorrente \"Ace Motor Corporation\", avvenuto nel 1927 e che port\u00f2 in dote alla Indian nuovi propulsori 4 cilindri in linea per completare la gamma che gi\u00e0 comprendeva monocilindrici di media cubatura, videro nel 1930 l'unione con la casa automobilistica Du Pont Motors; ben presto venne per\u00f2 cessata la produzione automobilistica per concentrarsi su quella delle due ruote (scelta che si rivel\u00f2 ben presto disastrosa, dato l'enorme successo delle automobili sul mercato interno).\nLa grande Depressione successiva al 1929 fu molto dannosa, portando la produzione ad un livello di circa 4.500 esemplari annui, mantenuto perlopi\u00f9 invariato sino alla seconda guerra mondiale. Indian restava in ogni caso la pi\u00f9 temibile concorrente della maggiore casa motociclistica del paese, la Harley-Davidson, nonostante la gamma pi\u00f9 ristretta, essenzialmente grazie alla fama di robustezza ed affidabilit\u00e0 di cui godeva.\nLa guerra e la liquidazione della Indian Motocycles.\nLa Indian dedic\u00f2 tutte le sue energie nel periodo bellico alla produzione di veicoli per le forze armate, cosa che le fece pressoch\u00e9 abbandonare il settore civile e port\u00f2 anche un grave periodo di crisi nel momento in cui si trov\u00f2 i magazzini pieni di ricambi invenduti per i modelli militari. Proprio per esaudire le richieste dei vertici militari venne anche progettata la \"Indian 841\" dotata di trasmissione a giunto cardanico, soluzione giudicata pi\u00f9 adatta per quell'uso specifico. Il mezzo per\u00f2, al pari del concorrente progettato da Harley-Davidson, non ebbe una grande diffusione avendo le forze armate giudicato pi\u00f9 favorevole l'utilizzo delle nuove Jeep.\nLa nuova propriet\u00e0 subentrata alla precedente DuPont fece un tentativo di risollevare l'azienda con la messa in produzione di alcuni nuovi modelli, di piccola cilindrata rispetto allo standard a cui erano abituati gli estimatori del marchio. L'iniziativa non ebbe per\u00f2 successo e la produzione in proprio di motocicli termin\u00f2 definitivamente nel 1953, lasciando alla Harley-Davidson il ruolo di unico produttore di motociclette statunitense per molti anni.\nLe vicende del marchio Indian: 1955- 1998.\nDal 1955 al 1960 si videro ancora sul mercato modelli marchiati Indian, ma erano costruiti dalla Royal Enfield su cui era stato appiccicato il famoso stemma dei nativi americani.\nNel 1960 il marchio Indian fu acquistato dalla AMC, con l'intenzione di vendere moto Matchless e AJS sotto marchio Indian. L'operazione non and\u00f2 in porto per la chiusura della AMC nel 1962.\nNegli anni sessanta fu l'imprenditore Floyd Clymer a far rimarchiare prodotti d'importazione come Indian. Alla sua morte, Alan Newman acquist\u00f2 i macchinari e l'azienda nel frattempo formatasi per importare e marchiare moto italiane, producendone anche alcune a Taipei (Taiwan). Nel 1974 vi fu l'idea di rimettere su strada una Indian di alta cilindrata, con motore Ducati 860, ma il progetto fall\u00ec. La nuova societ\u00e0 fu dichiarata fallita nel 1977. Altri imprenditori (Philip Zanghi, Wayne Baughman, Eller Industries) si impossessarono del marchio, senza mai avviare alcuna produzione in serie.\nLa Indian Motorcycle Company of America: 1998- 2003.\nAlla fine degli anni novanta prese vita la Indian Motorcycle Company of America. La compagnia inizi\u00f2 la produzione di motocicli nel 1999 a Gilroy, California. La prima \"Gilroy Indian\" fu la Chief, e dal 2001 inizi\u00f2 la commercializzazione di Scout e Spirit. Anche la Indian Motorcycle Corporation fall\u00ec e cess\u00f2 la produzione nel 2003.\nLa Indian Motorcycle Company: dal 2006.\nNel 2006 la Indian Motorcycle Company, una nuova societ\u00e0, fu fondata dalla Stellican Limited di Londra e inizi\u00f2 la produzione delle moto gi\u00e0 progettate dai primi anni 2000.\nNel 2011 il marchio e l'azienda sono stati acquistati dalla compagnia Polaris Industries, che gi\u00e0 si occupava di produzione motociclistica con il marchio Victory, e nel 2013 sono stati presentati 3 nuovi modelli con motore di 1.811 cm\u00b3: la Chief Classic, la Chief Vintage e la Chieftain.\nCuriosit\u00e0.\nNel 1967 sul lago salato di Bonneville Speedway, il neozelandese Burt Munro stabil\u00ec con la sua \"Indian Scout\", acquistata nel 1920 e da lui modificata, il record di classe (cilindrata inferiore a 1000\u00a0cm\u00b3) alla velocit\u00e0 di 295,5\u00a0km/h, e durante le qualifiche fu cronometrato a 305,9\u00a0km/h. L'impresa nel 2005 fu narrata nel film Indian - La grande sfida con Anthony Hopkins."}
{"id": "1564082", "revid": "47767", "url": "https://it.wikipedia.org/wiki?curid=1564082", "title": "Merania", "text": "La Merania (in latino \"Meranum\", in tedesco \"Meranien\", letteralmente \"terre lungo il mare\") \u00e8 una regione storica situata all'estremo occidente del medievale regno d'Ungheria, lungo la fascia costiera dell'Adriatico corrispondente all'incirca all'attuale Dalmazia, probabilmente la sua parte pi\u00f9 settentrionale sino a Fiume e al Quarnaro ma esclusa l'Istria.\nGi\u00e0 appartenente alla Baviera, dopo la messa al bando del duca Enrico XII pass\u00f2 alle dirette dipendenze dell'Imperatore.\nFederico I Barbarossa infeud\u00f2 della regione Bertoldo IV d'Andechs (duca di Croazia e Dalmazia dal 1182, assunse ufficialmente il titolo di duca di Merania nel 1194): il nipote di Bertoldo, Ottone II, mor\u00ec senza eredi nel 1248 ed il territorio venne diviso tra i vari successori."}
{"id": "1564083", "revid": "481666", "url": "https://it.wikipedia.org/wiki?curid=1564083", "title": "National Board of Review Awards 1931", "text": "La 3\u00aa edizione dei National Board of Review Awards si \u00e8 tenuta nel 1931."}
{"id": "1564089", "revid": "109893", "url": "https://it.wikipedia.org/wiki?curid=1564089", "title": "National Board of Review Awards 1932", "text": "La 4\u00aa edizione dei National Board of Review Awards si \u00e8 tenuta nel 1932.\n\u00c8 stato assegnato per la prima volta il premio per il miglior film."}
{"id": "1564090", "revid": "599013", "url": "https://it.wikipedia.org/wiki?curid=1564090", "title": "Restyling (auto)", "text": "Col termine inglese restyling, in campo automobilistico, si intende l'opera di riammodernamento di una carrozzeria.\nStoria.\nSi tratta di una strategia usata sin da quando \u00e8 nata l'automobile prodotta in serie, ma la sua applicazione, il modo e i motivi per i quali viene utilizzata, \u00e8 cambiata molto nel corso del tempo. Inizialmente era una strategia usata per aggiornare o comunque migliorare i modelli, al fine di risolvere i vari problemi o difetti riscontrati: le vetture nate con un aspetto troppo spartano (come, per esempio, la Fiat 500 del 1957) venivano impreziosite da cromature o da interni con diversi materiali di rivestimento, di struttura o di imbottitura. Venivano sostituiti i componenti, meccanici e non, che risultavano inadatti o poco affidabili e cos\u00ec via.Al giorno d'oggi le strategie di aggiornamento o ringiovanimento di un'automobile sono rimaste pressoch\u00e9 le stesse, ma \u00e8 cambiato il motivo e il modo con cui esse vengono applicate. Spesso, nelle vetture moderne, l'operazione di ringiovanimento dell'autovettura \u00e8 limitato al piano estetico, e non mira a migliorare il prodotto o adattarlo al mercato, ma semplicemente a mantenerlo appetibile e competitivo per il cliente. Sono rari i casi in cui il restyling interviene anche nel chassis vero e proprio dell'automobile, anche se generalmente un restyling estetico \u00e8 accompagnato dal debutto di nuovi motori e allestimenti. Vi sono stati per\u00f2 casi d'auto aggiornate a livello telaistico e con nessuna o poche modifiche estetiche, come l'Alfa Romeo 159, nel 2008 completamente riprogettata nello chassis, sostituendo parti della piattaforma con altre in acciaio pi\u00f9 resistente ma di minor spessore e di conseguenza pi\u00f9 leggero. In questo caso esteticamente la vettura non ha ricevuto pressoch\u00e9 alcuna modifica. Bisogna per\u00f2 aggiungere che anche un aggiornamento estetico pu\u00f2 richiedere corpose opere di riprogettazione: per esempio nel restyling della Grande Punto che ha portato alla nascita della Fiat Punto Evo, sono stati riprogettati i gruppi ottici, i paraurti e la scocca degli interni.\nIl marketing e le pubblicit\u00e0 per\u00f2 creano molta confusione, coniando termini sempre nuovi e spacciando vetture restilizzate come modelli completamente nuovi, di recente il mondo dell'automobile \u00e8 sempre pi\u00f9 invaso da termini commerciali come \"Model Year\" o \"nuova generazione\" ma che sostanzialmente non presentano un vero nuovo modello di vettura ma una sua rivisitazione perlopi\u00f9 estetica seguita da, talvolta, aggiornamenti sulle motorizzazioni e sulle omologazioni riguardo ai consumi. Un esempio lampante e recente di auto vendute come nuove ma sostanzialmente dei restyling di vetture gi\u00e0 esistenti sono alcuni modelli della Volkswagen: la Volkswagen Golf VI del 2008 (venduta come nuovo modello ma di fatto un restyling, seppur molto approfondito, del modello del 2003) e la Volkswagen Passat del 2010, ristilizzazione molto profonda del modello del 2005.\nTerminologia correlata.\nCommercialmente, con una certa logica, vengono attribuiti diversi termini ad un'operazione di rivisitazione estetica di un'auto:\nFacelift.\nUn intervento di restyling pi\u00f9 leggero, ovvero consistente in piccolissimi particolari estetici, viene denominato \"facelift\" e spesso consistono in accorgimenti quasi impercettibili. La prima generazione della Toyota Yaris \u00e8 stata aggiornata a met\u00e0 carriera, tale aggiornamento consiste in una modifica molto leggera, viene leggermente modificato il fanale anteriore e lievemente la zona paraurti, nonostante le modifiche siano minime non si tratta di un facelift; il termine facelift, che in inglese indica anche la ritidectomia o ringiovanimento facciale (equivalente dell'italiano lifting), non cambia l'aspetto dell'automobile ma, come la pratica chirurgica, lo ringiovanisce soltanto. Un esempio lampante di facelift \u00e8 per esempio quello che ha interessato la Lancia Ypsilon del 2003 che nel 2006 ha ricevuto modifiche estetiche davvero impercettibili. Altro esempio di Facelift \u00e8 quello della Fiat Punto Classic che consiste solamente nell'inserimento di alcuni elementi cromati tra cui la mascherina argentata e il cambio del nome da \"Punto\" a \"Punto Classic\" (2007) mentre il vero restyling \u00e8 stato fatto nel 2003 dove (a differenza della versione del 1999), cambiano, oltre che alcuni accorgimenti degli interni, i gruppi ottici e rilevanti modifiche nella meccanica, oltre alle dotazioni di nuovi motori e servizi di sicurezza di serie.\nModel Year.\nIl termine \"Model Year\" (abbreviato anche \"MY\"), perlopi\u00f9 usato negli Stati Uniti ma che ha iniziato a diffondersi anche in Europa, letteralmente significa \"anno del modello\" ed indica l'anno per il quale il modello \u00e8 stato concepito ma che non coincide necessariamente con l'anno di produzione e commercializzazione; alcuni modelli, soprattutto in America, possono venir prodotti e immatricolati addirittura nel terzo trimestre dell'anno precedente del MY dichiarato, e questo divario di tempo \u00e8 giustificato dal voler i produttori prevenire imprevisti che potrebbero ritardare l'effettiva disponibilit\u00e0 del modello al momento del debutto ufficiale, e quindi le produzioni vengono spesso avviate con largo anticipo bench\u00e9 in sordina. Purtroppo questa strategia \u00e8 stata anche utilizzata in modo completamente ingiustificato dal marketing, soprattutto in Europa dove aggiornamenti di modelli esistenti, che spesso non sono n\u00e9 restyling n\u00e9 semplici lifting ma solo operazioni pubblicitarie o legate alla vendita (nuovi colori, nuovi accessori ecc. ecc.), vengono venduti con la dicitura Model Year dell'anno successivo anche dall'estate dell'anno precedente, senza una vera spiegazione logica. Tuttavia nei casi dove il termine viene usato correttamente, con tale dicitura si identifica l'anno per il quale il modello \u00e8 stato progettato. La Dodge Dart per esempio \u00e8 un'auto concepita e progettata per l'anno 2013; nonostante la sua vendita sia stata annunciata gi\u00e0 per il secondo trimestre del 2012 il Model Year del modello rimane 2013. Il termine ormai viene sempre pi\u00f9 usato a livello commerciale anche come sinonimo di \"nuova gamma\" di un determinato modello (nuovi allestimenti, nuovi motori, nuovi accessori ecc. ecc.).\nNuova generazione.\nUn restyling o un facelift possono quindi determinare una nuova generazione di un determinato modello. Anche una nuova serie, ovvero un modello completamente nuovo, ne identifica una nuova generazione, per questo motivo tra i vari nomi non bisogna fare confusione.\nSe con generazione s'identifica quindi il periodo di tempo determinato da un definito modello, o dal suo restyling, con \"nuova serie\" s'identifica un modello completamente nuovo che rispetto a quella precedente ad esso porta solo il nome e a volte qualche richiamo stilistico che ricorda la serie prima, anche in questo caso per\u00f2 il profilo viene ridisegnato ad hoc. Una nuova serie di un modello quindi \u00e8 sicuramente una nuova generazione di esso.\nSotto viene riportato un esempio grafico per capire al meglio questa differenza:"}
{"id": "1564092", "revid": "247222", "url": "https://it.wikipedia.org/wiki?curid=1564092", "title": "Muto", "text": "Per muto si pu\u00f2 intendere"}
{"id": "1564093", "revid": "76437", "url": "https://it.wikipedia.org/wiki?curid=1564093", "title": "Abate Breuil", "text": ""}
{"id": "1564096", "revid": "104485", "url": "https://it.wikipedia.org/wiki?curid=1564096", "title": "Carote di ghiaccio", "text": ""}
{"id": "1564097", "revid": "1865216", "url": "https://it.wikipedia.org/wiki?curid=1564097", "title": "Henri Breuil", "text": "Definito il \"Papa della preistoria\", \u00e8 noto per i suoi studi sull'arte rupestre nelle valli della Somme e della Dordogna, nonch\u00e9 in Spagna, Portogallo, Italia, Irlanda, Cina con Teilhard de Chardin, Etiopia, Somalia britannica e in particolare l'Africa meridionale.\nBiografia.\nI primi anni.\nHenri Breuil nacque a Mortain, Manica, in Francia, ed era figlio di Albert Breuil, magistrato, e Lucie Morio De L'Isle.\nRicevette la sua istruzione al Seminario di San Sulpizio e della Sorbona, e fu ordinato nel 1900, ma gli fu dato il permesso di perseguire i suoi interessi di ricerca. Prete cattolico e membro della Compagnia di Ges\u00f9, era un uomo di profonda fede religiosa e di apprendimento. Nel 1904 riconobbe che un paio di sculture di renne di 13.000 anni al British Museum erano in realt\u00e0 una composizione. Assunse l'incarico di docente all'Universit\u00e0 di Friburgo nel 1905, e nel 1910 divenne professore di etnologia preistorica a Parigi e al Coll\u00e8ge de France dal 1925.\nLe pitture rupestri.\nEra un abile disegnatore e riprodusse fedelmente le pitture rupestri che scopr\u00ec in alcune grotte. Nel 1924 gli venne conferita la Daniel Giraud Elliot Medal dall'Accademia nazionale delle scienze. Pubblic\u00f2 vari libri e monografie, rendendo note al grande pubblico le grotte di Lascaux e Altamira.\nNel 1929, quando era ormai gi\u00e0 un'autorit\u00e0 nel campo dell'arte dell'et\u00e0 della pietra in Nord Africa ed Europa, presenzi\u00f2 a un congresso sulla preistoria in Sudafrica. Su invito personale del primo ministro Jan Smuts, nel 1942 fece ritorno in Sudafrica e ottenne una cattedra alla Witwatersrand University, che mantenne dal 1944 al 1951. Durante la permanenza in Africa meridionale, effettu\u00f2 studi sull'arte primitiva in Lesotho, nella provincia del Free State e sui Monti dei Draghi. Tra il 1947 e il 1950, capeggi\u00f2 tre spedizioni scientifiche in Africa del Sud-Ovest e in Rhodesia. Descrisse questo periodo come \"il pi\u00f9 eccitante della sua vita dedicata alla ricerca\".\nNel 1953 annunci\u00f2 la scoperta di un dipinto rupestre vecchio di oltre seimila anni, successivamente soprannominato \"La dama bianca\", sotto una sporgenza rocciosa nel Massiccio Brandberg. Il dipinto era stato in origine scoperto nel 1918 dall'esploratore e topografo tedesco Reinhard Maack, che stava cartografando il Brandberg per conto delle autorit\u00e0 coloniali tedesche. Maack fu impressionato dal disegno e ne fece diverse copie, che in seguito invi\u00f2 in Europa. Descrisse la figura con l'arco come un \"guerriero\", e annot\u00f2 nei suoi appunti che \"lo stile mediterraneo ed egizio di queste figure \u00e8 sorprendente\". Nel 1929, gli appunti di Maack giunsero nelle mani di Breuil, che era in visita a Citt\u00e0 del Capo. Sulla base dei disegni di Maack, osserv\u00f2 che il dipinto aveva forti analogie con alcune figure di atleti ritrovate a Cnosso, e sugger\u00ec che potesse essere opera di un gruppo di coloni provenienti dal Mediterraneo orientale. Fu ancora Breuil a interpretare il soggetto del dipinto come \"dama\", lettura da cui deriva il nome attuale con cui l'opera \u00e8 nota. Riusc\u00ec a visitare il sito nel 1945 e, negli anni successivi, pubblic\u00f2 le sue osservazioni e congetture prima in Sudafrica e poi in Europa.\nNel 1931 visit\u00f2 il sito degli scavi di Zhoukoudian in Cina, sito della scoperta dell'Homo erectus pekinensis, e conferm\u00f2 la presenza in loco di strumenti in pietra.\nTorn\u00f2 in Francia nel 1952 e produsse una serie di pubblicazioni scientifiche finanziate dal governo sudafricano. I suoi libri includono preziose fotografie e schizzi dei reperti artistici da lui visti durante i suoi viaggi, ma risentono molto nei toni del razzismo imperante all'epoca in Sud Africa. Svilupp\u00f2 elaborate teorie per dimostrare che gli autori delle opere pi\u00f9 pregevoli erano dei \"bianchi\". Per esempio, dichiar\u00f2 che la celebre \"dama bianca di Brandberg\" era stata dipinta dagli egiziani, o da qualche altro popolo mediterraneo, che secondo lui si sarebbero improbabilmente fatti strada per migliaia di miglia a sud-ovest nelle terre selvagge della Namibia, piuttosto che accettare che fossero pi\u00f9 ragionevolmente dei dipinti eseguiti, e che rappresentano chiaramente il loro stile di vita, dai boscimani e da altri popoli nativi della Namibia e del Sudafrica.\nI suoi contributi all'archeologia europea e africana furono considerevoli, e furono premiati dal riconoscimento di dottorati onorari da parte di non meno di sei universit\u00e0.\nLa morte.\nMor\u00ec nel 1961 a L'Isle-Adam, Val-d'Oise, in Francia, ed \u00e8 sepolto a Belleu.\nPubblicazioni.\nHenri Breuil, nella sua vita, fu autore di oltre ottocento pubblicazioni che riguardavano la preistoria, in generale e pi\u00f9 specificamente l'arte preistorica, che lo aveva particolarmente interessato. Pubblic\u00f2 anche articoli su argomenti di botanica e di entomologia."}
{"id": "1564098", "revid": "115131904", "url": "https://it.wikipedia.org/wiki?curid=1564098", "title": "Penelope Spheeris", "text": ""}
{"id": "1564100", "revid": "1568601", "url": "https://it.wikipedia.org/wiki?curid=1564100", "title": "Grotta di Trois-Fr\u00e8res", "text": "La grotta di Trois-Fr\u00e8res \u00e8 una delle pi\u00f9 famose grotte del sudovest della Francia, conosciuta per le sue pitture rupestri. Si trova a Montesquieu-Avant\u00e8s, nel dipartimento di Ari\u00e8ge.\nLa grotta fa parte di un complesso ipogeo formato dal fiume Volp, che attraversa quella zona.\nLe pitture sembrano risalire a circa il 13.000 a.C.\nLa grotta prende il nome dai tre figli del conte B\u00e9gouen che la scopr\u00ec nel 1914 (in francese \"trois fr\u00e8res\" significa \"tre fratelli\"). I disegni della grotta vennero resi famosi con le pubblicazioni dell'abate Henri Breuil.\nGraffiti.\nPi\u00f9 che dal punto di vista artistico, le raffigurazioni di questa grotta sono eccezionalmente significative per la conoscenza delle credenze e dei riti magico-religiosi di quelle genti. Le figure rappresentano con estremo naturalismo animali (cavalli, buoi, bisonti, renne, mammut, ecc.) eseguiti con una incisione profonda ma sottilissima, e sovrapposti l'uno all'altro in un groviglio di linee a prima vista indecifrabile.\nLo scopo prevalentemente magico di queste figure \u00e8 attestato dalla presenza di esseri fantastici, fra i quali molto noto \u00e8 il cosiddetto \"Stregone\". Questa figura, collocata pi\u00f9 in alto delle altre, \u00e8 in parte graffita e in parte dipinta: ha il corpo di un cavallo, e la testa, con occhi rotondi e becco quasi di uccello, \u00e8 incorniciata da una fluente barba e sormontata da corna di cervo. \n\u00c8 incerto se si tratti di un uomo mascherato, intento a qualche pratica magico-propiziatoria, o di una immagine divina."}
{"id": "1564104", "revid": "787565", "url": "https://it.wikipedia.org/wiki?curid=1564104", "title": "Tito Acerbo", "text": "Biografia.\nIl padre Olinto appartiene ad una nobile famiglia della vecchia borghesia e la madre Mariannina de Pasquale alla nobilt\u00e0 abruzzese: i baroni de Pasquale di Caprara d'Abruzzo (frazione di Spoltore in provincia di Pescara), discendenti da una illustre famiglia originaria dei Balcani da cui fuggono in seguito all'invasione dei Turchi. Compiuti i primi studi nel suo paese natale e nel seminario arcivescovile di Chieti, proseguitili presso i regi licei di Fermo e Teramo, nel 1914 consegu\u00ec la laurea in Scienze sociali a Firenze.\nArruolato nell'esercito con il grado di sottotenente, prese parte alla I guerra mondiale distinguendosi nei combattimenti sul Carso e nella battaglia dell'Ortigara, ottenendo sul campo la promozione a tenente prima, e poi a capitano: venne anche insignito di due medaglie d'argento al valore militare per i meriti di guerra conseguiti sulla Bainsizza e sul Col del Rosso e della Croce di Guerra francese.\nQuando, nella notte del 15 giugno 1918, le truppe austro-ungariche riuscirono a varcare il Piave, Acerbo, bench\u00e9 ferito, fu una delle guide carismatiche della tenace resistenza che fece fallire il tentativo di penetrazione nemica. Mor\u00ec sul campo di battaglia la mattina del 16 giugno, vicino alla chiesa di Croce. Venne insignito della medaglia d'oro al valor militare alla memoria (R.D. 11 marzo 1924).\nGli fu dedicato il Cimitero Militare di Croce di Piave, anche se la sua salma era stata tumulata in quello parrocchiale. La salma venne poi traslata a Loreto nell'estate del 1932. Nella frazione \u00e8 rimasto il monumento a lui dedicato (una colonna spezzata) inaugurato nell'ottobre 1927.\nIl fratello Giacomo, uomo politico del ventennio fascista, dedic\u00f2 alla sua memoria la Coppa Acerbo, gara automobilistica che si svolse a Pescara dal 1924 al 1961.\nIn suo onore \u00e8 stata intitolata la scuola elementare di Loreto Aprutino, suo luogo di nascita, la scuola elementare di Caprara D'Abruzzo - Comune di Spoltore (PE), la scuola primaria di Croce di Piave, luogo della sua morte, e la scuola superiore Tito Acerbo di Pescara. Vi \u00e8 una villa, denominata \"Villa Acerbo\" ereditata dalla madre Mariannina De Pasquale, sita in Caprara D'Abruzzo - Comune di Spoltore (PE), in un primo momento donata dalla famiglia Acerbo all'ONPI (Opera Nazionale Pensionati d'Italia) e successivamente chiusa, sita nel degrado.\nA Pescara il fratello Giacomo gli fece intitolare l'Istituto tecnico commerciale, un tempo villa dei Convittori di Chieti, e l'omonimo premio automobilistico \"Coppa Acerbo\" (1924-1961)."}
{"id": "1564106", "revid": "579331", "url": "https://it.wikipedia.org/wiki?curid=1564106", "title": "Kimmie Meissner", "text": "Ha vinto i Campionati mondiali di pattinaggio di figura del 2006."}
{"id": "1564109", "revid": "56818", "url": "https://it.wikipedia.org/wiki?curid=1564109", "title": "Emocromatosi primitiva", "text": ""}
{"id": "1564114", "revid": "228587", "url": "https://it.wikipedia.org/wiki?curid=1564114", "title": "Dr Victor", "text": "La sua produzione \u00e8 caratterizzata da uno stile musicale che unisce influenze reggae e rhythm'n'blues a elementi della tradizione indigena locale. Dr Victor e il suo gruppo sono estremamente popolari in Sudafrica e alcuni loro lavori hanno avuto anche visibilit\u00e0 internazionale.\nStoria.\nVictor Khojane inizi\u00f2 a suonare durante gli anni scolastici, in una band chiamata CC Beat che si ispirava alla produzione di artisti pop africani (per esempio Blondie and Papa, Harare Mambo Band e Jonathan Butler) e stranieri (soprattutto i Jackson Five). Terminate le scuole, nel 1984, il gruppo si trasfer\u00ec a Johannesburg, iniziando a esibirsi nei night club. Poco tempo dopo pubblicarono i primi due album con la CCP Records (etichetta affiliata alla EMI), che per\u00f2 due anni dopo sciolse il loro contratto. Il gruppo pass\u00f2 allora con la Dephon Records, cambiando il nome in Taxi e accompagnando importanti artisti della scena pop africana come Lucky Dube, Stimela e Zia.\nNel 1991 il gruppo cambi\u00f2 nuovamente produttore, passando all'etichetta indipendente CSR. Con la CSR incisero il loro primo grande successo, un tribute album di cover di brani di Eddy Grant dal titolo \"The Rasta Rebels\". Sulla scia di questo successo, il gruppo cambi\u00f2 il proprio nome in \"Rasta Rebels\", e poco dopo Khojane scelse per s\u00e9 il nome d'arte di \"Dr Victor\", pubblicando due album solisti sempre per CSR, \"Badayo\" ed \"Hello Afrika\". Questi lavori furono ben accolti dal pubblico; un grande successo ebbe in particolare il singolo \"Tumbai\". L'album \"One Goal, One Wish\" del 1994, accompagnato dal singolo \"Shambala\", fu un altro grande successo. Affermatosi fra gli artisti pi\u00f9 popolari del Sudafrica, Dr Victor inizi\u00f2 a essere chiamato ad aprire i concerti di artisti come Paul Simon, Tina Turner. Gloria Estefan e Janet Jackson. Nuovi successi vennero nel 1997 con la pubblicazione dell'album \"Faya\", e degli hit single \"Tsoang Tsoang Tsoang\" e \"Kalimba\". \"Faya\" fu il primo album di Dr Victor ad acquisire visibilit\u00e0 fuori dal Sudafrica (soprattutto in Francia, Messico, Medio Oriente e Giappone.\nAlla fine degli anni 1990 Dr Victor ha ricostituito il proprio gruppo originale, riprendendo con i Rasta Rebels l'attivit\u00e0 concertistica e la pubblicazione di album, aperta dalla raccolta \"The Best of the Rasta Rebels\", che includeva il brano inedito \"I Love to Truck\", un ennesimo successo commerciale. Negli anni successivi si sono alternate nuove produzioni soliste di Dr Victor (tra cui \"Stress\" nel 2000, \"Sunshine Daze\" nel 2003, \"If You Wanna Be Happy\" nel 2004) e pubblicazioni con i Rasta Rebels (\"When Somebody Loves You Back\", 2006)."}
{"id": "1564120", "revid": "465169", "url": "https://it.wikipedia.org/wiki?curid=1564120", "title": "Marco Franzelli", "text": "Biografia.\nHa cominciato a fare il giornalista a 17 anni, in un quotidiano del pomeriggio a Roma, in una televisione locale e poi a \"L'Occhio\" diretto da Maurizio Costanzo. Nel 1981, dopo aver frequentato un corso di comunicazione e giornalismo presso la Luiss, \u00e8 arrivato al Tg1 con un contratto di collaborazione a tempo determinato per la redazione sportiva diretta da Tito Stagno lavorando per i servizi e i collegamenti in \"Mercoled\u00ec Sport\" e \"90\u00ba minuto\" e per i testi redazionali della La Domenica Sportiva. \u00c8 stato assunto nel 1983 dopo aver lavorato anche in cronaca e per i servizi speciali del telegiornale, in particolare per il settimanale \"Tam Tam\" curato da Nino Criscenti.\nNel 1985 si \u00e8 trasferito a Milano per entrare a far parte della redazione di \"Linea Diretta\", il programma quotidiano in seconda serata su Rai Uno di Enzo Biagi. Dal 1986, come inviato, ha seguito il campionato del mondo di formula uno e i principali avvenimenti sportivi, dalle Olimpiadi alla Coppa del Mondo di sci alpino negli anni di Alberto Tomba. Dal 1988 al 1992 \u00e8 stato il telecronista per l'atletica leggera e ha collaborato alla Domenica Sportiva, con servizi speciali e interviste in studio.\nDal 1992 ha condotto \"Tg1 sport\", lo spazio di approfondimento sugli avvenimenti sportivi in onda tutti i giorni dopo il Tg1 delle 20. Nominato capo redattore nel 1996, \u00e8 stato Capo della Redazione Societ\u00e0, Ambiente e Sport fino al 1998 quando \u00e8 stato scelto come Capo della Redazione Cultura, Spettacolo e Sport, sempre al Tg1. Dal 2005 al 2007 \u00e8 stato responsabile dei Servizi Speciali del Tg1. Nell'edizione del Tg1 delle 20 commenta il Campionato del Mondo di Formula Uno.\nNella stagione 2003-2004 \u00e8 stato il conduttore con Roberta Capua di \"Unomattina\". Dal 2004 al 2013 \u00e8 stato conduttore dell'edizione delle 17 del Tg1, per poi ricoprire la carica di caporedattore della redazione Societ\u00e0, Cultura e Sport al Tg1. Da aprile 2014 diventa vicedirettore di Rai News 24; il 18 dicembre dello stesso anno passa alla vice direzione di Rai Sport con la responsabilit\u00e0 delle trasmissioni Rai sul campionato del mondo di Formula 1 e la delega per l'informazione sportiva su Rai News 24.\nDal 2016 al 2018 \u00e8 stato inviato nei Gran Premi di Formula 1 che la Rai ha trasmesso in diretta, mentre dal 2019 in occasione del Giro d'Italia \u00e8 il nuovo conduttore del \"Il processo alla tappa.\" "}
{"id": "1564122", "revid": "33689", "url": "https://it.wikipedia.org/wiki?curid=1564122", "title": "Slave", "text": ""}
{"id": "1564125", "revid": "1342115", "url": "https://it.wikipedia.org/wiki?curid=1564125", "title": "Respect (disambigua)", "text": ""}
{"id": "1564126", "revid": "729019", "url": "https://it.wikipedia.org/wiki?curid=1564126", "title": "Sferocitosi ereditaria", "text": "Per sferocitosi ereditaria o ittero emolitico di Minkowski e Chauffard, in campo medico, si intende un disordine emolitico di carattere ereditario (pu\u00f2 essere autosomico dominante o recessivo in base alla proteina coinvolta). Tale patologia \u00e8 stata descritta per la prima volta dai medici di origine belga Vanlair e Masius attorno al 1870.\n\u00c8 caratterizzata da alterazioni nella morfologia degli eritrociti, secondarie a difetti nella membrana degli stessi, che assumono forma sferoidale. \nIl cambiamento in forma degli eritrociti comporta una sproporzione fra l'area superficiale ed il contenuto intracellulare, determinando una minore flessibilit\u00e0. Quest'ultima \u00e8 un fattore necessario per passare attraverso il microcircolo splenico ove gli eritrociti cos\u00ec alterati subiscono emolisi extravasale.\nEpidemiologia.\nColpisce prevalentemente la popolazione bianca, senza avere preferenze in fatto di et\u00e0 o di sesso, colpendo 1 persona ogni 5000, diventando l'anemia ereditaria pi\u00f9 frequente nella popolazione bianca.\nSintomatologia.\nI sintomi e i segni clinici presentano anemia emolitica cronica ipercromica, subittero, splenomegalia, ulcere malleolari, dolore addominale, febbre e alterazione congenite scheletriche, in seguito molti di queste persone svilupperanno dei calcoli biliari pigmentati dovuti all'emolisi extravascolare.\nEziologia.\nLa causa scatenante non \u00e8 ancora certa, vi sono studi che affrontano l'idea di un deficit a livello proteico, della spectrina, il difetto riscontrato pi\u00f9 frequentemente nell'individuo dove si manifesta tale patologia, che dopo una serie di conseguenze si assisterebbe alla destabilizzazione dello strato bilipidico. In altri studi \u00e8 l'anchirina la proteina coinvolta; essa impedirebbe all'altra proteina di funzionare correttamente. Altre proteine coinvolte sarebbero la banda 3 e la proteina 4.2.\nLe membrane plasmatiche degli eritrociti sono 3 volte pi\u00f9 permeabili al Na+ rispetto agli eritrociti degli individui sani. I livelli di Na+,K+-ATPasi sono elevati . Quando i globuli rossi delle persone affette da questa patologia hanno abbastanza glucosio da poter avere livelli normali di ATP lo ione sodio viene tranquillamente espulso alla stessa velocit\u00e0 con cui entra nella cellula, per cui l'eritrocita viene a trovarsi in una soluzione isotonica quindi le dimensioni e la forma sono normali. Il problema si presenta quando i globuli rossi entrano nei seni venosi della milza, dove la concentrazione di glucosio \u00e8 pi\u00f9 bassa per cui la concentrazione di ATP si riduce e quindi il Na+ non pu\u00f2 pi\u00f9 essere pompato fuori dalla Na+,k+-ATPasi alla stessa velocit\u00e0 con cui entra; quindi qui i globuli rossi si gonfiano , diventando pi\u00f9 suscettibili alla distruzione da parte dei macrofagi splenici ed alla lisi osmotica da fragilit\u00e0 di membrana.\nTerapie.\nIl trattamento prevede, oltre alla trasfusione di sangue se si rendesse necessario, la splenectomia che deve comunque avvenire dopo i 3 anni e dopo le vaccinazioni per \"Haemophilus influenzae\", \"Streptococcus pneumoniae\" e \"Neisseria meningitidis\".\nPrognosi.\nLa prognosi cambia a seconda dell'et\u00e0 dell'individuo in cui si manifesta; risulta buona se il soggetto \u00e8 adulto, ma con decorso pi\u00f9 marcato e pericoloso qualora il soggetto coinvolto sia in et\u00e0 infantile."}
{"id": "1564127", "revid": "363629", "url": "https://it.wikipedia.org/wiki?curid=1564127", "title": "Popper (droga)", "text": "I popper, anche noti come pop, sono una serie di sostanze stupefacenti, con propriet\u00e0 tossiche, assumibili per inalazione, appartenenti alla classe dei nitriti alchilici, usate in passato per diversi scopi farmacologici.\nOrigine.\nIl popper \u00e8 solitamente un composto di nitrito di amile, nitrito di etile o nitrito d'isobutile, ed \u00e8 contenuto, con diversi nomi commerciali, in piccole bottiglie di vetro. Il nome deriva dal verbo onomatopeico inglese \"to pop\", il suono provocato dall'apertura della fiala di vetro in cui nel passato veniva commercializzato questo prodotto. Il popper si \u00e8 diffuso inizialmente nell'ambiente dei sexy shop, soprattutto inglesi, ed \u00e8 giunto nell'Europa continentale, negli anni '90, parallelamente al consumo di altre droghe sintetiche.\nI popper sono legali in alcuni paesi europei, come la Francia e l'Inghilterra, e sono generalmente venduti nei sexy shop.\nIn medicina \u00e8 stato usato, opportunamente dosato, come antidoto negli avvelenamenti cianidrici, e in passato come farmaco anti-anginoso prima di essere soppiantato dalla nitroglicerina, di maggior durata d'azione e di maggiore sicurezza nell'utilizzo.\nEffetti indotti.\nGli effetti dei \"popper\" (definiti generalmente come \"rush\") sono molto brevi, ma intensi; durano circa 1 minuto (30/50 secondi) e sono seguiti da un forte aumento del battito cardiaco e da una brusca caduta della pressione arteriosa con conseguente sensazione di abbassamento delle funzioni psicofisiche.\nI popper si assumono tramite aspirazione nasale e producono:\nEffetti collaterali.\nIl popper aumenta il battito cardiaco troppo velocemente e pu\u00f2 provocare attacchi di nausea, vomito, perdita di coscienza, alterazioni della vista e, in persone predisposte, disturbi cardiaci molto gravi. Ove assunto insieme con ecstasy, anfetamine, cocaina, il rischio di attacchi cardiaci aumenta notevolmente, anche nei soggetti in perfetta forma fisica.\nSi \u00e8 sostenuto che con l'uso dei popper potesse aumentare la possibilit\u00e0 di trasmissione del virus dell'HIV, suppostamente a causa dell'intensa eccitazione, dello sbandamento e dell'eccessiva euforia, che avrebbero potuto condurre, in queste condizioni, ad esempio all'uso errato del preservativo o al disuso dello stesso; queste ipotesi sono per\u00f2 smentite da studi scientifici, che non ne hanno riscontrato prove concrete.\nSono possibili danni anche irreversibili alla mucosa nasale (in caso di consumo protratto o di contatto del popper liquido con la mucosa), irritazione, arrossamento e possibile comparsa di dermatite seborroica in caso di contatto del popper liquido con la pelle del viso, naso o labbra. \nL'ingestione pu\u00f2 portare alla necrosi del tubo digerente o alla morte per avvelenamento; inoltre \u00e8 assolutamente da evitare il contatto con gli occhi.\nL'assunzione della sostanza pu\u00f2 avere inoltre interazioni farmacologiche anche gravi quando, all'assunzione, si sia sotto terapia con acido acetilsalicilico (aspirina, cardioaspirina, flectadol), calcio-antagonisti o inibitori della fosfodiesterasi-5. Viste le interazioni col sistema cardiovascolare, non deve assolutamente essere utilizzato da soggetti affetti da anemia, glaucoma o da disturbi cardiaci e della pressione di qualsiasi tipo, assolutamente sconsigliato l'uso di questa sostanza in concomitanza con farmaci per la disfunzione erettile (Viagra, Cialis, ecc.), essendo anche loro vasodilatatori, il rischio di interazioni cardiache fatali \u00e8 altissimo."}
{"id": "1564129", "revid": "404449", "url": "https://it.wikipedia.org/wiki?curid=1564129", "title": "Antonio Guarnieri", "text": "\u00c8 stato uno dei pi\u00f9 grandi direttori d'orchestra italiani della prima met\u00e0 del Novecento. Della sua direzione si apprezzavano la chiarezza, la nitidezza dei suoni e la concertazione dei cantanti. Celebri erano il gesto, scarno fino all'immobilit\u00e0, che dominava le orchestre e lo sguardo, acuto e penetrante, che stregava gli orchestrali. Viene considerato uno dei pi\u00f9 penetranti interpreti di Wagner, Brahms, dell'opera francese e di Vivaldi. Ebbe fama internazionale e fu apprezzato nei maggiori centri musicali d'Europa e d'America: Milano, Vienna, Madrid, Buenos Aires ecc. Di lui restano pochissime incisioni. Vere e proprie rarit\u00e0.\nBiografia.\nAntonio Guarnieri \u00e8 nato a Venezia il 1\u00ba febbraio 1880.\nDirettore d'orchestra, violoncellista e compositore. Appartenne ad una famiglia di musicisti. Suo fratello Francesco, violinista e anch'egli compositore, ebbe una brillante carriera internazionale, mentre il padre Luigi fu uno stimato contrabbassista presso l'Orchestra del Teatro La Fenice di Venezia.\nLa formazione.\nConseguito il diploma di violoncello prosegu\u00ec gli studi in composizione ed organo sotto la guida di Marco Enrico Bossi, direttore del Liceo Musicale \u201cBenedetto Marcello\u201d di Venezia. Da questi Guarnieri ricevette un'impronta formativa che lo guid\u00f2 nelle successive scelte e l'accompagn\u00f2 per l'intera vita. Egli infatti si interess\u00f2, ancora molto giovane, ad autori allora poco frequentati quali Antonio Vivaldi e Gaspare Spontini. A Monaco di Baviera durante un periodo di perfezionamento ebbe modo di conoscere e penetrare quel mondo mitteleuropeo che avrebbe poi frequentato nel corso della sua carriera. Tornato in Italia conobbe il pianista e compositore Giuseppe Martucci ed entr\u00f2 a far parte come violoncellista del Quartetto che di Martucci portava il nome. Tale incontro fu importante per l'affinamento del gusto di Guarnieri verso la musica cameristica mitteleuropea e la musica strumentale italiana rinascimentale e barocca che proprio da loro veniva riscoperta ed eseguita.\nNel 1903 Guarnieri mosse i primi passi come direttore d'orchestra durante una tourn\u00e9e in Italia condotta da Amilcare Zanella. L'insegnamento di Zanella insieme a quello di Bossi e Martucci form\u00f2 in maniera definitiva il gusto e l'attenzione del Guarnieri per la musica strumentale italiana che continu\u00f2 ad eseguire per tutta la vita.\nLa direzione d'orchestra: dal Petruzzelli di Bari all'Hofoper di Vienna.\nL'esordio vero e proprio come direttore d'orchestra, dopo il periodo di musicista da camera, avvenne nel 1904 a Siena. Il repertorio che caratterizz\u00f2 le sue prime direzioni da un lato mostra il classico repertorio operistico dall'altro invece evidenzia l'attenzione di Guarnieri per le opere nuove come le \"Nozze istriane\" di A. Smareglia, \"Jerry e Betly\" di E. Romano e \"Cavalleria rusticana\" di D. Monleone. Dopo tre stagioni padane (Venezia, Brescia, Udine ecc.) la prima importante scrittura gli venne dal Teatro Petruzzelli di Bari. Nella stagione 1907/1908 diresse ben sette opere del cartellone di questo teatro da \"Andrea Ch\u00e9nier\" di U. Giordano, a \"La boh\u00e8me\" di G. Puccini, da \"Pagliacci\" di Ruggero Leoncavallo a \"Traviata\" di Giuseppe Verdi fino a novit\u00e0 come \"Velda\" di L. Cassone e \"Werther\" dell'amato J. Massenet. A Bari incontr\u00f2 come interprete di \"Tosca\" il grande soprano Camilla Pasini, la prima grande star della sua carriera. Con lei protagonista diresse ben 13 repliche dell'opera nel febbraio del 1908. Dopo questa esperienza Guarnieri ebbe come interpreti delle sue opere sempre nomi di assoluto rilievo. La stagione al Petruzzelli di Bari fu per Guarnieri un vero e proprio trampolino di lancio. L'anno successivo lo troviamo a Venezia scritturato per l'intera stagione 1908/1909. Al Teatro La Fenice diresse per la prima volta il \"Tristan und Isolde\" di R. Wagner, opera destinata a diventare nel tempo un suo cavallo di battaglia.\nGli impresari teatrali italiani cominciarono a conoscerlo e a stimarlo tanto da contenderselo per guidare intere stagioni operistiche. Giunse cos\u00ec al Teatro Massimo di Palermo dove ottenne un grande successo dirigendo il \"Tannh\u00e4user\" di Wagner e il \"Rigoletto\" di Verdi. L'eco di questo successo giunse fino a Vienna dove il Sovrintendente dell'Opera di Corte Hans Gregor chiam\u00f2 Guarnieri a guidare la stagione d'opera italiana. Gli anni passati a Vienna (1912-1913) furono anni di grandi ed esaltanti successi. All'Hofoper ebbe modo di lavorare con alcune leggendarie prime donne come Marie Gutheil-Schoder, Berta Kiurina, Elise Elizza e Anna Bahr-Mildenburg.\nNell'ottobre 1912 durante le prove di \"Madama Butterfly\" di Puccini, Guarnieri, che avrebbe dovuto dirigere anche \"Cavalleria rusticana\" e \"Pagliacci\" in lingua tedesca, lament\u00f2 l'esiguit\u00e0 del tempo a disposizione per un impegno cos\u00ec complesso, dichiar\u00f2 forfait e fu sostituito da Franz Schalk. I rapporti con il sovrintendente Hans Gregor si logorarono in modo irreparabile tantoch\u00e9, nonostante i successi de \"Il Trovatore\" di G. Verdi andato in scena il 23 dicembre 1912 e di alcune recite di \"Rigoletto\", \"Madama Butterfly\" e \"Traviata\" del gennaio del 1913, Guarnieri abbandon\u00f2 Vienna con una vera e propria fuga. Lo scandalo suscitato dall'abbandono dell'Hofoper fu enorme nel mondo musicale almeno come la penale richiesta a Guarnieri dal sovrintendente. Ma lo scoppio della guerra, per fortuna del Maestro, interruppe ogni azione giudiziaria.\nIl successo internazionale e gli anni della guerra.\nUna volta in Italia Guarnieri fu contattato per la stagione primavera-estate 1913 al Teatro Col\u00f3n di Buenos Aires. Il Maestro accett\u00f2 senza alcun indugio sia per sfuggire alla giustizia austriaca sia per motivi di famiglia. Al Teatro Colon ebbe modo di lavorare con una compagnia di canto eccezionale che aveva come voci femminili Cecilia Gagliardi e Maria Barrientos e come voci maschili Tito Schipa e Giuseppe Anselmi. Diresse, sempre coronato dal successo, Rigoletto, Mignon di A. Thomas, Lucia di Lammermoor di Donizetti e La Traviata di Verdi. Il 1914 \u00e8 l'anno in cui, accanto all'attivit\u00e0 operistica, Guarnieri and\u00f2 incrementando anche quella dei concerti portando al pubblico gli impressionisti francesi che tanto amava e giovani autori italiani.\nNel 1915 fond\u00f2 a Milano la Societ\u00e0 Sinfonica Italiana ed ebbe modo di accostarsi per la prima volta al mezzo discografico. L'anno 1917 \u00e8 l'anno in cui Guarnieri sfiora per la prima volta Arturo Toscanini, suo grande rivale. Questi avrebbe dovuto dirigere all'Augusteo Fontane di Roma di Ottorino Respighi ma, contestato dal pubblico romano, gett\u00f2 la bacchetta e se ne and\u00f2. A sostituirlo fu chiamato Antonio Guarnieri.\nL'approdo alla Scala e la consacrazione nel cuore del pubblico.\nQualche anno dopo, nel 1922, il Maestro approda al Teatro alla Scala non pi\u00f9 per dirigere un concerto sinfonico come era stato in precedenza ma come maestro concertatore e direttore d'orchestra di uno spettacolo in abbonamento: Lohengrin di R. Wagner. Lo aveva invitato il direttore artistico Arturo Toscanini il quale ben presto per\u00f2 si rese conto del suo errore in quanto, dopo la prima dell'opera, si vide scoppiare in casa una bomba inattesa. Il successo di Guarnieri fu subito immenso, confermato e, se possibile, aumentato a pochi mesi dal Lohengrin dalla direzione della prima assoluta di Belfagor di O. Respighi. Tra i due grandi maestri ci fu una malcelata lotta per la leadership sul Teatro alla Scala e i mezzi per ottenerla furono spesso biechi e non privi di vili trabocchetti, soprattutto da parte di Arturo Toscanini.\nGli anni compresi fra il debutto scaligero e la seconda guerra mondiale furono gli anni in cui venne consacrata la venerazione del pubblico per questo immenso direttore d'orchestra. Diresse in tutti i pi\u00f9 prestigiosi teatri d'Italia: a Bologna, Trieste, Venezia, Firenze, Napoli, Roma, Catania. Nel 1927 giunse a Verona per la stagione estiva dell'Arena. Vi diresse La vestale di Gaspare Spontini e Aida di Verdi ma nonostante il grande successo, personalmente, fu molto deluso per questioni di acustica dall'esperienza di musica all'aperto. Maestro com'era del perseguire ed ottenere raffinatissime sonorit\u00e0, con il suo solito sarcasmo disse: \u201cAll'aperto si pu\u00f2 giocare a bocce o pisciare, non si deve far musica\u201d. E non mise pi\u00f9 piede all'Arena. Conclusa intanto l'unione con Anna Renzi dalla quale Guarnieri aveva avuto due figli: Arrigo, direttore d'orchestra e Augusta Sara, cantante, il Maestro ebbe una seconda unione con Renata Sancassani dalla quale nacquero Anna Maria, attrice, Ferdinando, direttore d'orchestra e Augusta Paola Francesca.\nGli anni Trenta videro Guarnieri dirigere opere al Teatro alla Scala, al teatro dell'Opera di Roma, a La Fenice, davanti ai microfoni dell'Eiar e concerti nei pi\u00f9 famosi teatri italiani. A questi anni appartengono due episodi che chiariscono il carattere bizzarro e pigro del Maestro: il concerto di Cremona al Teatro Ponchielli del 1937 e la memorabile direzione del Macbeth di Ernest Bloch del 1938 al San Carlo di Napoli. A Cremona per le celebrazioni stradivariane erano presenti i pi\u00f9 grandi violinisti della scena internazionale: Andreasson, Abbado, Materassi, Hindemith, Mazzucurati ecc. Con la loro complicit\u00e0 Guarnieri trafug\u00f2 gli Stradivari, gli Amati, i Guarneri del Ges\u00f9 che liutai e collezionisti di tutto il mondo avevano inviato a Cremona per l'occasione e che erano esposti al Palazzo Guelfo di Cittanova e tutti insieme fecero al Teatro Ponchielli una notturna orgia musicale di inimmaginabile bellezza. \u201cI banditi di Dio\u201d furono chiamati da un critico che anni dopo raccont\u00f2 l'episodio.\nAl San Carlo di Napoli per dirigere il Macbeth di Bloch, vista la difficolt\u00e0 dell'opera e la fatica da fare, si rifiut\u00f2 di provare dichiarandosi indisposto. L'autore presente su piazza lo sostitu\u00ec per i primi giorni di prove mentre Guarnieri, non visto, lo osservava seduto nel buio di un palco. Avvicinandosi la prima venne fuori dal suo \u201cmalessere\u201d e balzato sul podio diresse l'opera in modo memorabile. Un trionfo. Tanto che al termine Bloch corse a stringergli la mano esclamando commosso: \"Non sapevo di aver scritto una musica cos\u00ec bella\".\nDall'Accademia Chigiana al ritorno trionfale a Vienna.\nDal 1939 al 1946 tenne corsi di perfezionamento in direzione d'orchestra presso l'Accademia Chigiana di Siena, chiamato dal conte Chigi Saracini. Fu un'esperienza straordinaria sia per il maestro che per gli allievi, fra questi Claudio Abbado. Musicisti e intellettuali da ogni parte del mondo giungevano a Siena per ammirarlo ed avere la possibilit\u00e0 di assistere ad una sua direzione. Fu durante l'esecuzione della Juditha Triumphans di Vivaldi nel 1941 che Ezra Pound, venuto a Siena per l'occasione, disse: \u201cIo vorrei da Dio ascoltare Guarnieri dirigere Vivaldi piuttosto che ascoltare Toscanini dirigere Beethoven a Salisburgo\u201d.\nIl compositore Igor Markevitch dopo aver osservato di persona Guarnieri dirigere alla Chigiana cos\u00ec scrisse di lui: \u201cMerita d'essere annoverato fra i grandi direttori storici. Con una bacchetta corta come una matita e gesti minuti quanto precisi, Guarnieri soggiogava le orchestre ricavandone una qualit\u00e0 trascendentale. La sua arte direttoriale mi comunic\u00f2 un'impressione d'infallibilit\u00e0 come non ho riconosciuto che in Toscanini\u201d.\nSempre nell'agosto del 1941 sal\u00ec sul podio delle Settimane internazionali di Musica di Lucerna conquistando il pubblico di lingua tedesca per la sua interpretazione di Brahms e Wagner tanto che gli venne offerto per il 1942 un trionfale ritorno a Vienna con l'Orchestra del Maggio Musicale Fiorentino in occasione del centenario della fondazione dei Wiener Philharmoniker. In questa occasione fu insignito dai Filarmonici della Medaglia Nicolai, l'onorificenza pi\u00f9 alta concessa ad un direttore d'orchestra. La Telefunken subito lo ingaggi\u00f2 per la registrazione di un intero ciclo sinfonico. In Italia intanto Guarnieri continuava a prodursi in concerti e nella direzione di opere a teatro. Si ricordano un memorabile Boris Godunov di Modest Petrovi\u010d Musorgskij all'Opera di Roma del 1942 e Kovancina sempre di Musorgskij del 1943.\nDai trionfi al Teatro alla Scala alla fine.\nFra il 1940 e il 1947 fu protagonista delle stagioni al Teatro alla Scala, \u201csfollate\u201d a causa dei bombardamenti in provincia e poi al Teatro Lirico di Via Larga a Milano. Stagioni rimaste negli annali del Teatro anche per la partecipazione di giovani cantanti divenuti in seguito delle vere e proprie star: Tito Gobbi, Mario Del Monaco, Mafalda Favero, Giuseppe Di Stefano, Giulietta Simionato.\nConclusa la stagione scaligera le condizioni di salute di Guarnieri notevolmente peggiorate lo costrinsero ad abbandonare i teatri e a dirigere le opere in forma di concerto davanti ai microfoni della Rai. Dopo I puritani di Vincenzo Bellini (1948), Andrea Ch\u00e9nier di Umberto Giordano con Lauri Volpi (1949) e La Boh\u00e8me di G. Puccini con la Tebaldi (1949) diresse nel 1950 La sonnambula di Bellini e la Francesca da Rimini di Riccardo Zandonai, unico esempio di opera completa diretta da Guarnieri conservata in disco dalla Fonit Cetra e giunta fino a noi.\nFu questa l'ultima fatica dal Maestro. La malattia, dopo l'estate del 1950, gli imped\u00ec infatti di salire ancora sul podio. \nCompose alcune opere teatrali: Giuditta e Hannele; Impressioni di Spagna per orchestra, Orazione per la mia fine con testo dello stesso Guarnieri e musica vocale.\nMor\u00ec a Milano il 25 novembre 1952.\nIl nome di Antonio Guarnieri oggi \u00e8 sconosciuto alla maggior parte del popolo italiano. Un geniale direttore rimane cos\u00ec nell'ombra pur avendo vissuto una vita straordinaria e dato ai fruitori della musica gioie infinite, diffuso ingegno. Un grande artista. Un genio pari a quello di Arturo Toscanini. Egli \u00e8 stato riconosciuto tale in Italia e all'estero, da appassionati, da critici musicali, da addetti ai lavori (i quali, quando era il caso, avevano pur sub\u00ecto i suoi sarcasmi), da altri grandi artisti come, solo per fare due nomi, Franco Zeffirelli ed Herbert von Karajan.\nPerch\u00e9 allora questa obliterazione della memoria? Un discorso sulla fama \u00e8 lungo e difficile da fare. Alcuni attribuiscono quanto \u00e8 accaduto al carattere duro del Maestro, altri alla sua lingua biforcuta che castigava ogni errore musicale senza piet\u00e0, altri alla mancanza di una discografia che lo ricordi e ce lo faccia apprezzare. Guarnieri era uomo schivo e severo, amante della disciplina e del lavoro. Non si occupava, come diremmo oggi , della sua immagine. Amava la musica e questa era tutta la sua vita. Non edific\u00f2 da vivo il piedistallo su cui salire da morto. \u201cSul versante della fortuna, le durezze toscaniniane si risolvevano in positivo, per Guarnieri pesavano sul negativo\u201d, cos\u00ec scriveva Gianandrea Gavazzeni. Ed \u00e8 stato proprio cos\u00ec. Forse per mille motivi o, forse, per nessun motivo. Cos\u00ec agisce la Fama nonostante gli sforzi di noi umani per contrastare la sua cecit\u00e0 e la sua partigianeria a prescindere.\nDiscografia.\nAntonio Guarnieri ha inciso alla fine degli anni '20 per la casa discografica milanese Fonotipia di cui era consulente artistico il compositore Umberto Giordano. Quindi per la Homochord - poi diventata Odeon-, La Voce del Padrone, la Telefunken soprattutto con l'Orchestra del Teatro alla Scala. Con la Cetra ha inciso nel 1951 \"Francesca da Rimini\", l'unica opera completa che rimane di tutte le sue varie incisioni, di recente ristampata in CD dalla Warner Fonit e nel 2014, per il centenario della sua composizione, dall'etichetta Urania."}
{"id": "1564134", "revid": "6923", "url": "https://it.wikipedia.org/wiki?curid=1564134", "title": "Gruppo A (rally)", "text": ""}
{"id": "1564136", "revid": "6923", "url": "https://it.wikipedia.org/wiki?curid=1564136", "title": "Gruppo B (rally)", "text": ""}
{"id": "1564137", "revid": "6923", "url": "https://it.wikipedia.org/wiki?curid=1564137", "title": "Gruppo N (automobilismo)", "text": ""}
{"id": "1564139", "revid": "1584565", "url": "https://it.wikipedia.org/wiki?curid=1564139", "title": "Lo strano mondo di Min\u00f9", "text": ", \u00e8 un anime giapponese di 130 puntate, dalla durata di circa 7-8 minuti ciascuna e racchiuse in episodi di 25 minuti comprendenti 3 puntate. Prodotto nel 1983 dalla Pierrot, la regia \u00e8 di Tatsuo Hayakawa e le musiche di Tachio Akano. La serie animata \u00e8 tratta dai romanzi di Alf Pr\u00f8ysen.\nIn Italia \u00e8 stata trasmessa per la prima volta da Rete 4 a partire dal settembre del 1985; in seguito l'anime \u00e8 stato replicato su Italia 1, Canale 5, Junior TV, e Odeon TV, e in seguito anche all'interno del programma \"Contactoons\" e sulla syndication Universe con il titolo La signora Min\u00f9. La serie \u00e8 anche disponibile in streaming su Prime Video.\nTrama.\nMin\u00f9 Pepperpot \u00e8 una donna sposata, ormai pensionata e non pi\u00f9 giovane, ma forte di carattere, che vive in un paesino nella campagna norvegese con il marito, il Signor Pepperpot (un tipo buffo, magro e cocciuto con dei baffoni grigi, che fa l'imbianchino quasi pensionato), il suo gatto, di nome Aceto, e il suo pigrissimo cane, Saetta, sul finire del 1950.\nNel paesello vivono anche 3 discoli, Prezzemolo (in alcuni episodi chiamato anche Andy), Ortica e Rapa, che, di nascosto dai genitori (mai incontrati nel corso della serie, fatta eccezione per Mint, il padre di Prezzemolo), ne combinano di tutti i colori. Di tanto in tanto, all'improvviso e in modo del tutto incontrollabile, la signora Min\u00f9 diventa minuscola grazie agli strani poteri del cucchiaino magico col campanellino che porta appeso al collo, che tra l'altro \u00e8 l'unico accessorio che rimane di dimensioni immutate. Inoltre, da minuscola, acquisisce la capacit\u00e0 di conversare con gli animali. Quando avviene questo \"disguido\" e si rimpicciolisce improvvisamente, la signora Min\u00f9 si trova alle prese con i problemi quotidiani, che deve adesso affrontare in scala ingigantita. Fare il bucato, preparare il pranzo e dipingere un tavolo diventano imprese apparentemente insormontabili, che lei per\u00f2 riesce ad affrontare con la buona volont\u00e0 e con l'aiuto dei suoi amici animali.\nTalvolta, ad esempio, ha a che fare con i topi vichinghi che abitano la sua casa sul tetto, altre volte con i vari animali domestici o del bosco vicino alla sua fattoria; spesso questi animali sono afflitti da un problema, che la signora Min\u00f9 prontamente riesce a risolvere. Altre volte questi animali sono arrabbiati con la signora Min\u00f9, o con gli umani in generale, per come gli uomini agiscono senza tenere in nessun conto l'esistenza di questi esseri pi\u00f9 piccoli, e ci\u00f2 \u00e8 una tematica che offre spunti di riflessione.\nUna volta risolto il problema, per magia Min\u00f9 ritorna normale, e alla fine dell'episodio ripensa spesso alle cose che ha imparato mentre era piccola, sempre con tanta allegria.\nIl marito, il signor Pepperpot, dapprima \u00e8 all'oscuro del fatto che la moglie si rimpicciolisca, ma nel corso della storia scopre il suo segreto e cerca di aiutare Min\u00f9 a tenere il resto del suo villaggio all'oscuro del suo \"problema\". Nel bosco Min\u00f9 conosce Liulai, una bambina molto particolare che ha per amico un piccolo visone bianco di nome Lu e che vive isolata nel bosco. La sua et\u00e0 esatta e le sue origini non sono mai state svelate, ma potrebbe essere una fatina che conosce i cucchiai magici: inizialmente, infatti, solo la bambina \u00e8 a conoscenza del segreto di Min\u00f9.\nLa storia non ha un epilogo: semplicemente narra le straordinarie avventure di una vecchietta alle prese con un mondo che in un attimo si fa gigantesco, ma che con coraggio e senza mai perdersi d'animo affronta tutte le difficolt\u00e0, aiutando anche chi ha bisogno.\nPersonaggi.\nEcco l'elenco dei personaggi principali e dei doppiatori che hanno prestato la loro voce ai vari protagonisti. Il doppiaggio italiano \u00e8 stato diretto da Ottavio Maria Rolandi Ricci, autore anche dei dialoghi italiani.\nEpisodi.\nL'anime \u00e8 composto da 130 episodi di circa 7 minuti; in Italia \u00e8 stato trasmesso frequentemente in 43 puntate composte da 3 episodi, ad eccezione dell'ultima puntata. Tuttavia nelle repliche, soprattutto da parte delle TV locali, in vari casi le puntate sono state smontate e gli episodi sono stati trasmessi a 2 alla volta o singolarmente.\nLe sigle.\nLa 1\u00aa sigla italiana: \"Lo strano mondo di Min\u00f9\".\nLa prima sigla storica italiana de \"Lo strano mondo di Min\u00f9\" fu realizzata nel 1985 per accompagnare la prima messa in onda della serie su Rete4. Con il testo di Alessandra Valeri Manera e con la musica di Gianfranco Intra, questa canzone, intitolata proprio \"Lo strano mondo di Min\u00f9\", \u00e8 interpretata da Cristina D'Avena. La sigla fu pubblicata nel 1985 come lato B del 45 giri de \"Le avventure della dolce Katy\", per poi essere inclusa nello stesso anno in \"Fivelandia 3\", terzo volume della storica collana di sigle edito da Five Record e allora disponibile esclusivamente in LP e MC. Ad aprile 2006 la raccolta \u00e8 stata ristampata in edizione economica, per cui la sigla \u00e8 tutt'oggi disponibile in CD.\nQuesta sigla fu utilizzata nell'edizione in VHS della serie, e fu utilizzata anche per la replica su Junior TV che, oltre alla sigla della D'Avena, utilizz\u00f2 anche la seconda sigla.\nLa 2\u00aa sigla italiana: \"Min\u00f9\".\nNel 1989/90 \"Lo strano mondo di Min\u00f9\" approd\u00f2 sul circuito Odeon TV. In occasione della trasmissione della serie fuori dalle reti Mediaset fu chiesto a Massimo Dorati (che nello scrivere sigle per Odeon era solito firmarsi con lo pseudonimo di \"Odeon Boys\") di comporre una nuova sigla. Massimo invent\u00f2 la melodia e per il canto scelse una corista: Erika Papa. Questa nuova sigla, che and\u00f2 a sostituire la precedente, fu intitolata solamente \"Min\u00f9\", nonostante venisse riutilizzata la stessa videosigla, con titolo della serie immutato. Come tutti i brani realizzati da Massimo Dorati per Odeon, anche Min\u00f9 fu composta solo ed esclusivamente nella sua versione televisiva, ma in realt\u00e0 in tv venne mandata in onda una versione accelerata (e accorciata) di 01.31 contro i 02.22 del brano in versione originale e integrale. La sigla \u00e8 stata pubblicata nei vecchi DVD della serie nella sua versione TV, e in versione integrale nel CD promozionale \"La mia amica sei tu\" edito nel 2014 dall'associazione culturale \"TV-Pedia\" su etichetta Siglandia.\nEsiste un'altra canzone dedicata alla signora Min\u00f9, incisa negli anni ottanta dai Fratelli Balestra (storici cantanti di sigle, tra le tante \"Daitarn 3\", \"Muteking\", \"Io sono Teppei\"..) e pubblicata su un loro \"Balla Bimbo Balla\", mai andata in onda in televisione.\nLa 3\u00aa sigla italiana: \"La signora Min\u00f9\".\nA partire dal 2012 i diritti televisivi della serie sono stati acquisiti dalla societ\u00e0 Sanver Production, e da allora essa viene spesso replicata sul contenitore \"Contactoons\" in onda prima su Telemilano (e per breve tempo su Odeon 24), poi sull'emittente interregionale Caf\u00e9TV24 e quindi sulla syndication Universe. Queste nuove trasmissioni presentano la serie con il nuovo titolo \"La signora Min\u00f9\" ed una nuova sigla italiana omonima, scritta e cantata da Santo Verduci e montata su una videosigla prodotta ex novo. La versione utilizzata in TV e nella nuova edizione DVD \u00e8 interpretata in duetto da Santo Verduci ed Elena Tedde ed \u00e8 stata pubblicata nel 2012 sul CD \"Contactoons 2\", e in seguito ridistribuita su altri dischi editi da Sanver Production e come singolo digitale. Esiste anche una versione cantata dal solo Santo Verduci, pubblicata in chiusura dello stesso CD \"Contactoons 2\".\nLe sigle degli altri paesi.\nCos\u00ec come le prime due sigle italiane, anche quelle degli altri paesi europei hanno conservato le immagini delle videosigle originali giapponesi.\nEdizioni DVD e streaming.\nLa serie \u00e8 stata pubblicata in DVD per la prima volta con il titolo \"Lo strano mondo di Min\u00f9\" negli anni 2000, in una serie di dischi distribuiti da varie case editrici e contenenti 6 segmenti ciascuno (ovvero due episodi da 25 minuti). Gli episodi provenivano dai master delle televisioni locali ed avevano la seconda sigla italiana (quella di Massimo Dorati).\nUna nuova edizione DVD, con il titolo \"La signora Min\u00f9\", \u00e8 stata poi prodotta nel 2014 dalla Sanver Production e distribuita da Fonola Dischi. Essa \u00e8 stata direttamente pubblicata in un box unico contenente tutta la serie in 6 dischi: tutti gli episodi, restaurati dai master originali, sono presentati con la nuova sigla di Santo Verduci, ma (come la precedente versione) con il solo audio italiano, senza sottotitoli o contenuti speciali. La stessa edizione \u00e8 stata poi interamente pubblicata nel 2016 sul canale YouTube ufficiale della Sanver Production, dove \u00e8 disponibile per la visione libera.\nDal 2020 la serie \u00e8 visibile in streaming su Prime Video, su sublicenza della Sanver Production e quindi nella stessa edizione comparsa in DVD."}
{"id": "1564149", "revid": "729019", "url": "https://it.wikipedia.org/wiki?curid=1564149", "title": "Ellissocitosi ereditaria", "text": "L' ellissocitosi ereditaria \u00e8 una malattia autosomica dominante che causa un'alterazione caratteristica delle emazie. I globuli rossi assumono una forma ovale o ellittica. Tale disordine diventa a sua volta un fattore di rischio elevato per l'anemia emolitica.\nClinica.\nI sintomi e i segni clinici mostrano dolore addominale, splenomegalia, fatica, dispnea, comparse di ulcere alle gambe. Anche se i sintomi possono ricordare la sferocitosi, esistono alcune forme di ellissocitosi che risultano asintomatiche.\nEziologia.\nTra le cause pi\u00f9 frequenti vi \u00e8 un'alterazione genetica della proteina chiamata spectrina, che rende impossibile il collegarsi con le altre proteine per creare le strutture utili agli esseri umani. Un'altra alterazione frequente in questi pazienti riguarda l'anchirina.\nTrattamento.\nIl trattamento prevede la splenectomia."}
{"id": "1564159", "revid": "287204", "url": "https://it.wikipedia.org/wiki?curid=1564159", "title": "Apulum", "text": "L'antica citt\u00e0 di Apulum (oggi Alba Iulia in Romania), che sorgeva all'incrocio di antiche vie di commercializzazione dell'oro e del sale (considerando la sua notevole vicinanza alle miniere aurifere dell\"Alburnus Maior\"), fu fondata dai Romani durante la conquista della Dacia gi\u00e0 a partire dal 102, con un nucleo di veterani. Fu il centro urbano principale e pi\u00f9 esteso dell'intera Dacia, fu importante fortezza legionaria (\"legio XIII Gemina\") con le sue \"canabae\" e centro giuridico della \"Superiore\" (poi \"Apulensis\"). Era costituito, oltre al centro militare, da un \"municipium Aurelium Apulense\", divenuto poco dopo \"colonia Aurelia Apulensis\" e da un \"municipium Septimium Apulense\" pi\u00f9 a nord.\nStoria.\nIn epoca romana, la zona era sede di un grande accampamento fortificato della legio XIII \"Gemina\", che divenne il nucleo iniziale dell'antica \"Apulum\", il cui nome derivava dal precedente toponimo \"Apoulon\" usato dai Daci.\nAccanto vi sorsero altre due citt\u00e0 (prima \"municipia\" e poi \"coloniae\"), che divennero presto tra le pi\u00f9 importanti della Dacia, grazie anche agli arricchimenti apportati progressivamente, con la costruzione del palazzo del governatore, di templi, terme ed altri monumenti, che fecero dell'insieme delle tre citt\u00e0 un importante centro politico, militare, economico e culturale. A partire da Adriano divenne inoltre sede giurisdizionale del governatore provinciale (\"Legatus Augusti pro praetore\"), e come tale anche importante centro commerciale e di scambi con i popoli limitrofi. Dopo il 170 fu costruito il \"praetorium consularis\", fortezza dove cominci\u00f2 a risiedere il governatore delle tre Dacie, poco ad est della fortezza legionaria.\nSotto Marco Aurelio il \"pagus\" ulpiano (compreso tra i fiumi \"Ampelum\" e \"Marisus\") divenne \"municipium Aurelium Apulense\". Il suo nucleo principale misurava 1.000 x 400 metri (40 ettari), ampliato sotto Commodo a 1.500 x 500 metri (75 ettari) e trasformato in \"colonia Aurelia Apulensis\". Un nuovo muniucipio fu creato poco pi\u00f9 a nord, sul lato opposto del fiume \"Ampelum\", e comunque a sud della fortezza legionaria e della \"canabae\", sotto l'imperatore Settimio Severo, il cui nome era \"municipium Septimium Apulense\" (di 600 x 560 metri, pari a 33,6 ettari).\nLa ricchezza della citt\u00e0 dovuta al commercio ed alla vicinanza con le miniere d'oro dell\"Alburnus Maior\", fece s\u00ec che ricevette l'appellativo di \"Chrysopolis\", ovvero di \"citt\u00e0 dell'oro\", ai tempi dell'imperatore Treboniano Gallo.\nSito archeologico.\nL'ubicazione si trova presso l'attuale citt\u00e0 di Alba Iulia in Romania, tra i fiumi Ampoi e Sebe\u0219 da un lato ed i Monti Apuseni dall'altro d\u00e0 alla zona un clima temperato ed ha favorito fin dai tempi pi\u00f9 antichi gli insediamenti umani: le ricerche archeologiche hanno infatti portato alla scoperta di reperti risalenti al Neolitico e all'Et\u00e0 del bronzo.\nLe dimensioni iniziali della fortezza legionaria erano di 400 x 400 metri, mentre le abitazioni civili limitrofe al castrum (le cosiddette \"canabae legionis\") si estendevano per circa 500 x 700 metri. Il \"vicus\" si svilupp\u00f2 rapidamente fino a divenire municipio romano durante il regno di Marco Aurelio. Poco distante sorse una colonia sotto l'imperatore Commodo, mentre Settimio Severo diede ad una parte delle \"canabae\" lo status di municipium Septinium.\nL'estensione complessiva and\u00f2 cos\u00ec a coprire un'area urbana di circa 300 ettari, che, comprese le aree circostanti, poteva raggiungere i 1.000 ettari, di molto superiore a quella della citt\u00e0 di Ulpia Traiana Sarmizegetusa. Non a caso Apulum rappresent\u00f2 la pi\u00f9 grande concentrazione urbana della provincia romana dacica.\nCome si pu\u00f2 facilmente evincere dalla documentazione fotografica disponibile il sito \u00e8 stato oggi restaurato con massicci interventi moderni che ne ricostruiscono l'aspetto originale."}
{"id": "1564161", "revid": "15200", "url": "https://it.wikipedia.org/wiki?curid=1564161", "title": "Comare Volpe", "text": ""}
{"id": "1564163", "revid": "292162", "url": "https://it.wikipedia.org/wiki?curid=1564163", "title": "Casalvecchio Siculo", "text": "Casalvecchio Siculo (\"Casaluv\u00e8cchiu\" in ) \u00e8 un comune italiano di abitanti della citt\u00e0 metropolitana di Messina in Sicilia.\nFa parte del comprensorio della Valle d'Agr\u00f2 e dell'Unione dei comuni delle Valli joniche dei Peloritani.\nGeografia fisica.\nAbbarbicato a met\u00e0 costa sul monte Sant'Elia a 370 metri s.l.m. il paese sorge a 39\u00a0km da Messina, a16 da Taormina e a 5 dalla costa Ionica. Seguendo l'orografia del terreno il paese ha caratteristiche prettamente medioevali con un susseguirsi ed incrociarsi di viuzze che si dipanano spesso in sottopassi tipici dell'architettura medievale spagnola ed araba. Dalle sue varie \"terrazze\" si pu\u00f2 ammirare un notevole panorama che spazia dallo stretto di Messina alla costa calabrese fino ad uno scorcio dell'Etna passando per le caratteristiche biforcazioni di Savoca.\nStoria.\nCasalvecchio \u00e8 molto antico, gi\u00e0 esisteva ai tempi dell'Impero Bizantino essendo citato in una scrittura del Regno di Sicilia del 1351 con la sua denominazione greco-sicula \"Palachorion\" cio\u00e8 \"vecchio casale\" e successivamente \ncon la traduzione latina di \"Rus Vetus\".\nNel periodo dell'Emirato di Sicilia prese il nome di \"Calathabieth\". Nel 1862, dopo l'unit\u00e0 d'Italia prese il nome definitivo di Casalvecchio Siculo per distinguerlo dal Casalvecchio di Puglia.\nDurante l'Emirato di Sicilia godeva di una propria autonomia che perse nel 1139 con la fondazione di Savoca, di cui fu artefice Ruggero II Sovrano del Regno di Sicilia, che facendo costruire un castello in quel luogo, assoggett\u00f2 tutti i casali circostanti (i \"Sarracinorum Pagi\") e li riun\u00ec sotto la nuova denominazione di \n\"Terra di Savoca\".\nFino al 1492, a Casalvecchio, era presente un'importante e laboriosa comunit\u00e0 ebraica: se le origini della presenza ebraica nel territorio casalvetino non sono ben chiare, esistono tuttavia preziosi documenti, risalenti al 1409 e al 1470, dai quali si evince che tra Savoca e Casalvecchio, in quegli anni, dimoravano circa 250/300 ebrei, ripartiti in circa 50/60 famiglie. I giudei casalvetini e savocesi erano soprattutto abili tessitori e tintori e non mancavano quelli dediti alla lavorazione del ferro e della seta e alla coltivazione della canna da zucchero e della vite. Il gruppo pi\u00f9 consistente di ebrei era dislocato nel centro abitato di Casalvecchio, ove esiste ancora una via del centro storico nominata \"Strada della Judeca\" e in quello vicino di Savoca. \nDi tale comunit\u00e0 giudaica facevano parte anche persone economicamente agiate, ci\u00f2 si evince dal fatto che, nel marzo 1492, quando venne emanato l'editto di espulsione da parte di re Ferdinando II, i notabili savocesi e casalvetini del tempo non si fecero scrupoli per accaparrarsi pi\u00f9 ricchezze possibili tra quelle confiscate agli ebrei. Nel centro storico di Savoca, (quartiere San Michele) accanto alla duecentesca Chiesa di San Michele, esistono ancora i ruderi di quella che fu la sinagoga. Anche nella toponomastica e nei cognomi locali sono rimaste evidenti tracce di questa consistente presenza ebraica.\nVari furono i tentativi compiuti dal \"Vecchio Casale\" per riacquistare la perduta autonomia e celebre rest\u00f2 quello del 1603 quando riusc\u00ec ad ottenere dal Vicer\u00e9 di Sicilia l'indipendenza dalla giurisdizione di Savoca. Ma breve fu la durata, a causa delle ingerenze di Messina, del cui distretto faceva parte Savoca: infatti nel 1606 la Curia Straticoziale di Messina decret\u00f2 il ritorno di Casalvecchio nello stato di prima.\nFu il 1795 l'anno in cui Casalvecchio riacquist\u00f2 definitivamente e completamente l'autonomia civile ed ecclesiastica, per effetto di un \"Real Dispaccio\" del 6 luglio 1793 e grazie anche all'impegno di Fra Ludovico di Ges\u00f9 Maria dell'ordine degli Agostiniani Scalzi. \nCome primo arciprete fu nominato l'Abate dr Onofrio Casablanca che rimase in carica dal 1796 al 21 dicembre 1812 data della sua morte. Di lui si conserva, nella sacrestia della chiesa madre, un ritratto ad olio su tela di cm 70x90 con un'iscrizione in latino: \"Abate Onofrio Casablanca maestro di belle lettere e di filosofia, Professore di diritto canonico e Dottore in Sacra Teologia, Esaminatore Sinodale della Gran Corte Archimandritale della citt\u00e0 di Messina, di questa citt\u00e0 Casalvecchio, Arciprete e parroco.\"\nIn quel periodo il paese contava \"chiese n. 4 Preti n. 23 anime n. 1433\" come si legge nell'Archivio Archimandritale di Messina. Evidentemente intraprendere la vita ecclesiastica era una tradizione fortemente radicata a Casalvecchio e infatti dal 1826 al 1958 sono stati ordinati 47 sacerdoti casalvetini come risulta dalle ricerche e dagli scritti compiuti dell'arc. Mario D'Amico. Nel 1812, la Costituzione siciliana abol\u00ec il feudalesimo nel Regno di Sicilia, il comune di Casalvecchio venne inserito nel Circondario di Savoca, allora facente parte al Distretto di Castroreale.\nMolti furono i caduti nelle varie guerre e fra di essi si distinguono il tenente Elia Crisafulli, medaglia d'oro (guerra 1915/18); il mar. Antonino Lo Schiavo, medaglia d'oro (guerra 1940/45); il sergente maggiore Paolo Casablanca, medaglia d'argento (guerra italo-turca 1911 e deceduto nella guerra del 1915/18).\nIl paese ha raggiunto una notevole espansione demografica fino agli anni trenta quando contava quasi 5000 abitanti ed era il comune pi\u00f9 popoloso dell'intera vallata.\nNel 1929 perse nuovamente la tanto agognata autonomia e con un decreto di Benito Mussolini fu aggregato insieme a Savoca al comune di Santa Teresa di Riva, tanto da far scrivere in un suo libro ad Alberto Alberti, noto pedagogista casalvetino, \"Nacqui in un paese che non c'era. Abolito per decreto di Mussolini...\".\nRiacquist\u00f2 definitivamente l'autonomia il 12 luglio 1939 con la legge n. 861 del 22 maggio 1939, perdendo tuttavia alcune frazioni rispetto al 1929: Misserio, Fautar\u00ec, parte di Contura e Mallina, che rimasero a Santa Teresa di Riva (le ultime due passarono poi a Savoca all'atto della ricostituzione di questo comune nel 1948). Il paese quindi and\u00f2 incontro ad un progressivo ridimensionamento del numero di abitanti anche per un processo di emigrazione dovuto a mancanza di lavoro. Periodicamente torna a popolarsi nel periodo estivo per il ritorno degli emigrati.\nMonumenti e luoghi di interesse.\nArchitetture religiose.\nChiesa madre.\nIl tempio \u00e8 dedicato a Sant'Onofrio, il cui culto (come si evince dalla lettura di un suo diploma rilasciato nel 1117) risale ai tempi di Ruggero II.\nLa chiesa attuale risale al secolo XVII e fu ubicata trasversalmente rispetto alla precedente. La facciata \u00e8 in stile barocco in pietra locale; il pavimento originale barocco \u00e8 formato da marmi di vario colore e provenienza; di notevole pregio \u00e8 il soffitto in legno a cassettoni, con mensole a cariatidi; varie decorazioni pittoriche sono state realizzate nel 1943 dall'artista Tore Edmondo Calabr\u00f2 (noto, tra l'altro, per aver modellato la statua della Madonnina del Porto di Messina), con l'aiuto di un suo allievo del luogo, Giuseppe Lama, e di alcuni giovani che frequentavano la parrocchia.\nAll'interno si conservano tele antiche, in particolare quella di Gaspare Camarda del 1622, e vari altari in marmo del Seicento e del Settecento.\nVi si trova una statua lignea del Cinquecento raffigurante Sant'Onofrio a mezzo busto. Una seconda statua di Sant'Onofrio \u00e8 conservata nel vicino museo parrocchiale: essa \u00e8 tutta in argento, ad altezza d'uomo. Fu realizzata nel 1745 dall'orafo messinese Giuseppe Aric\u00f2 a spese e per volere del popolo casalvetino come ringraziamento per essere stato risparmiato dall'epidemia di peste che nel 1743 si era propagata nella provincia messinese provocando circa 40.000 vittime.\nChiesa dei Santi Pietro e Paolo d'Agr\u00f2.\n\u00c8 la pi\u00f9 importante opera architettonica dell'intera vallata del fiume Agr\u00f2, dal quale prende il nome e una delle pi\u00f9 importanti di tutta la Sicilia. La costruzione originaria risalirebbe a circa il 560 d.C. La struttura attualmente visibile risale al 1117 ed \u00e8 stata fatta costruire dal Re di Sicilia Ruggero II su richiesta del monaco Gerasimo, divenutone il primo abate. \u00c8 stata poi definitivamente ristrutturata nel 1172 ad opera del \"capomastro\" Gherardo il Franco come si legge sull'architrave dell'ingresso principale, ed \u00e8 giunta a noi praticamente intatta e senza sostanziali modifiche posteriori.\nHa l'aspetto di una chiesa fortificata con il classico orientamento della parte absidale ad est. Architettonicamente \u00e8 caratterizzata dall'intrecciarsi dei vari stili del tempo: lo stile bizantino, lo stile arabo e lo stile normanno. In particolare per lo stile bizantino fra l'altro si possono notare la policromia delle varie membrature, i capitelli, una croce bizantina sovrastante la porta d'ingresso. Per lo stile arabo le due cupole con un terminale di stile chiaramente arabeggiante e con il continuo e spettacolare sovrapporsi di archeggiature che sorreggono tali cupole. Per lo stile normanno si pu\u00f2 notare lo schema planimetrico a tre navate e con l'ingresso fiancheggiato da due torri caratteristica questa delle grandi cattedrali siciliane di Monreale, di Palermo e di Cefal\u00f9. \u00c8 detta basiliana perch\u00e9 l'annesso convento era abitato dai frati dell'ordine di San Basilio. A tale convento erano tra l'altro dotate vasti territori e addirittura interi villaggi fra i quali l'attuale Forza d'Agr\u00f2. La chiesa \u00e8 stata oggetto di numerosi studi nel corso degli anni da parte di vari studiosi fra i quali Stefano Bottari e Pietro Lojacono (sovrintendente alle belle arti di Catania, nel 1960). Recentemente \u00e8 stato proposto ufficialmente all'UNESCO di inserire tale monumento nell'elenco dei beni artistici patrimonio dell'umanit\u00e0.\nLa chiesa \u00e8 facilmente raggiungibile percorrendo la strada provinciale che da Casalvecchio porta verso Antillo e seguendo le indicazioni immettendosi, subito dopo Casalvecchio, sulla strada, recentemente allargata ed asfaltata, che conduce direttamente al sito.\nChiesa di San Nicol\u00f2.\n\u00c8 fra le pi\u00f9 antiche delle chiese filiali e si pu\u00f2 far risalire al Quattrocento. Un restauro alquanto discutibile risalente agli anni ottanta, ne ha stravolto la fisionomia. All'interno sono conservati un dipinto di San Nicol\u00f2 su legno della scuola di Antonello, e una statua di Sant'Antonio da Padova del Cinquecento.\nChiesa di San Teodoro Martire.\nStefano Bottari la fa risalire al Cinquecento e vi si conservano tele del pittore ed umanista secentista casalvetino Antonino Cannav\u00f2. Molto interessanti i ruderi dall'annesso convento degli Agostiniani Scalzi.\nChiesa della Santissima Annunziata.\nAnch'essa risale al Cinquecento. \u00c8 di stile barocco ed \u00e8 ricca di pregiati stucchi seicenteschi. Vi si pu\u00f2 ammirare una tela del secolo XVII e una scultura lignea della Madonna con angelo annunziante eseguita a Napoli nel 1742 da Francesco Di Nardo scultore napoletano attivo fra il 1710 e il 1758 e autore di alcuni dei primi presepi napoletani.\nChiesa dei Santi Cosma e Damiano.\nL'attuale edificio \u00e8 sorto con il generoso contributo dei fedeli tra il 1930 e il 1950. La preesistente chiesa \u00e8 stata demolita con all'interno la stessa statua del santo a cui era dedicata, san Giacomo. Infatti la statua era stata modellata direttamente sul luogo in mattoni, pietre, calce e gesso e quindi intrasportabile.\nConvento di San Teodoro.\nPresso la chiesa di San Teodoro si possono visitare i ruderi dell'antico convento degli Agostiniani Scalzi.\nFontane di acqua sorgiva.\n\"Acqua Ruggia\" (secolo XII).\nCos\u00ec chiamata perch\u00e9 la leggenda narra che vi si ferm\u00f2 a bere il conte Ruggero II, la fontana della \"Acqua Ruggia\" \u00e8 caratterizzata da artistiche formelle in ceramica rappresentanti storia di vita contadina e l'immagine del santo patrono Sant'Onofrio.\nL'acqua sgorga da due mascheroni scolpiti in pietra locale. Vi sono annessi un caratteristico lavatoio coperto e un antico abbeveratoio per animali.\n\"Acqua fontana\".\nL\"Acqua fontana\" si trova nella parte inferiore del paese; l'acqua sgorga dalla bocca di un mascherone scolpito in pietra locale.\nIl plesso include un abbeveratoio per animali e un lavatoio antico.\n\"Acqua Fadarechi\" o \"Panagosto\".\nDalla fontana \"Panagosto\" (o \"Acqua Fadarechi\") sgorga un'acqua particolarmente ricercata per le sue qualit\u00e0.\nHa un rivestimento in formelle di ceramica rappresentanti immagini di vita contadina. \u00c8 completata da un abbeveratoio e da un lavatoio.\nAltro.\nPiazza Vecchia.\nLa Piazza Vecchia era il centro del paese medievale, in cui si svolgevano tutte le attivit\u00e0 artigiane e commerciali del tempo con la presenza delle varie botteghe di falegnameria, alimentari, osterie, depositi per il baco da seta, ecc. In seguito la piazzetta \u00e8 stata notevolmente trasformata con la distruzione degli archi (conservati fino agli anni settanta).\nAttualmente si pu\u00f2 ammirare un portale di notevole fattura in pietra arenaria.\nTribbone.\nVengono chiamati \"tribbone\", nel dialetto locale, particolari sottopassi tipici dell'architettura medievale araba. Si tratta di volte a botte costruite in mattoni e pietra che permettono il congiungimento delle case al di sopra delle viuzze pubbliche.\nMonumento ai Caduti.\nIl monumento ai Caduti \u00e8 un'opera in acciaio inox realizzata dallo scultore Antonino Ucchino; ha un'altezza di 4,50\u00a0m. ed \u00e8 impaginata a forma piramidale con due immagini contrapposte.\nAl vertice si staglia una figura che simboleggia l'utopia della libert\u00e0 e della giustizia, in basso emerge una figura che simboleggia la violenza subita e la caduta della dignit\u00e0 umana.\nA fianco sono state poste le lapidi con i nomi dei Caduti casalvetini in tutte le guerre.\nRuderi.\nGirando per il paese si possono notare diversi portali in pietra arenaria di notevole fattura, spesso contrassegnate dalla croce simbolo dei Cavalieri Templari di Malta.\nGole Ranciara.\nLe Gole Ranciara si trovano al confine dei territori di Casalvecchio e Limina. Si sono formate nel corso dei secoli per l'erosione provocata dalle acque della fiumara d'Agr\u00f2. Con le loro piccole cascate e con le notevoli formazioni rocciose, ricordano vagamente quelle ben pi\u00f9 famose del vicino Alcantara (ubicate invece nel Comune di Motta Camastra in localit\u00e0 Fondaco Motta).\nIn tempi passati vi si trovavano alcuni mulini e vi si curavano il lino e la canapa. Sulla sponda sinistra (zona Mitta) si possono ancora oggi notare i ruderi della struttura di una delle prime centrali elettriche costruite in Sicilia, realizzata dalla famiglia Mastroieni.\nNel secondo dopoguerra il sito era stato scelto per la costruzione di una diga, ma il progetto non and\u00f2 in porto.\nOasi naturale di Pizzo Vern\u00e0.\nOasi naturale di Pizzo Vern\u00e0 si trova in mezzo ai boschi ed \u00e8 meta di escursioni; salendo fino ai 1286\u00a0m. del Pizzo Vern\u00e0 una delle cime pi\u00f9 alte dei Monti Peloritani, si pu\u00f2 godere una vista che spazia dall'Etna alle Isole Eolie e alle coste della Calabria.\nLungo il percorso ci sono vari spazi attrezzati e curati dal Corpo Forestale.\nCultura.\nMusei.\nCasalvecchio ha un piccolo ma importante e ricco museo parrocchiale, sorto grazie all'Arciprete Mario D'Amico con la collaborazione dell'Associazione Internazionale per i Monumenti Siciliani per mezzo della Presidente e Fondatrice S.ra Flora McDougall-Kaley. Tele, statue, oggetti ed arredi sacri, libri antichi, sono oggetto della collezione nonch\u00e9 una sezione dedicata all'arte e civilt\u00e0 contadina.\nCinema.\nA Casalvecchio nel 1959 sono state girate alcune scene del film \"L'Avventura\" di Michelangelo Antonioni. Uscito nel 1960 il film \u00e8 uno dei pi\u00f9 complessi e interessanti della filmografia di Antonioni e rappresenta uno dei capolavori del regista ferrarese essendo il primo della trilogia detta dell'\"incomunicabilit\u00e0\". Fra gli attori si possono annoverare Monica Vitti, Gabriele Ferzetti, Lea Massari. Altre scene sono state girate a Taormina, Messina, Noto, Milazzo e Isole Eolie.\nCucina.\nI piatti tipici di Casalvecchio sono chiaramente legati ai prodotti locali dell'agricoltura e della zootecnia. In particolare si pu\u00f2 gustare una gustosissima salsiccia, maccheroni al sugo, la \"ghiotta di pesce stocco alla messinese\" e la focaccia messinese con condimenti vari. Da segnalare, in particolari periodi dell'anno, la rinomata carne al forno.\nDi ottima qualit\u00e0 la produzione di vino e di olio anche se in costante calo come quantit\u00e0.\nMusica.\nIl corpo bandistico casalvetino \u00e8 stato istituito nel 1866 in memoria dei Cento Montanari Casalvetini.\nGeografia antropica.\nFrazioni.\nRimiti.\n\u00c8 la pi\u00f9 popolosa frazione del comune.\nMisitano.\nSi trova a circa 16\u00a0km dal centro di Casalvecchio. Vi \u00e8 ubicata la chiesa della \"Madonna della Sacra Lettera\". \u00c8 sede di plesso scolastico.\nVi si svolge una festa ogni ultima domenica del mese di luglio, con alcune sagre di prodotti tipici.\nMisitano si divide in \"Misitano superiore\" e \"Misitano inferiore\".\nGli abitanti sono quasi tutti emigrati all'estero o al Nord Italia in cerca di lavoro. Conta circa 26 anime.\nSan Pietro.\nSi trova sulla sponda sinistra del fiume Agr\u00f2. Deve il suo nome alla presenza dell'Abbazia normanna dei SS Pietro e Paolo d'Agr\u00f2 (leggi voce relativa). \u00c8 sede di una fiera annuale (leggi voce relativa). Ne 2007 \u00e8 stata creata una zona, nei pressi della chiesa, con percorsi ciclabili, aree attrezzate per il picnic e un piccolo anfiteatro per accogliere spettacoli vari.\nMitta.\nDista circa 12\u00a0km dal centro. La chiesa, dedicata a San Sebastiano, risale al secolo XVIII e sin da allora il culto per il santo \u00e8 molto sentito e viene portato in processione il 20 gennaio. Si trova a 450\u00a0ms.l.m., conta circa 40 abitanti, le attivit\u00e0 principali sono l'agricoltura e la pastorizia. Da essa si gode uno panorama sulla valle d'Agr\u00f2. Negli ultimi due decenni la frazione si \u00e8 notevolmente spopolata.\nSan Carlo.\n\u00c8 un piccolo borgo, abitato da circa un centinaio di persone. Il paese prende il nome dal Santo Patrono, San Carlo Borromeo, la cui statua \u00e8 esposta nella piccola Chiesa. Annualmente, giorno 4 novembre viene celebrata una messa in suo onore.\nTra le bellezze del luogo, \u00e8 possibile ammirare un'icona votiva dedicata a San Pio da Pietrelcina, realizzata nell'anno 2007 da una devota. A fianco sorge una fonte d'acqua naturale potabile, denominata \"Fontana dell'amore\".\nInfine, nella piazza sorge un'altra icona dedicata alla Madonna del Tindari.\nQuesto borgo dista dal Comune di Casalvecchio circa 4\u00a0km, mentre da Santa Teresa la distanza \u00e8 di 10\u00a0km.\nRafale.\nPiccola frazione a circa 4\u00a0km dal centro. Abbastanza popolata fino agli anni settanta.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Casalvecchio Siculo fa parte delle seguenti organizzazioni sovracomunali: regione agraria n.3 (Alto Fantina e Alto Mela)."}
{"id": "1564172", "revid": "767487", "url": "https://it.wikipedia.org/wiki?curid=1564172", "title": "Ten Inch Hero", "text": "Ten Inch Hero \u00e8 un film indipendente, girato nel 2007 dal regista David Mackay e scritto da Betsy Morris. Tra gli attori figurano Elisabeth Harnois, Clea DuVall, Sean Patrick Flanery, Jensen Ackles, Danneel Harris, Alice Krige e John Doe.\nIl film non \u00e8 mai stato distribuito nelle sale, ma \u00e8 stato presentato a diversi festival.\nTrama.\nPiper si \u00e8 trasferita a Santa Cruz, in California, perch\u00e9 \u00e8 convinta di aver trovato la figlia Julia, che ha dato in adozione quando aveva quindici anni. Trova lavoro in una paninoteca gestita da un hippie dove lavorano altri tre impiegati. La sua vita si trova cos\u00ec intrecciata con quella di Trucker, proprietario del locale follemente innamorato della presunta \"strega\" Zo, di Tish, avvenente ragazza che tra le sue molte relazioni \u00e8 alla ricerca del ragazzo giusto, di Pristley, eccentrico ma sensibile ragazzo che nasconde a tutti il suo vero nome, e di Jen, timida e gentile ragazza che ha paura di incontrare l'uomo conosciuto su internet a causa del suo aspetto fisico."}
{"id": "1564173", "revid": "1714743", "url": "https://it.wikipedia.org/wiki?curid=1564173", "title": "Ermengarda (moglie di Adalberto I)", "text": "Biografia.\nErmengarda era figlia del conte di Provenza Tebaldo di Provenza, della stirpe dei Bosonidi, e di Berta di Lotaringia, a sua volta figlia terzogenita del re di Lotaringia della stirpe Carolingia Lotario II e della seconda moglie Waldrada. Ebbe come fratelli Ugo di Provenza, futuro re d'Italia, Teoberga e Bosone. Quando la madre rimase vedova, si rispos\u00f2 con il marchese di Toscana Adalberto il Ricco, divenendone la figliastra. Questo e Berta ebbero due figli, fratellastri di Ermengarda, Guido e Lamberto.\nErmengarda si spos\u00f2 attorno al 914 con il marchese d'Ivrea Adalberto I (il quale era al suo secondo matrimonio dopo Gisla, figlia di Berengario del Friuli, re d'Italia della stirpe degli Unrochingi), appartenente alla stirpe degli Anscarici, ed ebbe con lui il figlio Anscario II. Ella aveva un grande ascendente sul marito e compare alcune volte nei diplomi di concessione fondiaria come: \"nobilissima comitissa\". Nel 924, infatti, il \"fideli\" Otberto che Eduard Hlawitschka, identific\u00f2 con il visconte Autberto di Asti, ricevette in dono da re Rodolfo di Borgogna, la residenza di \"castrum vetus\" (Castel vecchio), su intercessione di Ermengarda.\nErmengarda, alla morte di Adalberto I (930), cerc\u00f2 con ogni mezzo di portare il figlio Anscario sul trono d'Italia, ma nel 940, in seguito alla calata di Ugo di Provenza, Anscario fu costretto ad abbandonare il Piemonte trovando la morte a Spoleto.\nLa reggenza della marca pass\u00f2 al fratellastro di Anscario Berengario II (nato dal primo matrimonio di Adalberto I) che nel 950 divenne re d'Italia."}
{"id": "1564175", "revid": "287204", "url": "https://it.wikipedia.org/wiki?curid=1564175", "title": "Bragan\u00e7a (Par\u00e1)", "text": "Bragan\u00e7a \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione Bragantina.\nUn punto di riferimento per la popolazione \u00e8 l\"Hospital Santo Antonio Maria Zacar\u00eca\", costruito nel secolo scorso dai Padri Barnabiti. Questo ospedale aiuta la popolazione povera a curarsi dalle malattie pi\u00f9 diffuse, colera e malaria, senza gravare sul loro misero bilancio finanziario."}
{"id": "1564182", "revid": "1543377", "url": "https://it.wikipedia.org/wiki?curid=1564182", "title": "Alberto Cavallari", "text": "Biografia.\nFiglio di Enrico (Piacenza, 1894-1972), commerciante, e Dirce Bongiorni (Casa Celli di San Lazzaro, 1900 - Piacenza, 1969), casalinga, ebbe un fratello maggiore di sei anni, Oreste. Spos\u00f2 nel 1954 Maria Teresa Astorri, da cui ebbe due figli: Paolo ed Andrea.\nInizi\u00f2 la carriera giovanissimo, fondando e dirigendo la rivista \"Numero\", (1945-1946) su cui Ennio Morlotti, Emilio Vedova ed altri pubblicarono il Manifesto del Realismo (detto \"Oltre Guernica\"), e collaborando a \"L'Italia libera\" (1945), organo del Partito d'Azione, al \"Corriere Lombardo\" (1947) e alla \"Libert\u00e0\" di Piacenza.\nI suoi incarichi furono molteplici: redattore di \"Epoca\" (1950-1953); inviato speciale del \"Corriere della Sera\" (1954-1969); direttore del \"Gazzettino\" di Venezia (1969-1970); commentatore politico del TG2 (1971); direttore dell'ufficio romano dell\"Europeo\" (1972-1973); corrispondente da Parigi per \"La Stampa\" (1973-1975) e per il \"Corriere della Sera\" (1977-1981); direttore del \"Corriere della Sera\" (1981-1984) dopo le dimissioni di Franco Di Bella, coinvolto nelle inchieste sulla loggia massonica P2 con grave discredito per la testata. Cavallari viene da molti considerato \"colui che ripul\u00ec il Corriere dalla P2\".\nCome scrivono Giuseppe Gallizzi e Vincenzo Sardelli nel libro \"Eravamo in via Solferino\" (pag. 149)\": \"Alberto Cavallari, uno dei migliori giornalisti italiani degli ultimi sessant'anni, soprattutto per versatilit\u00e0, \u00e8 stato uno dei rari casi di far coesistere il cronista e lo scrittore. Inviato speciale, corrispondente cosmopolita dall'estero, ma anche prezioso uomo di macchina, tocc\u00f2 a lui il compito di ricostruire l'immagine del Corriere della Sera dopo la parentesi della loggia P2\".\"\nDopo aver lasciato il \"Corriere\" fu opinionista per \"La Repubblica\" dal 1984 sino alla morte, avvenuta nel 1998. Ha insegnato giornalismo all'Universit\u00e0 Paris II (1978-1989) e svolto numerosi seminari all'Universit\u00e0 di Pavia. Dal 1984 \u00e8 stato membro dell\"European Institute for the Media\", presso l'Universit\u00e0 di Manchester prima, e l'Universit\u00e0 di D\u00fcsseldorf, poi. Nel 1965 Cavallari realizz\u00f2 sulle pagine del \"Corriere\" un'inchiesta sul Concilio Vaticano II, culminata, il 3 ottobre, con un'intervista a Paolo VI.\nFu anche denunciato da Bettino Craxi per un articolo, critico nei confronti delle ruberie di Stato di Tangentopoli e della politica del \"Cos\u00ec fan tutti\" (espressione che tende a giustificare il sistema tangenti e l'utilizzo a fini privati del denaro pubblico - oltre che la rete collusiva e criminale di cui tale comportamento fu una conseguenza e che a propria volta tale comportamento gener\u00f2 - ben esemplata, tra gli altri eventi, dal famoso discorso alla Camera dei Deputati del 29 aprile 1993), nel quale scriveva che, tra guardie e ladri, si schierava dalla parte delle guardie. Mor\u00ec nella sua abitazione a causa di una crisi cardiaca, prima di vedere la fine del processo.\nAutobiografia.\nHa sintetizzato la sua vita in un'autobiografia pubblicata nell\"Autodizionario degli scrittori italiani\".\nOpere.\nTraduzioni, curatele e altri testi:"}
{"id": "1564186", "revid": "297059", "url": "https://it.wikipedia.org/wiki?curid=1564186", "title": "Magnus Beronius", "text": "Studi\u00f2 per nove anni presso l'Universit\u00e0 di Uppsala. Nel 1724 divenne lettore universitario presso G\u00e4vle. In seguito intraprese un viaggio attraverso l'Europa, tornando in patria nel 1727.\nDivenne prima professore di poesia, poi di teologia. Infine, divenne Arcivescovo. Fu anche il rappresentante del clero al Riksdag, il parlamento svedese, tra il 1765 e il 1766\nFu descritto come un uomo pio e garbato, che svolgeva il suo lavoro attentamente. Egli e i suoi cinque figli furono nobilitati sotto il nome di Bj\u00f6rnstjerna nel 1760, eventualit\u00e0 non rara per gli arcivescovi svedesi."}
{"id": "1564187", "revid": "51323", "url": "https://it.wikipedia.org/wiki?curid=1564187", "title": "Magnus Olai Beronius", "text": ""}
{"id": "1564190", "revid": "729019", "url": "https://it.wikipedia.org/wiki?curid=1564190", "title": "Forte Belvedere Gschwent", "text": "La fortezza austro-ungarica di Lavarone (in Trentino), meglio nota come Forte Belvedere Gschwent, (in tedesco: \"Werk Gschwent\") sorge a quota 1\u00a0177 metri a sud della contrada Oseli su di uno sperone roccioso che si spinge verso la Valdastico e la valle del Rio Torto, dominandone le testate. Il forte appartiene al grande sistema di fortificazioni austriache al confine italiano.\nTecnica e architettura della fortezza.\nProgettista dell'opera fu il capitano di Stato maggiore del genio ing. Rudolf Schneider, il quale lo costru\u00ec a partire dal 1908 sotto la direzione del Genio militare di Trento e seguendo le indicazioni dell'Imperiale e regio ministero della guerra di Vienna. La ditta di Vienna venne incaricate di effettuare i lavori utilizzando anche manodopera locale.\nDiversamente a gran parte delle fortezze del periodo, costruite ancora secondo modelli e schemi tradizionali, nella costruzione di forte Belvedere il progettista Rudolf Schneider adott\u00f2 soluzioni nuove e per certi aspetti sperimentali. Si nota subito come il forte non sia pi\u00f9 concepito come una costruzione in cui tutto \u00e8 raccolto in un unico complesso architettonico, bens\u00ec come un'opera articolata che si compone di diversi fortini per il combattimento ravvicinato, lontani uno dall'altro, in mezzo ai quali fu collocato il blocco della batteria per il combattimento a distanza. Dietro a questo vi \u00e8 il corpo delle casematte con l'alloggiamento della truppa (circa 220 soldati) e i servizi; il tutto collegato a mezzo di corridoi e poterne (gallerie) in roccia calcarea. Il corpo principale del forte era disposto su tre livelli e risulta essere il pi\u00f9 grande dei forti realizzati dal genio militare austro-ungarico in Trentino. Esso risultava essere una cerniera tra i forti attorno: di Vezzena (forte Campo di Luserna, forte Verle e forte Vezzena) e di Folgaria (forte Cherle, forte Sommo Alto e forte Dosso del Sommo). L'intero forte ha uno sviluppo di circa 200 metri in lunghezza e 100 in larghezza.\nI ripidi dirupi di roccia da ben tre lati sulla Valdastico conferivano a forte Belvedere una naturale sicurezza rispetto agli assalti della fanteria nemica; inoltre lungo la linea frontale era stato scavato un profondo fossato e piantata una duplice fascia di reticolati (tutti battibili con mitragliatrici) e reticolati larghi dai 6 ai 12 metri, sempre battibili con mitragliatrici a tiro radente e incrociato, erano presenti pure nei fianchi e sul terreno di gola. Forte Belvedere poteva, quindi, dirsi praticamente inespugnabile nel senso pieno del termine.\nConcluso il 18 maggio del 1912, forte Belvedere era costruito e collaudato per resistere anche ai bombardamenti pi\u00f9 pesanti e rappresenta un'opera moderna e razionale dove il cemento ed il ferro sono stati sapientemente amalgamati con la roccia. Esso consisteva in un blocco casamatta con all'interno alloggi per la guarnigione, i servizi e i depositi viveri e munizioni, un blocco batteria in posizione avanzata collegato al primo attraverso due gallerie e infine un terzo blocco, costituito da tre postazioni per mitragliatrici raggiungibili da corridoi sotterranei scavati nella montagna. Il blocco casamatta \u00e8 disposto su 3 piani e rivestito di pietra calcarea lavorata a scalpello,; in parte scavato nella roccia \u00e8 caratterizzato dalla sporgenza a pianta poligonale della facciata. La copertura del blocco casamatta \u00e8 protetta dall'acqua con uno strato di catrame e lamiere di zinco, mentre l'umidit\u00e0 della struttura scavata in parte nella roccia venne limitata da grondaie, tubi e canali di scarico. Il forte, collegato all'osservatorio di monte Rust \u00e8 dotato di 3 obici da 10\u00a0cm in cupole d'acciaio girevoli, due osservatori e una ventina di mitragliatrici per la difesa vicina. Due riflettori per casamatta servivano per la sorveglianza notturna.\nPer la comunicazione con l'esterno il forte era connesso con un centralino telefonico con il Comando gruppo artiglierie di Monterovere e con la stazione telefonica di Lavarone-Chiesa. Al secondo piano del cofano di gola \u00e8 posta una stazione ottica per i collegamenti con il forte di Luserna, tramite l'avamposto Oberwiesen, il forte Cherle e l'osservatorio di monte Rust.\nPer la costruzione del forte era stata preventivata una spesa di un milione e mezzo di Corone austriache, cifra che a lavoro ultimato raggiunse circa i 2.000.000. A ci\u00f2 andava aggiunto il costo dell'armamento, che si pu\u00f2 stimare in circa 300.000 Corone.\nForte Belvedere, al pari di tutte le fortificazioni austriache pi\u00f9 moderne, era un complesso destinato ad essere completamente autonomo, anche in caso di prolungato assedio. Era stato perci\u00f2 dotato di tutte le attrezzature e dei servizi logistici tali da renderlo autosufficiente per un periodo di cento giorni, anche qualora i ripetuti bombardamenti avessero impedito un regolare rifornimento di viveri e munizioni. Esso era collegato a due cisterne alimentate da una sorgente posta poco lontana e l'elettricit\u00e0 era assicurata da un generatore a motore e batterie.\nIn particolare:\nDopo lo scoppio della prima guerra mondiale il forte sub\u00ec gravi bombardamenti da parte dell'artiglieria italiana, ma il forte cess\u00f2 la sua importanza strategica dopo la \"Strafexpedition\" del maggio del 1916 quando il fronte si spost\u00f2 presso l'altopiano di Asiago.\nAl contrario di altre fortezze limitrofe, tale fortezza non fu danneggiata negli anni '30 dai recuperanti e quindi riusc\u00ec a non essere demolita. In primis il demanio ne divenne il proprietario e subito lo affitt\u00f2 al comune di Lavarone. Nel periodo fascista molti forti vennero saccheggiati o abbattuti mentre il forte Belvedere si salv\u00f2 grazie all'intervento del re Vittorio Emanuele III. Negli anni '40 furono per\u00f2 asportate le cupole metalliche del forte e parte del rivestimento metallico del tetto. Nel secondo dopo guerra il forte torn\u00f2 in mano alla regione e nel 1966 ad un privato che ne realizz\u00f2 un museo. Infine nel 2002 il comune, divenuto proprietario del forte, inizi\u00f2 il restauro.\nL'armamento.\nL'armamento principale del forte Belvedere era costituito da una batteria di tre obici da 10\u00a0cm di calibro, protetti da cupole corazzate girevoli in acciaio dello spessore di 250\u00a0mm. Sebbene il cannone da 10\u00a0cm risultasse piuttosto piccolo, lo si era preferito ai calibri maggiori per vari motivi pratici ed anche in considerazione del fatto che i forti austriaci avevano una funzione prevalentemente difensiva. Un calibro relativamente piccolo, infatti, permetteva di accatastare una notevole riserva di munizioni e una relativa facilit\u00e0 di movimento. Inoltre, un calibro maggiore avrebbe comportato una perdita di solidit\u00e0 della cupola, che, per risultare stabile, si sarebbe dovuta riprogettare completamente e fabbricare di dimensioni maggiori. Per poter resistere a pesanti bombardamenti il forte fu rivestito con del calcestruzzo di spessore 2,5 metri in cui furono inserite tre strati di putrelle da 40\u00a0cm.\nA differenza delle altre fortificazioni dell'Altipiano, forte Gschwent non aveva postazioni di combattimento armate con cannoni. Di contro, si prefer\u00ec dotare la fortezza con un consistente numero di postazioni di mitragliatrici Schwarzlose da 8\u00a0mm Mod. 07, armi ugualmente efficienti ma molto meno costose.\nLa guarnigione.\nIl 24 maggio 1915, giorno della dichiarazione di guerra del Regno d'Italia all'Impero austro-ungarico, il presidio ufficiale di forte Belvedere era cos\u00ec composto: 1 comandante, 2 ufficiali d'artiglieria, 1 ufficiale di fanteria, 1 ufficiale medico, 130 sottufficiali e artiglieri, 50 \"Landessch\u00fctzen\"; 8 telefonisti, 5 addetti alla sanit\u00e0, 5 zappatori, 5 ordinanze (portaordini) e 5 attendenti.\nI bombardamenti.\nSebbene mai direttamente interessato dagli assalti della fanteria italiana, lungo tutto l'arco del primo anno di guerra forte Belvedere sub\u00ec bombardamenti molto intensi.\nIl fuoco dell'artiglieria nemica caus\u00f2 pi\u00f9 volte notevoli danni alle strutture e fece anche delle vittime tra la guarnigione, non arrivando comunque mai all'intensit\u00e0 raggiunta dai bombardamenti contro forte Campo Luserna e forte Vezzena.\nIl giorno 23 maggio 1915 alle ore 18, con la dichiarazione di guerra dell'Italia all'Austria-Ungheria, ebbero inizio le ostilit\u00e0. Alle 5 del mattino del giorno seguente vennero sparati i primi colpi di cannone contro forte Belvedere. Oltre ai cannoni dei forti italiani Verena e Campolongo, le artiglierie italiane erano dislocate a Porta Manazzo, nei pressi di cima Campomolon, al passo della Vena e sul monte Toraro.\nDa parte austriaca, la sola artiglieria in campo nei primi giorni di guerra era costituita dalle batterie della cintura dei forti, spesso troppo deboli. Senza la possibilit\u00e0 di controbattere all'azione italiana, solo la gran resistenza dei forti ai bombardamenti garant\u00ec la tenuta della linea.\nSolo pi\u00f9 tardi sarebbero entrati in azione il mortaio da 30,5\u00a0cm piazzato sul dosso di Costalta e gli altri grossi calibri.\nIl dopoguerra.\nAlla fine del conflitto, forte Belvedere, alla stregua degli altri forti degli Altopiani, divenne propriet\u00e0 del demanio italiano. Negli anni venti, una linea di sette fortezze in stato di parziale efficienza stava l\u00ec, tra i pascoli e i boschi di queste montagne, a memoria di una guerra ancora troppo vicina per essere dimenticata.\nCirca un decennio pi\u00f9 tardi, per\u00f2, una serie di eventi andarono a segnare in modo irrimediabile la storia di queste fortificazioni. Iniziavano quelli che spesso vengono ricordati come \u201cgli anni del recupero\u201d. In quegli anni il governo fascista aveva intrapreso la strada della politica coloniale e dell'autarchia, isolando l'Italia sul piano internazionale. Come immediata conseguenza sorsero subito problemi nell'approvvigionamento di quelle materie prime indispensabili all'industria nazionale. Per contenere almeno in minima parte la grave crisi dei rifornimenti all'industria siderurgica, si pens\u00f2 anche alla demolizione delle opere corazzate della Prima guerra mondiale. Gi\u00e0 alla met\u00e0 degli anni trenta molti dei Forti degli Altopiani vennero minati per recuperare il ferro in essi contenuto. Questi edifici, prodigio della tecnica militare austriaca, furono ridotti cos\u00ec a cumuli informi di macerie. Forte Belvedere, diversamente dagli altri, si salv\u00f2 dalla demolizione per intervento del re Vittorio Emanuele III che volle che almeno un forte rimanesse a perenne testimonianza della grande guerra per le generazioni future.\nCon grande lungimiranza, negli anni sessanta la famiglia Osele acquist\u00f2 il forte al fine di sfruttarne la valenza turistica, dotandolo di un impianto di illuminazione e di tabelle indicative dei vari locali e rendendolo visitabile quale museo di se stesso.\nNel 1997 il forte, uno tra i pi\u00f9 grandi e meglio conservati, \u00e8 stato acquistato dal comune di Lavarone che, con il sostegno finanziario della provincia autonoma di Trento, ha immediatamente varato ed effettuato una serie di interventi di restauro e di valorizzazione del sito. Oggigiorno infatti il forte ospita un moderno museo.\nIl museo della Grande guerra.\nForte Belvedere-Gschwent si presenta oggi al visitatore quale museo di se stesso e della prima guerra mondiale (1914-1918). Il museo della fortezza si sviluppa nei tre piani della caserma principale:\nAl suo interno si trovano reperti storici ed installazioni multimediali che illustrano la storia del forte, della sua guarnigione e delle vicende militari che hanno interessato gli Altopiani.\nIl museo della fortezza \u00e8 aperto e visitabile dal 1\u00ba aprile al 1\u00ba novembre, chiuso il luned\u00ec (tranne luglio e agosto).\nIl museo fa parte della Rete Trentino Grande Guerra."}
{"id": "1564191", "revid": "599013", "url": "https://it.wikipedia.org/wiki?curid=1564191", "title": "Dragoljub Brnovi\u0107", "text": "Carriera.\nNazionale.\nDisput\u00f2 25 gare in nazionale, segnando anche una rete, tra il 1987 ed il 1990, disputando la fase finale dei Mondiali di calcio Italia 1990, durante i quali sbagli\u00f2 uno dei rigori nel quarto di finale contro l'Argentina."}
{"id": "1564194", "revid": "14691", "url": "https://it.wikipedia.org/wiki?curid=1564194", "title": "Rasta Rebels", "text": ""}
{"id": "1564201", "revid": "729019", "url": "https://it.wikipedia.org/wiki?curid=1564201", "title": "Tulkarem", "text": "Tulkarem o Tulkarm (; ) \u00e8 una citt\u00e0 palestinese nel nordovest dei Territori palestinesi cisgiordani, appartenente alla \"wil\u0101ya\" di Tulkarem. Secondo il \"Palestinian Central Bureau of Statistics\", la citt\u00e0 e il suo adiacente campo-profughi hanno una popolazione complessiva di 58.950 abitanti a met\u00e0 2006. La sua superficie \u00e8 di 28.793 \"dunum\" (28 chilometri quadrati).\n\u00c8 situata 9\u00a0km ad ovest di Anabta.\nOrigine e nome.\nLe origini della citt\u00e0 possono essere rintracciate almeno nel III secolo d. C., allorch\u00e9 essa aveva il nome di \"Berat Soreqa\", e nei secoli successivi prima della conquista araba, quando si chiamava \"Tur Karma\" (che in aramaico significa \"monte dei vigneti\"), dal momento che la citt\u00e0 era nota per la sua fertilit\u00e0 e per i vigneti che la circondavano. Il nome \"Tur Karma\" fu quindi arabizzato in \"Tul Karem\". Il nome aramaico di Tulkarem fu usato dagli abitanti Samaritani che vi si insediarono nel Medioevo e dai Crociati. \"Kerem\" significa \"vigneto\" in ebraico e il nome \u00e8 ricordato nella Bibbia:\nLocalizzazione.\nLa citt\u00e0 \u00e8 situata sulla parte occidentale della Cisgiordania settentrionale, alle pendici delle montagne della Samaria, a circa 15\u00a0km a ovest di Nablus e a 15\u00a0km a est della citt\u00e0 costiera di Netanya. \u00c8 circondata dalla Barriera di separazione israeliana che segue a ovest la linea di cessate il fuoco del 1948. La sua posizione a met\u00e0 fra una pianura e le montagne l'ha resa importante sotto un profilo commerciale e strategico e si sono compiuti grandi sforzi per un suo adeguato sviluppo. In passato, Tulkarem era una stazione di posta e un centro mercantile di prodotti provenienti dalla citt\u00e0 e dai villaggi e gli insediamenti agricoli circostanti, come pure un punto di transito per gli eserciti che dall'Egitto si recavano in Siria e viceversa.\nRegime delle terre.\nTulkarem \u00e8 stata edificata su un'area relativamente pi\u00f9 elevata di quella circostante.\nLa terra coltivabile di Tulkarem permette agli abitanti di produrre cedri, meloni, olive, olio d'oliva, pomodori, patate, frumento, sesamo, arachidi, melanzane, peperoncino, fagiolini, guava (cosiddetto \"pero dell'India\") e altri prodotti ancora.\nTulkarem si contraddistingue per l'effetto moderato sul suo clima prodotto dalle brezze marine. La temperatura normalmente non supera nel mese di agosto i 27\u00a0\u00b0C, mentre in febbraio la temperatura normalmente non va sotto i 13,5\u00a0\u00b0C, l'umidit\u00e0 \u00e8 moderata d'estate (circa 40-70%), sebbene essa cresca d'inverno a un livello del 70-85%. Il regime delle precipitazioni annuo si aggira intorno ai 550\u00a0mm. di pioggia, non concentrata e irregolare: caratteristica questa dell'intero bacino mediterraneo.\nIl territorio cisgiordanico di Tulkarem \u00e8 stato definito dall'accordo interinale \"Oslo II\" come Area 'A', ovvero sotto il pieno controllo palestinese.\nGeografia fisica.\nClima.\nIl clima di Tulkarem \u00e8 subtropicale, con un regime di precipitazioni limitato all'inverno. La temperatura ordinaria si colloca fra gli 8 e i 16\u00a0\u00b0C d'inverno, mentre il \"range\" della temperatura estiva oscilla fra i 17 e i 30\u00a0\u00b0C.\nPrecipitazioni.\nLa stagione delle piogge nel Governatorato di Tulkarm inizia normalmente in ottobre e prosegue fino a maggio. Almeno il 70% delle piogge cade fra dicembre e febbraio, mentre il 20% delle piogge annuali cade fra ottobre e novembre. La pioggia fra giugno e settembre \u00e8 rara e non incide che in minima misura sulle cifre complessive delle precipitazioni annue. Tra luglio e agosto non piove praticamente mai, fatta accezione per un'improvvisa pioggia che cadde nella misura di 1,5\u00a0mm. il 10 luglio 1995 a Tulkarem. La media annua di piogge nella citt\u00e0 di Tulkarem \u00e8 stata di 642\u00a0mm. nel periodo 1952-1995.\nInfrastrutture e trasporti.\nLe strade del distretto di Tulkarm sono classificate in tre categorie: la prima \u00e8 quella delle strade a solida pavimentazione a due mezzerie che uniscono Tulkarem a Qalqiliya e ad altre localit\u00e0 del distretto. La seconda \u00e8 costituita da strade a pavimentazione solida a una sola corsia e che uniscono le comunit\u00e0 rurali. La terza \u00e8 costituita da strade non pavimentate (strade bianche) che caratterizza la massima parte delle aree rurali. Si deve ricordare che la maggioranza delle strade del distretto di Tulkarem \u00e8 del tutto carente di misure di sicurezza (corsie di sosta, \"guard-rail\", colonnine di SOS, ecc.).\nI servizi di trasporto disponibili nel distretto di Tulkarem comprendono corriere e taxi, oltre ai veicoli privati. Tuttavia, a causa dell'insufficienza del sistema di trasporto pubblico organizzato, un'alta percentuale di veicoli privati sono usati dai proprietari per il trasporto di passeggeri tra le varie comunit\u00e0. Questo genere di trasporto \u00e8 pericoloso per la mancanza di misure di sicurezza e per il fatto che i conducenti che operano con questi veicoli non sono qualificati per il trasporto pubblico. Inoltre non sono di norma coperti da alcuna assicurazione i rischi di un simile trasporto.\nIl 52% dell'intera popolazione del distretto non ha alcuna possibilit\u00e0 di fruire di servizi telefonici.\nIstruzione.\nGli istituti d'istruzione universitaria, rispettivamente articolati su un percorso di studio biennale e su uno quadriennale, fanno riferimento all'Istituto Khodori e alla Universit\u00e0 Khodori. Inoltre esiste una succursale dell'Universit\u00e0 libera Al-Quds e due sedi della Universit\u00e0 nazionale al-Najah. Vi sono infine quattro licei: due per ragazzi e due per ragazze.\nSport.\nTulkarm ha due squadre di calcio semi-professionistiche: una \u00e8 la Thaqafi Tulkarem (Tulkarm culturale), l'altra \u00e8 il Markaz Shab\u0101b Tulkarem (Centro giovanile Tulkarm). Entrambe fanno parte della I Divisione della Lega Palestinese. Esiste uno stadio principale (Stadio di Tulkarem) e altri campi di minore rilevanza."}
{"id": "1564202", "revid": "767487", "url": "https://it.wikipedia.org/wiki?curid=1564202", "title": "Bolde\u0219ti-Gradi\u0219tea", "text": "Bolde\u0219ti-Gradi\u0219tea \u00e8 un comune della Romania di 1.980 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 2 villaggi: Bolde\u0219ti e Gradi\u0219tea.\nLa sede amministrativa \u00e8 ubicata nell'abitato di Bolde\u0219ti."}
{"id": "1564204", "revid": "287204", "url": "https://it.wikipedia.org/wiki?curid=1564204", "title": "Boldesti-Gradistea", "text": ""}
{"id": "1564205", "revid": "647919", "url": "https://it.wikipedia.org/wiki?curid=1564205", "title": "Boldesti Gradistea", "text": ""}
{"id": "1564210", "revid": "79760197", "url": "https://it.wikipedia.org/wiki?curid=1564210", "title": "Carla Mazzuca", "text": ""}
{"id": "1564213", "revid": "1982", "url": "https://it.wikipedia.org/wiki?curid=1564213", "title": "Stazione di pompaggio", "text": ""}
{"id": "1564214", "revid": "767487", "url": "https://it.wikipedia.org/wiki?curid=1564214", "title": "Brazi", "text": "Brazi \u00e8 un comune della Romania di 8.293 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 6 villaggi: B\u0103te\u0219ti, Brazii de Jos, Brazii de Sus, Negoie\u0219ti, Pope\u0219ti, Stejaru."}
{"id": "1564215", "revid": "2189214", "url": "https://it.wikipedia.org/wiki?curid=1564215", "title": "Raduni 1995-2005", "text": "Raduni 1995-2005 \u00e8 un doppio album di Max Gazz\u00e8, pubblicato nel 2005 e contenente alcune delle sue canzoni pi\u00f9 famose fino ad allora pubblicate dal cantautore romano dall'esordio nel '96. Sono compresi anche 4 brani inediti, tra cui il singolo \"Splendere ogni giorno il sole\" che \u00e8 uscito per promuovere l'album.\nTracce.\nDisco 1\nDisco 2"}
{"id": "1564216", "revid": "120419644", "url": "https://it.wikipedia.org/wiki?curid=1564216", "title": "Slobodan Santra\u010d", "text": "\u00c8 scomparso nel 2016 all'et\u00e0 di 69 anni a seguito di un attacco cardiaco.\nCarriera.\nCalciatore.\nDa calciatore milit\u00f2 nella Prva Liga jugoslava con l'OFK Belgrado, il Partizan Belgrado e l'FK Zemun. Ha giocato anche due stagioni nel Campionato svizzero di calcio, con il Grasshoppers (1974-1976) e, nelle serie minori, sempre con l'FK Zemun (1980-1982).\nCon 218 gol in 364 partite detiene il record di reti realizzate nel massimo campionato jugoslavo, conseguendo per quattro volte il titolo di capocannoniere. Nel 1968-69 \u00e8 stato capocannoniere della Coppa delle Fiere.\nSecondo alcune statistiche, conteggiando tutte le partite ufficiali, semi ufficiali ed amichevoli giocate in carriera, avrebbe segnato 1301 gol in 1359 partite, risultando uno dei pi\u00f9 prolifici realizzatori della storia del calcio mondiale.\nHa disputato 8 gare nella Nazionale di calcio jugoslava, segnando una rete. Non ha mai giocato una partita del Campionato mondiale di calcio.\nAllenatore.\nCominci\u00f2 la carriera da allenatore nel 1988, nell'FK Zemun, per poi diventare assistente di Ivica Osim alla guida della Nazionale A tra il 1991 e il 1992. Nel 1994 inizi\u00f2 ad allenare la Jugoslavia (l'attuale Nazionale serba); si trattava del ritorno della Nazionale slava in campo internazionale dopo due anni (l'ultima gara venne disputata il 25 marzo 1992 contro i Paesi Bassi prima dell'esclusione dalle competizioni UEFA e FIFA a causa della guerra civile su decisione dell'ONU), anche se quella nazionale comprendeva solo calciatori serbi e montenegrini. Sotto la sua guida la Nazionale jugoslava si qualific\u00f2 al Campionato mondiale di calcio 1998, venendo eliminata dai Paesi Bassi negli Ottavi di Finale.\nSuccessivamente Santra\u010d allen\u00f2 la Macedonia nel 2005."}
{"id": "1564217", "revid": "767487", "url": "https://it.wikipedia.org/wiki?curid=1564217", "title": "Brebu (Prahova)", "text": "Brebu \u00e8 un comune della Romania di 7.602 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 4 villaggi: Brebu M\u00e2n\u0103stirei, Brebu Megie\u0219esc, Pietriceaua, Podu Cheii.\nLa sede amministrativa \u00e8 ubicata nel villaggio di Brebu M\u00e2n\u0103stirei."}
{"id": "1564219", "revid": "2017481", "url": "https://it.wikipedia.org/wiki?curid=1564219", "title": "Unione dei comuni del Lacerno e del Fibreno", "text": "L'Unione dei comuni del Lacerno e del Fibreno \u00e8 un ente locale sovracomunale, con autonomia statutaria, che riunisce cinque comuni contigui di Broccostella, Campoli Appennino, Fontechiari, Pescosolido e Posta Fibreno, ubicati nell'estremit\u00e0 orientale della provincia di Frosinone, al confine con la provincia dell'Aquila.\nComuni appartenenti all'unione.\nI dati sono quelli del 30-11-2019, fonte ISTAT.\n\u00c8 estesa per 115,21\u00a0km\u00b2 su di un territorio con quote che variano da 307\u00a0m s.l.m. (Broccostella) fino a 650\u00a0 s.l.m. (Campoli Appennino).\nCostituzione.\nL'atto costitutivo dell'Unione dei comuni del Lacerno e del Fibreno \u00e8 stato firmato il 29 giugno 2005.\nSede.\nLa sede dell'unione \u00e8 fissata nel comune di Broccostella, in via Stella snc, presso la ex Casa Cantoniera Anas.\nOrgani.\nIl Consiglio dell'Unione dei comuni \u00e8 composta dai sindaci (o delegati) dei comuni appartenenti e da due consiglieri, uno di maggioranza, l'altro di minoranza, per ogni comune.\nLa Giunta dell'Unione \u00e8 composta da tutti i sindaci dei comuni.\nLa carica di presidente \u00e8 ricoperta da ciascun sindaco a turno per un anno, partendo dal sindaco del comune pi\u00f9 grande fino a quello pi\u00f9 piccolo, mentre la carica di vicepresidente \u00e8 ricoperta dal sindaco destinato a ricoprire ad essere presidente l'anno successivo."}
{"id": "1564222", "revid": "466539", "url": "https://it.wikipedia.org/wiki?curid=1564222", "title": "Flavio Cipolla", "text": "Alto 173 cm per 68\u00a0kg di peso, serviva la prima di servizio da 160 a 175\u00a0km/h. Applica un gioco prettamente difensivo, ma molto tattico riuscendo a non far giocare palle facili all'avversario ed il suo rovescio si basa prevalentemente su slices.\nCarriera.\nProfessionista dal 2003, nel 2012 \u00e8 arrivato al posto numero 70 nel ranking mondiale, attualmente il suo miglior posizionamento. Nel settembre 2007 ha vinto il torneo Challenger di Genova e Trani. Vince la sua seconda partita in un grande slam allo US Open 2008, al tie break del quinto set contro il ceco Hernych. La prima \u00e8 stata nel 2007 contro Tejmuraz Gaba\u0161vili al Roland Garros per poi affrontare Nadal nel secondo turno.\nCipolla in seguito ha iniziato il 2008 con una prima settimana in cui ha vinto sia il singolo sia il doppio del Challenger di Numea in Nuova Caledonia. In seguito ha vinto due titoli di doppio a febbraio nel Challenger di Belgrado ed a marzo in Italia a Barletta entrando nella top 100 della classifica mondiale di doppio. Ha poi vinto altri 4 titoli di doppio e raggiunto i quarti di finale al Master Series di Roma e il secondo turno a Wimbledon, raggiungendo cos\u00ec il suo best ranking numero 75 nella classifica di doppio. L'evento pi\u00f9 importante del suo 2008, per\u00f2, \u00e8 stato il terzo turno agli US Open, dove \u00e8 riuscito a essere in vantaggio per due set a zero contro Stanislas Wawrinka, prima di cedere al quinto set e non senza qualche polemica dettata dal fatto che Wawrinka, durante il match, avesse compiuto un gesto dal significato \"fai finta di star male\". \u00c8 stato convocato in Coppa Davis per il match Croazia-Italia nell'aprile 2008.\nNel 2009, dopo essersi preso la sua rivincita su Stanislas Wawrinka a Chennai, raggiunge il secondo turno nel singolare agli Australian Open, dove viene battuto dal pi\u00f9 quotato Tommy Haas. Il 2 maggio 2011, al primo turno del Master 1000 di Madrid, batte dopo tre ore e tre minuti il numero 12 del mondo Andy Roddick. Al secondo turno di questo torneo deve affrontare il francese Micha\u00ebl Llodra che, dopo un primo set non brillante che lascia concrete speranze all'italiano, lo supera con il punteggio di 6-4, 6-2. Il 29 agosto 2011 affronta agli US Open 2011 il giapponese Kei Nishikori pi\u00f9 quotato di lui ma il primo set lo vince l'italiano per 6-4; la seconda partita termina con il punteggio di 6-2 e ne segue il ritiro dell'asiatico. Nel 2011 raggiunge il suo best ranking al 75\u00ba posto. Nel 2012 al torneo marocchino di Casablanca supera Idmbarek, il pi\u00f9 quotato Aleksandr Dolgopolov e il francese Beno\u00eet Paire raggiungendo per la prima volta in carriera la semifinale di un torneo ATP.\nNel 2013 gioca i tornei del circuito maggiore solo nella prima parte della stagione e, in estate, a Newport conquistando solo due successi su undici incontri; nel circuito challenger raggiunge due volte le semifinali (a Guimar\u00e3es e Izmir). In doppio raggiunge le semifinali a Zagabria e conferma il secondo turno agli Australian Open, ma non raggiunge mai la finale in nessun torneo del circuito Challenger. Il bilancio \u00e8 quindi negativo, con circa cento posizioni perse nel ranking di singolare, dove si avvicina alla duecentesima posizione. La crisi di risultati si aggrava nel 2014 quando non riesce a centrare la qualificazione in nessun torneo ATP, non va mai oltre i quarti in quelli Challenger e, per la peggiorata situazione di classifica, si trova a giocare alcuni tornei ITF, senza comunque ottenere risultati di rilievo: a fine stagione Cipolla si ritrova oltre il trecentesimo posto in singolare. In doppio, sempre nel circuito Challenger, conquista un titolo (a Kazan) e altre due finali.\nNel 2015, dopo una stagione trascorsa quasi interamente intorno alla quattrocentesima posizione del ranking mondiale, il raggiungimento della semifinale al Challenger Ho Chi Mihn City lo riporta vicino ai primi 300 del mondo. Conquista ancora due titoli Challenger in doppio (a Manerbio e a Banja Luka) raggiungendo quota venti trofei Challenger in doppio in carriera. Il 1\u00ba maggio 2016 conquista il suo primo trofeo ATP nel torneo di doppio del 250 di Istanbul in coppia con l'israeliano Dudi Sela, grazie alla vittoria in finale sulla coppia argentina Molteni - Schwartzman. Il successo sancisce il ritorno di Cipolla tra i primi cento del ranking mondiale di doppio ad oltre sette anni dall'ultima apparizione a questi livelli (marzo 2009).\nNel 2017 partecipa alle qualificazioni del torneo di doppio di Wimbledon in coppia con il serbo Ilija Bozoljac. Perde al turno decisivo contro la coppia formata dal francese Hugo Nys e dal croato Antonio Sancic. In seguito la coppia italo-serba viene ripescata nel main draw dove supera al primo turno la coppia formata da Marcos Baghdatis -Malek Jaziri con il punteggio di 6-7(4) 6-2 6-2 6-2. Al secondo turno vengono eliminati dalla coppia Oliver Marach - Mate Pavi\u0107 con il punteggio di 6-7(4) 6-4 6-2 6-3. Nella prima met\u00e0 del 2017 in seguito all\u2019ennesimo infortunio decide di ritirarsi dal circuito maggiore e d\u2019intraprendere la carriera da allenatore. anche in considerazione dei . Allena Alessandro Giannessi e Gianluca Mager (finalista dell'ATP 500 di Rio de Janeiro nel 2020)."}
{"id": "1564227", "revid": "123359157", "url": "https://it.wikipedia.org/wiki?curid=1564227", "title": "Chandler Bing", "text": "Chandler Muriel Bing \u00e8 un personaggio della sitcom statunitense \"Friends,\" interpretato da Matthew Perry.\nBiografia.\nChandler Muriel Bing \u00e8 il figlio della scrittrice erotica Nora Tyler Bing e della drag queen, star di Las Vegas, Charles Bing (che si presenta nella 7\u00aa stagione con il nome d'arte Helena Handbasket). I genitori di Chandler divorziarono quando lui aveva nove anni, lasciando parecchie turbe nel ragazzo e costringendolo a continue battute ironiche e sarcastiche. Chandler \u00e8 perennemente infelice per il divorzio dei suoi genitori, per non avere una relazione stabile, per il lavoro frustrante, per il nome di battesimo e per il successo altrui con le donne.\nAl college \u00e8 stato compagno di stanza di Ross Geller, e gli \u00e8 rimasto amico negli anni successivi. Tramite Ross conosce sua sorella minore Monica durante un giorno del ringraziamento dai Geller.\nChandler si trasferisce successivamente a New York, nell'appartamento numero 19, di fronte a quello di Monica. All'epoca il suo coinquilino era un certo Kip, che aveva intrapreso una relazione con Monica, finita male. Con il suo allontanamento se ne sono poi perse le tracce. Chandler dovette cos\u00ec cercare un nuovo coinquilino, trovando un fotografo di nudo con una sorella pornostar (quindi perfetto), ma l'inquietante signor Heckles convinse costui che la stanza fosse gi\u00e0 presa. Chandler ripieg\u00f2 quindi su Joey Tribbiani. Il loro rapporto ha molti tratti in comune con quelli coniugali, ma spesso scade nell'adolescenziale se non nell'infantilismo: nel corso della serie perdono Ben, figlio di Ross, su un autobus; sostituiscono il tavolo da pranzo con un biliardino; usano i reggiseni di Rachel come fionde per lanciare gavettoni per strada; costruiscono da soli un mobile che solo alla fine scoprono essere troppo largo e adotteranno un gallo e un'oca.\nQuando Joey trova lavoro in una soap opera, cerca un appartamento dove vivere da solo grazie al nuovo stipendio e riempire di cianfrusaglie kitsch, cos\u00ec Chandler accoglie Eddie, un ragazzo psicopatico. Quando Joey viene buttato fuori dalla soap, Eddie viene cacciato e la coppia ricreata (assieme ad un orrendo levriero di porcellana acquistato da Joey e regalatogli da Ross). Il loro rapporto \u00e8 talmente profondo che quando successivamente Monica e Chandler si sposteranno fuori citt\u00e0, lasceranno una \"cameretta\" per Joey nella nuova casa.\nChandler conosce Phoebe come coinquilina di Monica e ritrova Rachel nella prima puntata della sitcom.\nPer gran parte della sitcom Chandler lavora come analista contabile per una grossa multinazionale, viene successivamente promosso, ma in realt\u00e0 non trovandosi mai bene e arrendendosi alla monotonia. In seguito lascer\u00e0 il suo lavoro per essere assunto in un'agenzia di pubblicit\u00e0.\nAll'inizio della serie, Chandler \u00e8 in una relazione con Janice, una donna che il gruppo di amici trova insopportabile nei modi. Lui tenta di lasciarla, ma nelle stagioni successive di volta in volta ritorna ad averci a che fare o a cercarla nuovamente pur di avere una relazione e qualcuno al suo fianco. Alla fine della quarta stagione Chandler inizia una relazione con Monica, inizialmente clandestina (per paura della reazione di Ross e del resto dei Geller, che non l'hanno mai visto di buon occhio), ma che nel corso della quinta stagione renderanno pubblica. I due si trasferiscono a vivere insieme nell'appartamento di Monica nella sesta stagione e si sposeranno alla fine della settima. La cerimonia viene officiata da Joey, che ha ottenuto la licenza via Internet. Monica e Chandler, impossibilitati a procreare, adotteranno due bambini, Erica e Jack, bench\u00e9 loro ne avessero voluto solo uno. Chandler avr\u00e0 poi a che fare con Richard, l'ex-fidanzato di Monica: lui e Joey lo idolatravano per il suo successo (e Chandler si era anche fatto crescere i baffi per imitarlo), ma dopo il matrimonio la visione cambia molto."}
{"id": "1564236", "revid": "72811", "url": "https://it.wikipedia.org/wiki?curid=1564236", "title": "Volvagia", "text": ""}
{"id": "1564237", "revid": "21079", "url": "https://it.wikipedia.org/wiki?curid=1564237", "title": "Deltoedro", "text": ""}
{"id": "1564238", "revid": "1305772", "url": "https://it.wikipedia.org/wiki?curid=1564238", "title": "C\u0103lug\u0103reni (Prahova)", "text": "C\u0103lug\u0103reni \u00e8 un comune della Romania di 1.395 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 2 villaggi: C\u0103lug\u0103reni e Valea Scheilor."}
{"id": "1564240", "revid": "287204", "url": "https://it.wikipedia.org/wiki?curid=1564240", "title": "La folla. Seimila anni di lotta contro la tirannide", "text": "La folla. Seimila anni di lotta contro la tirannide \u00e8 la prima edizione di un saggio di teoria politica\ncomposto nel 1945 da Guglielmo Giannini.\nIl saggio \u00e8 incentrato sulla questione del rapporto tra la massa e il governo statale. Guglielmo Giannini, fondatore del celebre movimento dell'Uomo Qualunque (da cui l'invalso termine qualunquismo), si prefisse di contrastare la presenza dello stato nella vita sociale italiana, avversando sia il comunismo che il capitalismo della grande industria e propugnando invece un liberismo economico individuale.\n\"Nella storia e nella vita la folla \u00e8 sempre riuscita a liberarsi dalla tirannide, e non c'\u00e8 mai stata tirannide che non sia finita travolta dalla folla\", scrive Giannini in poche lapidarie parole che costituiscono anche l'epitome delle idee contenute nel volume."}
{"id": "1564241", "revid": "1318658", "url": "https://it.wikipedia.org/wiki?curid=1564241", "title": "Schaalsee", "text": "Lo Schaalsee \u00e8 un lago tedesco situato nella parte settentrionale della Germania, tra i Bundesl\u00e4nder di Schleswig-Holstein e Meclemburgo-Pomerania Anteriore, nel mezzo della vasta area triangolare situata tra Amburgo, Lubecca e Schwerin.\nIl lago \u00e8 posto a un'altitudine di 35\u00a0m sul livello del mare, la sua profondit\u00e0 media \u00e8 di 17 m mentre la massima \u00e8 di 71,5 m.\nNel 2000 il lago e il territorio ad esso connesso, per un'area totale di 309\u00a0km\u00b2, sono stati dichiarati dall'UNESCO riserva della biosfera."}
{"id": "1564242", "revid": "1305772", "url": "https://it.wikipedia.org/wiki?curid=1564242", "title": "C\u0103rbune\u0219ti", "text": "C\u0103rbune\u0219ti \u00e8 un comune della Romania di 1.890 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 2 villaggi: C\u0103rbune\u0219ti e Gogeasca."}
{"id": "1564243", "revid": "287204", "url": "https://it.wikipedia.org/wiki?curid=1564243", "title": "Carbunesti", "text": ""}
{"id": "1564248", "revid": "767487", "url": "https://it.wikipedia.org/wiki?curid=1564248", "title": "The Call 2", "text": " \u00e8 un film del 2005 diretto da Renpei Tsukamoto.\nSi tratta del sequel del popolare film J-Horror \"The Call - Non rispondere\". Uscito nelle sale italiane nel 2006.\nTrama.\nKyoko e la sua amica Madoka sono insegnanti in un asilo nido a Tokyo. Quando le due non sono al lavoro, passano molto tempo nel ristorante cinese dove lavora il fidanzato di Kyoko, Naoto. La prima chiamata della morte colpisce proprio il proprietario del ristorante, che muore in cucina a causa di una fiamma anomala ad un fornello e Naoto \u00e8 il primo a vederne il corpo, con il volto parzialmente bruciato.\nIl giorno dopo, anche Madoka riceve una sinistra chiamata. Kyoko, turbata dagli eventi della sera precedente, decide di andare a casa di Madoka per vedere se la ragazza sta bene. Ma una volta arrivata a casa dell'amica scopre con orrore che Madoka \u00e8 stata brutalmente assassinata nella vasca da bagno. Disperata chiama il suo ragazzo che la raggiunge subito.\nPoco dopo l'arrivo di Naoto il cellulare di Kyoko squilla ed il messaggio lasciato in segreteria annuncia la sua morte entro tre giorni. Kyoko e Naoto nel panico pi\u00f9 totale, vengono contattati da una giornalista di nome Takako, che ha perso la sorella a causa della chiamata della morte e gli racconta della storia di Mimiko e della sua maledizione.\nRiescono a mettersi in contatto con la nonna di Mimiko, che racconta alcuni particolari della storia di sua figlia e sua nipote: Mimiko era nata da uno stupro e suo nonno aveva ucciso l'uomo colpevole. Successivamente, il nonno era stato condannato al carcere dove era impazzito, ed una volta uscito era tornato in Taiwan, sua terra d'origine.\nPer questo motivo, i tre decidono di andare a Taiwan per cercare l'uomo ed indagare, con la speranza di riuscire a salvare almeno Kyoko.\nNel corso della storia, scoprono che a Taiwan gli eventi avvenivano molto prima della nascita di Mimiko e che i corpi delle vittime questa volta non hanno una caramella in bocca, ma carbone nello stomaco, quindi non pu\u00f2 essere Mimiko la vera colpevole.\nSequel.\nIl film ha generato due sequel:"}
{"id": "1564251", "revid": "110157", "url": "https://it.wikipedia.org/wiki?curid=1564251", "title": "Ceptura", "text": "Ceptura \u00e8 un comune della Romania di 5.100 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 9 villaggi: Ceptura de Jos, Ceptura de Sus, Malu Ro\u0219u, Rotari, \u0218oime\u0219ti, Suditi, Corfari, Balalai, Valea manastiri.\nLa sede amministrativa \u00e8 ubicata nell'abitato di Ceptura de Jos."}
{"id": "1564252", "revid": "729019", "url": "https://it.wikipedia.org/wiki?curid=1564252", "title": "Faruk Had\u017eibegi\u0107", "text": "Carriera.\nDa calciatore ha militato nel FK Sarajevo, nel Sochaux e nel Betis Siviglia, mentre da allenatore \u00e8 stato selezionatore nel 1999 della Nazionale di calcio bosniaca.\n\u00c8 stato capitano della Nazionale di calcio della Jugoslavia al mondiale di calcio \"Italia 90\", sbagli\u00f2 il calcio di rigore decisivo nei quarti di finale contro l'Argentina, fu anche l'ultimo giocatore ad indossare la fascia di capitano della nazionale della Repubblica Socialista Federale di Jugoslavia in occasione dell'incontro amichevole contro i Paesi Bassi del 25 marzo 1992, ultima partita disputata nella storia dei \"Plavi\".."}
{"id": "1564256", "revid": "72396", "url": "https://it.wikipedia.org/wiki?curid=1564256", "title": "Stili del Nord e del Sud", "text": "Nell'ambito delle arti marziali cinesi si \u00e8 soliti suddividere tutti gli stili esistenti in queste due grandi famiglie. All origine di questa divisione non vi sono altro che motivazioni geografiche su luogo di origine dello stile, le quali per\u00f2 hanno profondamente influenzato la loro l'evoluzione tecnica, pertanto gli Stili del Nord e del Sud hanno delle caratteristiche tipiche.\nTradizionalmente si usava dividere la Cina del Nord da quella del Sud, in base alla linea di confine delimitata dal Fiume \"Azzurro\" o \"Yang Tze\", ed in modo del tutto analogo questa suddivisione venne trasferita anche alle arti marziali cinesi.\nStili del Nord.\nSi usa definire questi stili con \"Pugilato Lungo\" o \"Chang Chuan\". Prediligono l'uso delle gambe, tecniche alte e aeree. Si svolgono in un ampio raggio d'azione con una tecnica di combattimento basata sulla lunga distanza.\nStili del Sud.\nSi usa definire questi stili con \"Pugilato del Sud\" o \"Nanquan\". Prediligono l'uso degli arti superiori, delle mani e dei pugni. SI svolgono a corto raggio con una tecnica di combattimento basata sulla corta distanza.\nCause.\nLe cause di queste differenze sono: geografiche, ambientali, antropologiche e sociali.\nIn generale i primi stili di combattimento comparvero nel Nord della Cina, essendo questa zona dedita al nomadismo, pastorizia e spesso in contatto con le popolazioni barbariche e nomadi delle Steppe. Le popolazioni locali entravano spesso in conflitto seppur utilizzando tecniche arcaiche. Con l instaurarsi dei primi eserciti e la creazione di guerrieri professionisti, le tecniche di combattimento si raffinarono e vennero largamente utilizzate nella Cina settentrionale: a causa dell influenza militare e campi di battaglia molto vasti, si delinearono tecniche guerriere basate sulla lunga distanza, tipiche degli Stili del Nord.\nGli Stili del Sud invece comparvero nella Cina meridionale soprattutto nel Periodo Ming (1368-1644), dove cominciarono subito a suddividersi in vari sotto stili, ma comunque tutti basati sull uso privilegiato delle braccia e l esecuzione di tecniche a corta distanza.\nA caratterizzare i due grandi stili hanno contribuito anche fattori umani e sociali delle varie popolazioni:"}
{"id": "1564257", "revid": "14691", "url": "https://it.wikipedia.org/wiki?curid=1564257", "title": "Dr Victor and the Rasta Rebels", "text": ""}
{"id": "1564260", "revid": "1305772", "url": "https://it.wikipedia.org/wiki?curid=1564260", "title": "Cera\u0219u", "text": "Cera\u0219u \u00e8 un comune della Romania di 5.187 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 6 villaggi: Cera\u0219u, Slon, Valea Borului, Valea Br\u0103detului, Valea Lespezii, Valea Tocii.\nIl toponimo deriva dal termine latino \"cerasus\" (ciliegio)."}
{"id": "1564261", "revid": "21079", "url": "https://it.wikipedia.org/wiki?curid=1564261", "title": "Trapezoedro archimedeo stellato", "text": ""}
{"id": "1564262", "revid": "287204", "url": "https://it.wikipedia.org/wiki?curid=1564262", "title": "Cerasu", "text": ""}
{"id": "1564266", "revid": "36426", "url": "https://it.wikipedia.org/wiki?curid=1564266", "title": "Complesso Bandistico &quot;G. Rossini&quot; Chiusa Sclafani", "text": ""}
{"id": "1564272", "revid": "177966", "url": "https://it.wikipedia.org/wiki?curid=1564272", "title": "Storia di Belluno", "text": ""}
{"id": "1564273", "revid": "1305772", "url": "https://it.wikipedia.org/wiki?curid=1564273", "title": "Figlio di nessuno", "text": ""}
{"id": "1564274", "revid": "767487", "url": "https://it.wikipedia.org/wiki?curid=1564274", "title": "Xoren Hovhannisyan", "text": "Ha vinto la medaglia di bronzo con l' ai Giochi olimpici di Mosca del 1980."}
{"id": "1564276", "revid": "88740", "url": "https://it.wikipedia.org/wiki?curid=1564276", "title": "One Love", "text": "One Love ( \"un (unico) amore\" in lingua inglese) pu\u00f2 riferirsi a:"}
{"id": "1564278", "revid": "72396", "url": "https://it.wikipedia.org/wiki?curid=1564278", "title": "Mazzuca (famiglia)", "text": "Mazzuca (dall'albanese: \"Muzaka\", in greco: \u039c\u03b1\u03c4\u03c3\u03bf\u03cd\u03ba\u03b1, \"Matsouka\"; err. Mazzucca) \u00e8 il cognome di un'antica casata albanese (arvanitica) stabilitasi dal XVI sec. nella provincia di Cosenza e proveniente da Corone, in Morea (attuale Grecia, nel Peloponneso). \n\u00c8 una delle principali famiglie albanesi d'Italia (arb\u00ebresh\u00eb) e discende da uno dei sette valorosi nobili generali che accompagnarono Giorgio Castriota Skanderbeg dall'Epiro nel reame di Napoli nel XV secolo per aiutare Ferdinando I contro gli Angioini."}
{"id": "1564285", "revid": "110157", "url": "https://it.wikipedia.org/wiki?curid=1564285", "title": "Chiojdeanca", "text": "Chiojdeanca \u00e8 un comune della Romania di 1.840 abitanti, ubicato nel distretto di Prahova, nella regione storica della Muntenia.\nIl comune \u00e8 formato dall'unione di tre villaggi: Chiojdeanca, Nucet, Trenu.\nStoria.\nIl primo documento storico che cita la localit\u00e0 risale al periodo della dominazione di Radu Paisie (1535-1545).\nMonumenti e luoghi d'interesse.\nNel comune si trovano due chiese lignee:"}
{"id": "1564286", "revid": "1964823", "url": "https://it.wikipedia.org/wiki?curid=1564286", "title": "Thomas Pichlmann", "text": "\u00c8 soprannominato l\"'Imperatore d'Austria\".\nCaratteristiche tecniche.\nAttaccante di peso, bravo di testa e dotato di una buona tecnica individuale, che ricopre il ruolo di prima punta. Capace di far salire la squadra e di dare profondit\u00e0 alla manovra, \u00e8 anche un abile rigorista.\nCarriera.\nCalcio.\nClub.\nGli inizi in Austria.\nCresce calcisticamente nel Rapid Vienna. Esordisce in Bundesliga il 6 ottobre 1999 nell'incontro perso 1-0 contro lo Sturm Graz, subentrando al 35' della ripresa a Penksa.\nLa stagione seguente viene ceduto al First Vienna, in Erste Liga. Terminer\u00e0 l'annata segnando 6 reti in 22 apparizioni.\nIn seguito passa prima al Leoben, e poi al Pasching. L'11 agosto 2005 debutta in Coppa UEFA nell'incontro disputato contro lo Zenit San Pietroburgo (2-2 il finale), valido per il secondo turno preliminare della competizione, giocando titolare.\nLa stagione seguente passa all'Austria Vienna. L'8 agosto 2006 esordisce in Champions League in Austria Vienna-Benfica (1-1), valevole per l'andata del preliminare del terzo turno, entrando a pochi minuti dal termine al posto di Lasnik. Chiude la stagione con 32 presenze e 5 reti complessive.\nGrosseto.\nIl 9 gennaio 2008 si trasferisce in Italia al , in Serie B, firmando un contratto di sei mesi. Esordisce in Serie B tre giorni dopo in Chievo-Grosseto (2-0), subentrando al 35' della ripresa al posto di Luigi Consonni. Segna il suo primo goal in biancorosso il 9 febbraio contro l'Albinoleffe (2-2 il finale), andando a segno con un colpo di testa. Chiude la stagione con 14 presenze e 3 reti. Il 12 giugno prolunga il suo contratto fino al 30 giugno 2010 con opzione per l'anno successivo.\nLa stagione successiva va a segno alla prima giornata di campionato nel derby vinto contro il Pisa (1-2). Si ripete la settimana seguente nel match interno vinto contro il (3-0), rendendosi autore di una doppietta, siglando la seconda rete con una semirovesciata.\nConclude la stagione con 42 presenze e 12 reti, inclusa l'apparizione da titolare nella semifinale di andata vinta contro il Livorno (2-0), valevole per i play-off, uscendo al 35' della ripresa al posto di Alessandro Pellicori.\nVerona.\nIl 31 agosto 2010 firma un contratto triennale con il Verona, in Lega Pro Prima Divisione. Va a segno il 4 settembre all'esordio nella trasferta vinta contro il (1-5). Conclude la stagione con 29 presenze e 7 reti, contribuendo alla promozione in Serie B degli scaligeri.\nChiuso dagli altri attaccanti della rosa, esordisce in campionato il 21 ottobre contro la , subentrando nei minuti finali al posto di Russo. Segna la sua prima rete in campionato il 1\u00ba novembre contro il Brescia, andando a segno con un sinistro a giro dal limite dell'area che si infila all'incrocio dei pali. L'8 novembre prolunga il suo contratto fino al 30 giugno 2015. Va poi a segno tre volte in quattro partite. Termina la stagione con 24 presenze e 5 reti.\nSpezia.\nIl 15 luglio 2012 passa in prestito con diritto di riscatto allo Spezia, neopromosso in Serie B. Debutta con i liguri il 12 agosto contro il (vittoria per 4-1), nella partita valida per il secondo turno di Coppa Italia, giocando titolare e uscendo dal terreno di gioco al posto di Felice Evacuo al 24' della ripresa. Esordisce in campionato il 25 agosto in Spezia-Vicenza (2-1), disputando tutta la partita.\nMesso ai margini della rosa durante la prima parte della stagione, il 9 febbraio 2013 torna ad essere impiegato dal tecnico Atzori (l'ultima apparizione risaliva a Spezia-Padova giocata il 23 dicembre), subentrando al 71' nel corso della gara interna vinta contro l' (4-3 il finale), con la squadra sotto di tre reti, siglando i due assist per le reti di Sansovini, contribuendo alla vittoria in rimonta dello Spezia. Viene quindi schierato titolare, anche a causa delle assenze per squalifica di Antenucci e Okaka, in Sassuolo-Spezia (3-2) giocata il 16 febbraio, dove segna la sua prima rete in campionato con la maglia delle \"aquile\".\nTermina la stagione con una rete in 23 presenze, se si include la Coppa Italia. Il 21 giugno viene riscattato dallo Spezia.\nRitorno in Austria.\nIl 17 luglio 2013 passa a titolo definitivo al Wiener Neustadt, squadra austriaca, con cui firma un contratto valido fino al 2015. Esordisce con la nuova maglia da titolare tre giorni dopo nella partita interna persa 1-5 contro il Salisburgo, valida per la prima giornata di campionato.\nMette a segno la sua prima rete con la squadra biancoblu il 31 agosto contro il Gr\u00f6dig (vittoria per 3-6). Il 21 settembre realizza una doppietta nella trasferta vinta 0-3 contro l'Admira Wacker.\nIl ritorno al Grosseto.\nIl 28 agosto 2014 sottoscrive un contratto annuale con il . Esordisce in campionato il 7 settembre nella vittoria esterna contro il Teramo. Sua \u00e8 la rete che sblocca l'incontro, terminato 3-1. Il 27 settembre segna una doppietta ai danni del .\nIl 22 novembre aggancia - al quattordicesimo posto, con 31 centri - Giorgio Barbana, Franco Metrano e Renato Simoni nella classifica dei migliori marcatori di sempre della societ\u00e0 toscana. Il 30 novembre raggiunge le 100 presenze in maglia biancorossa.\nIl secondo ritorno in Austria.\nIl 12 giugno 2015 viene ufficializzato il suo secondo ritorno in patria, al Wacker Innsbruck, con il quale firma un contratto biennale. In seguito al termine del suo contratto con il Wacker Innsbruck si trasferisce allo Schwaz.\nNazionale.\nIl 21 agosto 2002 ha debuttato con l'Under-21 austriaca, subentrando al 56' al posto di Andreas Ivanschitz nell'amichevole persa contro i pari et\u00e0 della Svizzera (1-0 il finale). Scende poi in campo in altre due occasioni contro Moldavia, e Repubblica Ceca, partite valide per gli incontri di qualificazione agli Europei U-21 2004. In precedenza aveva disputato 15 incontri con la selezione Under-18, senza andare a segno.\nEsordisce con la nazionale maggiore l'8 febbraio 2005, nell'amichevole persa contro il Cipro ai calci di rigore (5-4 per i padroni di casa), nella partita valida per le semifinali del Torneo di Cipro, subentrando al 36' della ripresa al posto di Christian Mayrleb, segnando uno dei cinque rigori calciati dagli austriaci. Ottiene un'altra presenza il giorno successivo nella finale valevole per il terzo posto persa nuovamente ai rigori contro la Lettonia (1-1 dts, 5-3 dcr).\nFootball americano.\nDal 2017 gioca come kicker nei Tirol Raiders, coi quali ha vinto la AFL e la CEFL.\n\u00c8 stato convocato nella nazionale austriaca vicecampione dell'Europeo 2018.\nStatistiche.\nPresenze e reti nei club.\n\"Statistiche aggiornate al 13 aprile 2018.\""}
{"id": "1564289", "revid": "339392", "url": "https://it.wikipedia.org/wiki?curid=1564289", "title": "II Guerra d'Indipendenza", "text": ""}
{"id": "1564290", "revid": "1305772", "url": "https://it.wikipedia.org/wiki?curid=1564290", "title": "Ciorani", "text": "Ciorani \u00e8 un comune della Romania di 7.103 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 2 villaggi: Cioranii de Jos e Cioranii de Sus."}
{"id": "1564291", "revid": "92723", "url": "https://it.wikipedia.org/wiki?curid=1564291", "title": "Anton Bernol\u00e1k", "text": "Biografia.\nNacque in una famiglia della nobilt\u00e0 minore della regione di Orava. Studi\u00f2 al ginnasio di Ru\u017eomberok (1772 - 76) e in seguito a Trnava e a Vienna e si laure\u00f2 in teologia al seminario generale di Bratislava (1787). Entusiasta per le riforme illuministiche di Maria Teresa e di Giuseppe II, acquis\u00ec la padronanza di molte lingue classiche e moderne e una conoscenza enciclopedica di storia, economia, medicina, estetica, musica e politica.\nNello stesso anno, codific\u00f2 per la prima volta la lingua slovacca standard, sulla base dei dialetti slovacchi occidentali parlati nei dintorni di Trnava, con alcuni elementi dei dialetti della Slovacchia centrale. La lingua, chiamata \"bernol\u00e1kov\u010dina\", non fu comunque accettata come lingua standard nazionale, sebbene rappresenti una tappa importante nella formazione della moderna nazione slovacca. Dal 1787 al 1791 fu curato di Bernol\u00e1kovo (al quel tempo \u010cekl\u00eds), dal 1791 al 1797 segretario nell'ufficio del vicario arcivescovile a Trnava e dal 1797 fino alla sua morte parroco a Nov\u00e9 Z\u00e1mky.\nLa Compagnia istruita slovacca.\nLa sua lingua fu la base delle attivit\u00e0 della Compagnia istruita slovacca (\"Slovensk\u00e9 u\u010den\u00e9 tovari\u0161stvo\") fondata nel 1792 a Trnava e del movimento dei seguaci di Bernol\u00e1k, che dur\u00f2 per tre generazioni. Fra i membri del sodalizio furono Juraj F\u00e1ndly, scrittore, presbitero ed entomologo, Jozef Ign\u00e1c Bajza, scrittore, autore del primo romanzo slovacco, lui pure presbitero, J\u00e1n Holl\u00fd, famoso scrittore, sacerdote, Alexander Rudnay Div\u00e9k\u00fajfalusi, arcivescovo e cardinale."}
{"id": "1564292", "revid": "729019", "url": "https://it.wikipedia.org/wiki?curid=1564292", "title": "Criptococcosi", "text": "La criptococcosi \u00e8 una micosi polmonare provocata da Cryptococcus neoformans. In persone immunocompententi il contatto con il fungo non \u00e8 causa di malattia e decorre in maniera asintomatica. La criptococcosi \u00e8 considerata una delle malattie che occorrono con molta frequenza in pazienti immunocompromessi come pazienti con HIV oppure sottomessi a trattamenti immunosoppressori.\nEziologia.\nL'agente patogeno \u00e8 un fungo denominato \"Cryptococcus neoformans\" presente in terreni contaminati da escrementi di uccelli, in particolare di piccioni. L'infezione avviene tramite inalazione o contatto con le spore potendo questo causare patologia polmonare, meningea o infettare ferite esposte. Tale fungo si riproduce nel corpo per gemmazione e non si trasmette da un soggetto affetto ad uno sano.\nFattori di rischio sono la presenza di malattie come l'AIDS (il cryptococcus neoformans \u00e8 il fungo pi\u00f9 pericoloso per tali persone), presenza di neoplasie o linfomi e il trattamento con corticosteroidi o altri immunosoppressori.\nClinica.\nI sintomi presentano polmonite, dolore addominale, tosse, cefalea, febbre leggera, nausea, demenza, offuscamento della vista e confusione. Nella persona immunodepressa i sintomi sono molto pi\u00f9 gravi e coinvolgono tutto il corpo. Le complicanze possono arrivare alla perdita del visus, a deficit motori e all'idrocefalo.\nTrattamento.\nIl trattamento prevede somministrazione di amfotericina B, dapprima in dose leggere e se non vi \u00e8 risposta in dosi pi\u00f9 pesanti e nei casi pi\u00f9 gravi in combinazione con flucitosina o fluconazolo. Per le persone affette da AIDS dopo la cura si deve essere attenti a recidive e quindi si somministra a lungo termine l'itraconazolo o il fluconazolo.\nPrognosi.\nOttima per gli individui non immunodepressi, dove \u00e8 prevista la guarigione spontanea in una settimana circa. La letalit\u00e0 si attesta intorno al 40-50% dei casi."}
{"id": "1564295", "revid": "2184720", "url": "https://it.wikipedia.org/wiki?curid=1564295", "title": "Non siamo soli (Eros Ramazzotti e Ricky Martin)", "text": "Non siamo soli \u00e8 un singolo di Eros Ramazzotti in duetto con il cantante portoricano Ricky Martin.\nLa canzone \u00e8 il primo singolo estratto dal greatest hits di Eros Ramazzotti, \"e\u00b2\". Per la prima e unica volta nella sua carriera Ricky Martin ha cantato in lingua italiana.\nDel brano esiste anche la versione in lingua spagnola, \"No estamos solos\", dedicata esclusivamente al mercato spagnolo.\nIl video di \"Non siamo soli\" \u00e8 stato girato dal regista [[Wayne Isham]], e le riprese sono state fatte a [[Miami Beach]], [[Florida]] nell'agosto [[2007]].\nIl brano ha debuttato nella classifica dei singoli pi\u00f9 venduti in Italia direttamente al primo posto ed ha ottenuto ottimi risultati anche in [[Grecia]], [[Spagna]], [[Svizzera]] e [[Ungheria]]. In Italia \u00e8 entrato anche al numero uno dei pi\u00f9 trasmessi in radio.\nCollegamenti esterni.\n[[Categoria:Brani musicali al numero uno in Italia]]"}
{"id": "1564300", "revid": "1602064", "url": "https://it.wikipedia.org/wiki?curid=1564300", "title": "Interfono", "text": "L'interfono \u00e8 un dispositivo di trasmissione e ricezione della voce utilizzato in situazioni o luoghi dove il semplice o combinato impedimento della compartimentazione, del rumore ambientale o dell'eccessiva distanza, non consentono la naturale comunicazione vocale. \nNormalmente impiegato per le comunicazioni tra persone locate in differenti reparti o ambienti confinati di un edificio aziendale, trova applicazione anche su navi, aerei, treni e autobus.\nDescrizione.\nNel settore del trasporto privato, l'interfono era anticamente installato in lussuose automobili del tipo \"coup\u00e9 de ville\" per mettere in comunicazione i passeggeri con lo \"chauffeur\" e, pi\u00f9 recentemente, viene inserito nei caschi del passeggero e del conducente motociclisti, allo scopo di tenerli in continuo contatto durante la marcia. Tale applicazione \u00e8 stata mutuata anche per uso sportivo, soprattutto per consentire al navigatore di trasmettere tempestivamente al pilota i dati del radar. L'interfono \u00e8 spesso utilizzato nelle abitazioni con il fine di controllare a distanza eventuali segnali di attenzione prodotti da un neonato o da un infermo, situato in altra stanza.\nInstallazione.\nCome ben si pu\u00f2 immaginare, l'installazione di un interfono \u00e8 funzione dell'utilizzo del dispositivo. Come si accennava precedentemente, l'installazione di un interfono per moto richiede la connessione del dispositivo agli auricolari presenti all'interno del casco. Questa procedura pu\u00f2 risultare ostica nel caso di caschi non predisposti. Gli interfoni sportivi solitamente presentano procedure analoghe a quelli ideati per il mototurismo.\nPer quanto riguarda l'utilizzo domestico, solitamente i dispositivi vengono forniti tramite un set paragonabile a quello di una comune ricetrasmittente, incorporante sia il microfono per la trasmissione che l'altoparlante per la ricezione. "}
{"id": "1564313", "revid": "599013", "url": "https://it.wikipedia.org/wiki?curid=1564313", "title": "Camposcuola", "text": "Il camposcuola \u00e8 un'attivit\u00e0 con fine ludico-ricreativo, generalmente rivolta a bambini ed adolescenti.\nCaratteristiche.\nLa durata del camposcuola va, in media, dai due giorni alle due settimane. Viene organizzato da enti senza fini di profitto che promuovono l'educazione dei ragazzi attraverso lo sport, l'animazione, la formazione religiosa.\nIl camposcuola \u00e8 residenziale e ha spesso sede in montagna, in apposite strutture come le case in autogestione. I siti web di oratori e parrocchie, ad esempio, presentano spesso pagine dedicate alle esperienze di camposcuola. Oltre che dalle istituzioni cattoliche, sono talvolta gestiti anche dall'istituzione scolastica.\nIn Italia, \u00e8 attiva dal 2000 l'associazione \"Campiscuola Organizzazione\" che si occupa di organizzare eventi ed assistere i gruppi impegnati in tale attivit\u00e0.\nStoria.\nNel corso del ventesimo secolo, attivit\u00e0 assimilabili al camposcuola (anche se organizzati dalle istituzioni didattiche) erano i campeggi e le colonie estive."}
{"id": "1564318", "revid": "163465", "url": "https://it.wikipedia.org/wiki?curid=1564318", "title": "Scisma nestoriano", "text": ""}
{"id": "1564319", "revid": "1543377", "url": "https://it.wikipedia.org/wiki?curid=1564319", "title": "Perrine Pelen", "text": "Grande slalomista, fu una delle protagoniste delle gare tecniche nel periodo compreso tra la fine degli anni settanta e gli anni ottanta, conquistando complessivamente 15 vittorie, tutte nello slalom speciale, in Coppa del Mondo, una Coppa del Mondo di slalom speciale e un titolo iridato nella stessa specialit\u00e0.\nBiografia.\nCarriera sciistica.\nStagioni 1977-1980.\nPerrine Pelen ottenne il primo risultato di rilievo nel Circo bianco il 9 dicembre 1976 sulle nevi di casa di Val-d'Is\u00e8re giungendo sesta in uno slalom gigante di Coppa del Mondo. Il 26 gennaio 1977 ottenne il primo successo, nonch\u00e9 primo podio, in Coppa a Crans-Montana e nel 1978 partecip\u00f2 ai Mondiali di Garmisch-Partenkirchen, dove fu 8\u00aa nello slalom gigante e 4\u00aa nello slalom speciale.\nVenne selezionata per partecipare ai XIII Giochi olimpici invernali di , dove conquist\u00f2 la medaglia di bronzo nello slalom gigante, valida anche ai fini dei Mondiali 1980 e non complet\u00f2 lo slalom speciale. Grazie anche ai quattro successi ottenuti nella stagione, si aggiudic\u00f2 la Coppa del Mondo di slalom speciale.\nStagioni 1981-1986.\nNel 1982 fu convocata per i Mondiali di Schladming e onor\u00f2 la partecipazione vincendo la medaglia d'argento in combinata. Due anni dopo fu al cancelletto di partenza dei XIV Giochi olimpici invernali di , ottenendo la medaglia d'argento nello slalom speciale e il bronzo nello slalom gigante. La medaglia pi\u00f9 prestigiosa, l'oro in slalom speciale, se l'aggiudic\u00f2 l'anno seguente ai Mondiali di Bormio.\nL'11 marzo 1986 sal\u00ec per l'ultima volta sul podio a Park City, piazzandosi terza alle spalle della svizzera Erika Hess e della cecoslovacca Olga Charvatov\u00e1. Concluse l'attivit\u00e0 agonistica una settimana dopo a Waterville Walley, giungendo 5\u00aa in slalom speciale.\nAltre attivit\u00e0.\nDopo il ritiro ha completato i suoi studi in fisioterapia e in seguito ha lavorato per l'Agenzia turistica dipartimentale della Savoia.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1564320", "revid": "787565", "url": "https://it.wikipedia.org/wiki?curid=1564320", "title": "Sabu", "text": "Conosciuto con il solo nome di battesimo, Sabu fu il primo attore indiano a diventare una stella del cinema internazionale, dapprima come attore bambino nel cinema inglese e poi come giovane attore a Hollywood.\nBiografia.\nNato nel 1924 a Mysore in India, Sabu era il figlio di un conducente di elefanti. Molte fonti riportano la notizia che il suo nome completo fosse \"Sabu Dastigir\", ma una ricerca del giornalista Philip Leibfried sugger\u00ec che fosse in verit\u00e0 il nome di suo fratello e che Sabu si chiamasse invece Selar Shaik Sabu o Sabu Francis. La sua carriera venne seguita dal fratello, che venne poi ucciso in una rapina al suo negozio di mobili.\nSabu venne scoperto dal documentarista inglese Robert Flaherty, che lo scelse come protagonista per il suo film \"La danza degli elefanti\" (1937), un adattamento di \"Toomai degli elefanti\" di Rudyard Kipling in cui il tredicenne Sabu doveva appunto guidare uno dei pachidermi. Il produttore cinematografico britannico Zolt\u00e1n Korda ingaggi\u00f2 Sabu come protagonista del film \"Il principe Azim\" (1938) e per il ruolo di Abu in \"Il ladro di Bagdad\" (1940). Trasferitosi a Hollywood, nel 1942 l'attore interpret\u00f2 nuovamente un personaggio creato da Kipling, quello di Mowgli ne \"Il libro della giungla\" (1942), diretto da Zolt\u00e1n Korda. Dopo aver firmato un contratto con la casa di produzione Universal, Sabu apparve in alcune delle smaglianti produzioni di ambientazione esotica tipiche di quel periodo e interpretate al fianco di Mar\u00eda Montez e Jon Hall, \"Le mille e una notte\" (1942), \"Selvaggia bianca\" (1943) e \"Il cobra\" (1944).\nDivenuto cittadino americano nel 1944, Sabu si arruol\u00f2 nell'U.S. Army Air Forces prestando servizio come mitragliere di coda. In tale veste partecip\u00f2 a diverse missioni nel Pacifico e fu premiato con la \"Distinguished Flying Cross\" per il suo valore e coraggio. Dopo la Seconda guerra mondiale, non riusc\u00ec a mantenere il successo ottenuto a Hollywood e la sua carriera and\u00f2 in declino, nonostante i tentativi di trovare dei personaggi pi\u00f9 interessanti. Il complesso ruolo del generale protagonista del film britannico \"Narciso nero\" (1947), personaggio affascinante e quasi sinistro, sembr\u00f2 aprire a Sabu nuove prospettive di carriera, ma egli dovette presto tornare ad avventure ordinarie per le quali veniva ingaggiato per il suo aspetto esotico.\nDurante gli anni cinquanta recit\u00f2 in molti film europei che non ebbero particolare successo, mentre nel 1952 fu protagonista nel circo di Harringay esibendosi in un numero con un elefante. Il 2 dicembre 1963, Sabu mor\u00ec a Chatsworth, in California, all'et\u00e0 di 39 anni, a causa di un attacco di cuore. \u00c8 sepolto al Forest Lawn Memorial Park. Il suo ultimo film completato, \"Tigre in agguato\", usc\u00ec dopo la sua morte, nel marzo 1964.\nVita privata.\nSabu fu sposato dal 1948 fino alla morte con l'attrice Marilyn Cooper, dalla quale ebbe due figli, Sabu Jasmine (nata nel 1957), che fu addestratrice di animali in vari film e che mor\u00ec nel 2001, e Paul Sabu (nato nel 1960), che negli anni ottanta fond\u00f2 un gruppo rock chiamato \"Sabu\".\nSabu fu coinvolto in un processo per riconoscimento di paternit\u00e0, dopo essere stato citato da Brenda Marian Julier, una modella che sostenne di aver avuto una figlia (nata nel 1948) da una relazione con l'attore. Il procedimento si risolse con una sentenza di non colpevolezza emessa dalla Corte d'Appello della California a favore di Sabu.\nSabu nella cultura pop.\nIl personaggio di Sabu in \"La danza degli elefanti\" \u00e8 citato nella canzone \"Sabu Visits The Twin Cities Alone\", del cantante folk John Prine e anche nel romanzo \"The Snarkout Boys and the Baconburg Horror\", di Daniel M. Pinkwater."}
{"id": "1564322", "revid": "43211", "url": "https://it.wikipedia.org/wiki?curid=1564322", "title": "Nick Mondo", "text": ""}
{"id": "1564323", "revid": "110157", "url": "https://it.wikipedia.org/wiki?curid=1564323", "title": "Universal Audio", "text": "Universal Audio \u00e8 il quinto e ultimo album dei The Delgados, uscito nel 2004.\nDescrizione.\nPubblicato nel settembre del 2004, Universal Audio abbandona le composizioni orchestrali di cui Hate, il predecessore, faceva largo uso e risulta pi\u00f9 semplice e lievemente pop rispetto ai lavori precedenti. I momenti enfatici vengono proposti attraverso l'uso di pianoforte e chitarre. L'album \u00e8 strutturato come al solito in una continua alternanza di contributi vocali di Alun Woodward e Emma Pollock.\nIl lavoro si apre con la struggente \"I Fought the Angels\" (\"Ho combattuto con gli angeli\") le cui atmosfere drammatiche si contrappongono alle ben pi\u00f9 leggere \"Is This All That I Came For?\" e \"Everybody Come Down\" (singolo di Universal Audio). Dopo questa parentesi si ritorna alle sonorit\u00e0 pi\u00f9 intime di \"Come Undone\" e ai suoi testi intrisi di disperazione. Seguono nuovamente tracce pi\u00f9 leggere, come la ballata \"Sink or Swim\" e \"Girls of Valour\" (secondo singolo), mentre \"Now and Forever\" che chiude l'album torna grazie agli arrangiamenti a sonorit\u00e0 pi\u00f9 enfatiche.\nSingoli.\nI singoli estratti dall'album sono:"}
{"id": "1564324", "revid": "1543377", "url": "https://it.wikipedia.org/wiki?curid=1564324", "title": "Sergio Bettini (storico dell'arte)", "text": "Biografia.\nNasce a Quistello, in provincia di Mantova e consegue la laurea nel 1929 a Firenze, con una tesi su Jacopo Bassano (relatore Giuseppe Fiocco). Dopo i primi studi dedicati all'arte moderna si dedica allo studio dell'arte bizantina, con lunghi soggiorni e viaggi all'estero (Albania, Bulgaria, Grecia, Turchia). Il frutto di questi anni di studio ed esplorazioni, unitamente ai primi incarichi di docenza e assistentato universitario, sono i manuali di storia dell'arte bizantina pubblicati dal 1937 al 1944 per la casa editrice fiorentina NEMI. Nel 1939 diventa direttore del Museo civico di Padova, mentre nel 1942 vince la cattedra di Archeologia cristiana. \nInsegna a Padova, Catania e poi nuovamente a Padova (dal 1947). Presso quella Universit\u00e0 insegna anche Estetica e, successivamente, Storia dell'arte medioevale e Storia della critica d'arte, fino al 1975.\nEletto a Socio Corrispondente dell'Accademia Galileiana di Scienze, Lettere ed Arti il 25 maggio 1941 e a Socio Effettivo il 23 gennaio 1972. \nNel 1967, insieme al collega Dino Formaggio, fu il relatore di Massimo Cacciari. I suoi principali interessi spaziano dall'arte tardo antica alla contemporaneit\u00e0, con una particolare attenzione alla metodologia critica e un esercizio costante di confronto con i principali problemi storici e di metodo. Richiama costantemente l'ascendenza dalla scuola di Vienna e dal pensiero di Alois Riegl ma \u00e8 anche studioso aggiornatissimo, attento alla fenomenologia e allo strutturalismo. L'ultima monografia (\"Venezia nascita di una citt\u00e0\") del 1978 rappresenta il coronamento di oltre trent'anni di ricerca (dopo il libro su San Marco del 1946) ed \u00e8 ancora oggi lavoro imprescindibile.\nBibliografia.\nPrincipali raccolte di scritti:\nPrincipali testi su Bettini:\nFondo librario.\nUna parte della biblioteca di lavoro di Bettini \u00e8 stata acquisita dall'Universit\u00e0 Ca' Foscari Venezia nel 1987. Oggi \u00e8 conservata e consultabile su richiesta alla Biblioteca di Area Umanistica (BAUM). \nIl fondo comprende 3800 libri, una quarantina di titoli di periodici; circa 5000 estratti e un nucleo delle tesi di laurea di cui \u00e8 relatore. Il \"corpus\" dei documenti interessa prevalentemente gli ambiti disciplinari dell'arte tardoantica, medievale e bizantina, con particolare focus sull'arte dei paesi di area balcanica, in particolare Albania, Dalmazia, Grecia e Bulgaria, che Bettini ha lungamente percorso durante le campagne di studio degli anni giovanili.."}
{"id": "1564326", "revid": "767487", "url": "https://it.wikipedia.org/wiki?curid=1564326", "title": "Harare Mambo Band", "text": "La Harare Mambo Band \u00e8 uno storico gruppo musicale dello Zimbabwe. Fondato nei tardi anni cinquanta da Green Jangano e tuttora in attivit\u00e0, il gruppo ha esercitato una grande influenza sulla storia della musica pop zimbabwese. Oltre ad avere inciso alcuni dei brani oggi considerati classici del genere (come \"Bohera\", \"Tamba Suzana\" o \"Mbuya Nehanda\"), la band ha anche portato alla ribalta artisti che si sono poi affermati nel panorama musicale africano. Fra i musicisti pi\u00f9 noti ad aver militato nella Hararo Mambo Band si possono ricordare Newton Kanengoni, Clancy Mbiri, William Kashiri ed Ernest Sando.\nIl gruppo fu fondato nel 1957 dal chitarrista e tastierista Green Jangano, in Rhodesia. A quell'epoca, aziende come Lever Soap e British American Tobacco sponsorizzavano gruppi musicali locali per promuovere la propria immagine presso la popolazione nera, e i Mambos furono fra i gruppi a beneficiare di questo tipo di finanziamenti. Suonando dal vivo per il paese, riuscirono a raggiungere una popolarit\u00e0 tale da diventare il primo gruppo musicale di neri ad apparire alla televisione rhodesiana. Furono anche fra i primi gruppi dello Zimbabwe a cantare in diverse lingue (tra cui inglese e shona).\nNonostante i molti cambiamenti di formazioni del gruppo, Green Jangano ne \u00e8 sempre rimasto il leader. Jangano \u00e8 anche presidente dell'Unione dei Musicisti dello Zimbabwe."}
{"id": "1564331", "revid": "14691", "url": "https://it.wikipedia.org/wiki?curid=1564331", "title": "Harare (gruppo musicale)", "text": ""}
{"id": "1564336", "revid": "74801", "url": "https://it.wikipedia.org/wiki?curid=1564336", "title": "Domenico Graziani", "text": "Biografia.\nNasce a Calopezzati, in provincia di Cosenza ed arcidiocesi di Rossano, il 23 maggio 1944.\nFormazione e ministero sacerdotale.\nDopo gli studi presso il Seminario minore di Santa Severina e, successivamente, presso il Pontificio seminario regionale San Pio X di Catanzaro, nel 1967 si iscrive alla Pontificia Universit\u00e0 Gregoriana, conseguendo la Licenza in teologia dogmatica e, in seguito, quella in Sacre scritture presso il Pontificio Istituto Biblico.\nIl 5 gennaio 1968 \u00e8 ordinato presbitero, nella cattedrale di Santa Severina, dall'arcivescovo Michele Federici.\nDurante gli studi presta servizio nella parrocchia della Nativit\u00e0 a Roma, dal 1968 al 1970. \u00c8 animatore nel Seminario minore e segretario della curia arcivescovile, dal 1968 al 1974, e segretario dell'arcivescovo Giuseppe Agostino, dal 1974 al 1976. Successivamente \u00e8 coadiutore nella parrocchia della Santissima Immacolata e San Michele Arcangelo di Botricello, dal 1976 al 1984 e, dal 1984 al 1999, parroco della medesima comunit\u00e0, dove fonda il gruppo scout Botricello 1 dell'Associazione Guide e Scouts Cattolici Italiani (AGESCI).\nDal 1978 al 1999 \u00e8 docente di Sacre scritture presso il Pontificio seminario regionale \"San Pio X\" di Catanzaro, nonch\u00e9 direttore dell'Istituto teologico calabro \"San Pio X\", aggregato alla Pontificia Facolt\u00e0 Teologica dell'Italia Meridionale di Napoli. Insegna religione nell'Istituto agrario statale di Catanzaro e pubblica diversi saggi di esegesi biblica.\nMinistero episcopale.\nIl 21 agosto 1999 papa Giovanni Paolo II lo nomina vescovo di Cassano all'Jonio; succede ad Andrea Mugione, precedentemente nominato arcivescovo di Crotone-Santa Severina. Il 10 ottobre seguente riceve l'ordinazione episcopale, nella cattedrale di Crotone, dal cardinale Lucas Moreira Neves, coconsacranti gli arcivescovi Andrea Mugione e Giuseppe Agostino. Il 30 ottobre prende possesso della diocesi.\nIl 21 novembre 2006 papa Benedetto XVI lo nomina arcivescovo di Crotone-Santa Severina; succede ad Andrea Mugione, precedentemente nominato arcivescovo metropolita di Benevento. Il 14 gennaio 2007 prende possesso dell'arcidiocesi.\nIl 7 novembre 2019 papa Francesco accoglie la sua rinuncia, presentata per raggiunti limiti di et\u00e0; gli succede Angelo Raffaele Panzetta, del clero di Taranto. Rimane amministratore apostolico dell'arcidiocesi fino all'ingresso del successore, avvenuto il 5 gennaio seguente.\nNel gennaio 2020, al termine del suo mandato quale amministratore apostolico, fa ritorno nella sua cittadina nativa, Calopezzati.\nAttualmente \u00e8 membro della Commissione episcopale per le migrazioni della Conferenza Episcopale Italiana e presidente nazionale del comitato scientifico di Arcipelago Scec. \u00c8, inoltre, delegato per le migrazioni e delegato per l'educazione, la scuola e l'universit\u00e0 presso la Conferenza episcopale calabrese.\nGenealogia episcopale.\nLa genealogia episcopale \u00e8:"}
{"id": "1564340", "revid": "36426", "url": "https://it.wikipedia.org/wiki?curid=1564340", "title": "Selgiuchide", "text": ""}
{"id": "1564343", "revid": "36426", "url": "https://it.wikipedia.org/wiki?curid=1564343", "title": "Fatimide", "text": ""}
{"id": "1564349", "revid": "239497", "url": "https://it.wikipedia.org/wiki?curid=1564349", "title": "Breve di Villa di Chiesa", "text": "Il Breve di Villa di Chiesa \u00e8 il documento pi\u00f9 antico, e indubbiamente il pi\u00f9 importante, conservato nell'Archivio Storico Comunale di Iglesias, archivio riconosciuto, il 31 dicembre 1978, \"di particolare importanza\" con decreto del Ministero per i Beni Culturali e Ambientali.\nSi tratta dell'unico documento di epoca pisana scampato all'incendio del 1354 quando, nel corso del conflitto tra Mariano IV, giudice di Arborea, e Pietro IV di Aragona, gli abitanti diedero alle fiamme la citt\u00e0 per evitare la capitolazione di fronte al nemico, determinando cos\u00ec la distruzione non solo degli edifici, delle mura, delle torri, ma anche di tutti i documenti esistenti, ad eccezione del Breve che venne sottratto all'incendio, data l'importanza ad esso attribuita dalla coscienza collettiva cittadina.\nStoria.\nDalle notizie ricavabili dal Breve stesso si intuisce che esso risale, per quanto riguarda il contenuto, al periodo precedente il governo diretto di Pisa, cio\u00e8 all'epoca dei della Gherardesca, conti di Donoratico, che avevano dato grande impulso all'attivit\u00e0 estrattiva sfruttando la ricchezza di piombo e argento del sottosuolo, e che probabilmente dotarono la citt\u00e0 di uno \"statuto\" sul modello di quelli pisani (denominati \"Brevi\") per garantire prima i propri diritti di dominatore e poi quelli dei cittadini, richiamati in citt\u00e0 dalle possibilit\u00e0 di lavoro e da una legislazione favorevole. Nel Breve infatti trovaimo la citazione di un \"constituto\" precedente al Breve vero e proprio. Ma, nella redazione a noi giunta e datata al 1327, esso rappresenta il risultato di un'elaborazione legislativa che ebbe inizio nel periodo della signoria donoratica e si concluse in quello della dominazione aragonese, e di cui si trovano le tracce nei frequenti riferimenti a brevi vecchi compilati in precedenza e nella scarsa coordinazione fra i vari capitoli. \u00c8 molto probabile che gli stessi aragonesi non abbiano apportato sostanziose modifiche, limitandosi a recepire la legislazione pisana, sostituendo nel testo solo la menzione della sovranit\u00e0 precedente con la propria. \nRisulta incerta l'epoca in cui ha cessato di avere efficacia di fonte normativa. Secondo alcuni studiosi, fra cui il viaggiatore Sigismondo Arquer, curatore del capitolo \"Sardiniae brevis historia et descriptio\" nella \"Cosmographia universalis\" di Sebastian M\u00fcnster, era ancora osservato nel XVI secolo, secondo altri invece cess\u00f2 di valere come testo legislativo anche prima di tale data, con il tracollo dell'industria mineraria alle cui vicende risulta legata la sorte del Breve. In realt\u00e0 nell'Archivio Storico Comunale troviamo citati i \"capitoli di Breve\" anche alla fine del Settecento, nei giuramenti dei consiglieri che si impegnavano a rispettarli.\nFu riportato alla luce da Carlo Baudi di Vesme che lo trov\u00f2 nel 1865 nell'archivio comunale di Iglesias, dove stava compiendo altre ricerche, ne intu\u00ec l'importanza, ne prepar\u00f2 un'edizione (ancor oggi ristampata perch\u00e9 insuperata) con un ricco corredo di note, introduzioni e documenti allegati, che fu pubblicata nel 1877, dopo la sua morte, nella collana \"Historiae Patriae Monumenta\".\nCaratteristiche.\nSi tratta dell'antico codice di leggi di Iglesias (denominata anticamente \"Villa di Chiesa\") del 1327, scritto su una robusta pergamena (pelle di animale opportunamente trattata), forse, come si dice nel testo stesso, di montone. Il manoscritto \u00e8 ben conservato ed \u00e8 mancante solo di alcune pagine.\nLa rilegatura e la coperta in cuoio risalgono alla fine del Settecento, forse in contemporanea alla cartulazione (cio\u00e8 alla numerazione delle carte) operata dal notaio Pinna Deidda che, alla fine del codice, annota in Castigliano la consistenza del volume in 146 carte scritte.\nLa scrittura usata \u00e8 una gotica libraria, utilizzata nel 1300 anche in molte cancellerie toscane, con inchiostro nero e rosso e priva di particolari ornamenti o miniature; le lettere capitali (iniziali di capitolo) sono miniate (cio\u00e8 in rosso) e leggermente ornate.\nIl testo \u00e8 scritto in un volgare della Toscana, definito dallo studioso Bonaini, un volgare di Pisa pi\u00f9 schietto di quello presente negli statuti pisani da lui raccolti e pubblicati, ma definito come lingua \"coloniale\" ossia un particolarissimo \"impasto\" di varie componenti fono-morfologiche e lessicali, in cui compaiono anche diversi sardismi.\nContenuti.\n\u00c8 suddiviso in quattro libri che trattano, con molte commistioni, di materie giuridiche diverse.\nLibro I.\nNel \"libro I\" sono racchiuse le norme relative alla elezione, funzioni, stipendi, dei pubblici ufficiali degli organismi istituzionali: il capitano o rettore, il giudice, i notai, i sergenti e molti altri (tra cui gli importantissimi \"Maestri di monte\"). Ma alcuni capitoli sono anche dedicati a materie varie quali: festivit\u00e0 religiose (la festa di \"Sancta Maria del mezo mese di gosto\" con la sua minuziosa organizzazione), usi civici e altre disposizioni (\"ombrachi e tittarelli\", i \"lebrosi\", \"mostrare lo Breve\", i \"venditori di pescii\", \"remondare la fontana di piassa Vecchia\").\nLibro II.\nNel \"libro II\" si trovano le norme relative alla procedura penale e la descrizione dei reati e delle pene previste per chi li commette. Tra le pene si possono annoverare: il taglio della mano, della lingua e della testa, la catena della vergogna, il marchio del re sulle gote e molte altre. Fra i reati, oltre quello gravissimo degli \"assassinii\", possiamo citare: il gioco dei dadi, il furto senza e con scasso, appiccare il fuoco, dire falsa testimonianza, gettare bestia morta o \"sossura\" all'abbeveratoio, vendere vino alle \"montagne\" (cio\u00e8 in miniera), andare in giro dopo il terzo suono della campana, gettare \"acqua o fastidio\" prima del terzo suono della campana, abbeverare bestie o lavare panni alle fontane.\nLibro III.\nIl \"libro III\" comprende una serie di norme amministrative, fiscali e di polizia oltrech\u00e9 di procedura e diritto civile. \u00c8 la citt\u00e0 medievale che rivive con le disposizioni sui \"tavernari\", i fornai, il mercato delle \"cose manicatoie\", le lavandaie, i barbieri, le fontane e la siccit\u00e0.\nLibro IV.\nIL \"libro IV\" infine disciplina la materia minero-metallurgica. Esso rappresenta una rarit\u00e0 a livello europeo perch\u00e9 \u00e8 una delle poche testimonianze cos\u00ec approfondite e ricche di informazioni su un mestiere del Medioevo. Vi si trovano i compiti, salario, durata in carica dei maestri del Monte, dello scrivano, dei misuratori, poi le norme di sicurezza e aiuto per chi si trova in difficolt\u00e0 nelle fosse, formazione e gestione delle compagnie o \"societ\u00e0 per azioni\" che lavoravano le fosse, orari di lavoro e doveri dei lavoratori e in breve molto altro ancora."}
{"id": "1564354", "revid": "767487", "url": "https://it.wikipedia.org/wiki?curid=1564354", "title": "Marco Stella", "text": "Caratteristiche tecniche.\nIn giovent\u00f9 ha ricoperto il ruolo di esterno destro di centrocampo, o in alcuni casi di seconda punta. Nel corso degli anni, anche a causa di diversi problemi fisici, si \u00e8 convertito a centrocampista centrale, in grado di ricoprire comunque tutti i ruoli della mediana.\nCarriera.\nNativo di Atri, ma originario di Cappelle sul Tavo (PE), cresce nelle giovanili del , debutta in prima squadra nel campionato di serie C1 2001-2002 attirando l'attenzione del che lo acquista per la stagione successiva. Con gli emiliani fa in tempo ad esordire in serie A, il 3 novembre 2002 (Atalanta-Piacenza 2-0), e a collezionare altri due gettoni di presenza, prima di essere ceduto in prestito all', in serie B, nella sessione invernale del calciomercato.\nNella stagione successiva il Piacenza lo manda nuovamente in prestito, questa volta proprio al Pescara che lo ha lanciato. Con gli adriatici disputa un campionato da titolare ma non evita la retrocessione in serie C1. Riportato alla base dal Piacenza, vive tre stagioni travagliate da continui problemi fisici, che gli consentono di giocare con una certa continuit\u00e0 solo la stagione 2005-2006, e sempre da rincalzo.\nNell'estate 2007, dopo un'intera stagione di inattivit\u00e0, si svincola dagli emiliani e passa all', sempre in serie B, ma colleziona solamente 4 presenze a causa di un grave infortunio. Torna quindi per la terza volta al Pescara, in serie C1, ritrovando continuit\u00e0 di impiego; a fine campionato, tuttavia, viene scaricato dai biancazzurri, e scende di categoria indossando la maglia dell'Igea Virtus, che fallisce nel corso del campionato. Nella stagione 2010-2011 torna in Abruzzo per giocare con il San Nicol\u00f2 (Eccellenza), dove rimane vittima di un serio infortunio mentre a luglio 2011 viene ufficializzato il suo passaggio all'Atessa Val di Sangro (serie D); il mese successivo, tuttavia, lascia la squadra per divergenze economiche, e a causa di un nuovo infortunio. Nelle settimane successive si accorda con il Montesilvano, squadra di Prima Categoria abruzzese.\nNell'estate 2012 passa al Castiglione Valfino, sempre tra i dilettanti abruzzesi."}
{"id": "1564362", "revid": "1864952", "url": "https://it.wikipedia.org/wiki?curid=1564362", "title": "Elettronica di consumo", "text": "L'elettronica di consumo \u00e8 una branca dell'industria elettronica che produce prodotti per l'intrattenimento, la comunicazione e il lavoro in ufficio. \nI prodotti principali del tipo sono radio, televisori, lettori audio e video, fotocamere e videocamere digitali, telefoni, personal computer e accessori, console per videogiochi, telefoni cellulari, navigatori satellitari, prodotti per l'illuminazione, orologi digitali, stampanti e calcolatrici.\nDescrizione.\nLa CEA (\"Consumer Electronics Association\") ha stimato che nei soli Stati Uniti il settore ha venduto materiale, nel 2007, per 150 miliardi di dollari. Le novit\u00e0 di elettronica di consumo sono presentate ogni anno al Consumer Electronics Show di Las Vegas. Il settore rappresenta pi\u00f9 di un quinto delle esportazioni delle principali potenze economiche.\nQuartieri generali, stabilimenti produttivi e centri di ricerca del settore si trovano soprattutto in Asia orientale (Giappone, Corea del Sud, Taiwan).\nCaratteristica di questa industria \u00e8 la tendenza al ribasso dei prezzi, cosa questa che comporta guadagni nell'efficienza produttiva e nell'automazione, oltre che miglioramenti nella produzione dei semiconduttori. I componenti a semiconduttore beneficiano della legge di Moore, un principio secondo cui, a un dato prezzo, il processore raddoppia la propria efficienza ogni 18 mesi.\nL'elettronica di consumo porta avanti progetti di convergenza: ad esempio un lettore DVD e un Free-View Box diventano insieme un \"centro media\", che combina elementi di altri manufatti del settore. Il consumatore esprime diverse decisioni, nell'acquisto di tali prodotti, e di solito si concentra su stile e prezzo piuttosto che sulla funzionalit\u00e0. La convergenza di tecnologie permette al consumatore di fare una sola scelta.\nMolte aziende del settore affrontano problemi legati all'arretratezza di alcuni prodotti, che porta allo \"spreco elettronico\". Nel 2003 questo spreco \u00e8 ammontato a pi\u00f9 di 2,8 milioni di tonnellate, e meno di un decimo degli apparecchi viene riciclato o riutilizzato.\nMolti prodotti odierni del settore sono predisposti per la connessione Internet, mediante le tecnologie Ethernet, Bluetooth e Wi-Fi. Molti di questi sono tradizionalmente lontani dai computer, come le Internet TV o gli impianti Hi-Fi, e adesso dispongono di opzioni di connessione dipendenti da schede di rete interne, spesso legate alla rete Internet domestica. Sono state cos\u00ec sviluppate nuove tecnologie, ad esempio la Wireless HD, che distribuiscono i contenuti Internet in alta definizione in pi\u00f9 prodotti elettronici."}
{"id": "1564369", "revid": "1632387", "url": "https://it.wikipedia.org/wiki?curid=1564369", "title": "Processo civile telematico", "text": "Il processo civile telematico (PCT) \u00e8 la disciplina del processo civile svolto attraverso strumenti digitale e, in particolare, tramite il deposito telematico degli atti, vigente nella Repubblica Italiana.\nAd oggi il PCT coinvolge il contenzioso civile, la volontaria giurisdizione, il processo del lavoro, le esecuzioni mobiliari, le esecuzioni immobiliari e le procedure concorsuali (sebbene - in via obbligatoria - solo per la fase successiva alla dichiarazione di apertura della procedura). In parallelo il Ministero della Giustizia ha abilitato un servizio per la consultazione pubblica dei dati non giudiziali attinenti al Giudice di pace.\nStoria.\nL'introduzione.\nLa previsione dell'istituzione venne affermata dalla legge 15 marzo 1997, n. 59, in particolare il disposto dell\u2019art. 15 di detto testo normativo, infatti, attribuisce pieno effetto di legge agli atti e documenti informatici della pubblica amministrazione, cos\u00ec ponendo le basi per la successiva digitalizzazione delle procedure giudiziarie.\nLe basi normative del processo civile telematico sono contenute nel , \"Regolamento recante disciplina sull'uso degli strumenti informatici e telematici nel processo civile, nel processo amministrativo e nel processo dinanzi alle sezioni giurisdizionali della Corte dei Conti\", che introdusse il processo civile telematico nell'ordinamento.\nLa sperimentazione.\nIl PCT doveva superare una fase di sperimentazione fissata per settembre 2004, poi rimandata a settembre 2005 ed infine svolta nel 2006. Tre le sette sedi di sperimentazione, Bergamo ha dovuto rinunciare per mancanza di personale che si dedicasse alla sperimentazione e non \u00e8 stata sostituita con un'altra sede pilota.\nLa sperimentazione attinente al software del PCT sviluppato nel 2003/2004 ha evidenziato gravi problemi relativi alle regole per la redazione degli atti ed allo strumento di redazione degli stessi, la sostituzione sia delle regole che dello strumento di redazione \u00e8 per\u00f2 avvenuta solo nel 2008 (apportando una massiccia semplificazione per la parte tecnica). Il decreto del ministero della giustizia del 14 ottobre 2004 (\"Regole tecnico-operative per l'uso di strumenti informatici e telematici nel processo civile\") introdusse poi le prime regole tecniche operative.\nTutte le attivit\u00e0 svolte durante la sperimentazione sono state registrate in un sito web dotato di CMS che non \u00e8 stato reso pubblico ed \u00e8 stato rimosso nel 2008. La svolta relativa al primo utilizzo concreto del PCT \u00e8 venuta solo nel 2006 , fortemente critico sul PCT, a fronte delle ricerche svolte dal CNR: per ironia della sorte le ricerche erano state finanziate dallo stesso ministero. La sperimentazione \"si \u00e8 quindi conclusa\", e l'11 dicembre 2006 il PCT \u00e8 diventato operativo su Milano. La sperimentazione riguardava la pubblicazione del registro di cancelleria e relativa consultazione da parte degli avvocati (che non ha riscontrato problemi particolari), la redazione degli atti in formato xml-fo (che \u00e8 risultata ostica ed onerosa): va evidenziato per\u00f2 che la sperimentazione era aperta al deposito del solo decreto ingiuntivo.\nL'attivazione progressiva.\nPresso il Tribunale di Milano \u00e8 operativo dal 2007, mentre da dicembre 2008 si sono aggiunte le sedi di Bari, Bologna, Catania, Genova, Lamezia Terme, Napoli e Padova. Nella prima met\u00e0 del 2009 \u00e8 stato avviato anche in molte citt\u00e0 della Lombardia, fino a raggiungere piena diffusione in tutta la Lombardia. Dal 2009 al 2010 il PCT si \u00e8 esteso ad alcune citt\u00e0 del Veneto, a Torino, a Biella ed altre citt\u00e0 minori.\nIl decreto del Ministero della Giustizia 17 luglio 2008, \"Regole tecnico-operative per l'utilizzo di strumenti informatici e telematici nel processo civile\", introdusse nuove regole tecniche, in sostituzione del precedente D.M. del 14 ottobre 2004. La normativa introdotta nel 2008 venne per\u00f2 a sua volta superata dal , che modific\u00f2 diversi aspetti procedurali, in particolare in ordine al flusso di dati per i depositi, e sull'uso della CPE-CPT, abbandonata in favore della sola PEC. Ad oggi, quindi, non \u00e8 pi\u00f9 necessario iscriversi ad un Punto di Accesso (cos\u00ec detto PDA) per poter depositare gli atti telematicamente, bastando - invece - un semplice indirizzo di posta elettronica certificata.\nInfine, la materia \u00e8 stata ulteriormente disciplinata dal e successive modificazioni, che ha introdotto - a partire dal giugno 2014 - l'obbligo di deposito telematico di alcune tipologie di atti di causa su tutto il territorio nazionale.\nAd oggi, quindi, il processo civile telematico \u00e8 pienamente attivo ed operante in tutto il territorio italiano. Ai sensi dell\u2019art. 149-bis del codice di procedura civile, poi, la previsione dell'obbligo di PEC \u00e8 transitata nei processi presso le altre giurisdizioni: in forza del rinvio contenuto nell\u2019art. 39 del decreto legislativo 2 luglio 2010, n. 104, essa \u00e8 entrata nel processo amministrativo; questo poi \u00e8 a sua volta richiamato dall\u2019art. 22 della legge 11 marzo 1953, n. 87 (Norme sulla Costituzione e sul funzionamento della Corte costituzionale), per cui la validit\u00e0 della notifica avvenuta mediante PEC \u00e8 stata dichiarata nel giudizio dinanzi alla Corte costituzionale.\nI dati forniti il 30 aprile 2016 dal Ministero della Giustizia sullo stato dell'arte del processo civile telematico segnalano, rispetto al 2015, aumenti consistenti sia dei provvedimenti \u201cnativi digitali\u201d, che dei depositi telematici e delle comunicazioni telematiche all'ufficiale giudiziario, con un risparmio stimato di circa 60 milioni di euro.\nL'attivit\u00e0 dell'AGCM.\nDal 20 maggio 2016, l'antitrust ha aperto un'indagine per \"accertare eventuali condotte abusive che avrebbero riguardato l'intera filiera dei sistemi informatici per lo svolgimento di servizi che attengono alla funzione giudiziaria\": l'ambito \u00e8 quello del PCT.\nLe funzioni.\nPer le parti in causa.\nConsultazione via internet, (a mezzo smartcard CNS oppure SPID) dei dati dei tribunali, associati alla singola parte, relativamente ai registri del contenzioso civile, tribunale del lavoro, volontaria, Giudice di Pace, esecuzioni mobiliari, esecuzioni immobiliari e procedure concorsuali.\nCancelleria per il cittadino \nCaratteristiche.\nObblighi previsti.\nL'operativit\u00e0 \u00e8 dovuta alla presenza di un punto di accesso (PdA) degli avvocati. Il PdA \u00e8 stato realizzato direttamente dall'ordine degli avvocati ed in altri casi l'ordine ha effettuato una convenzione per far convergere i propri utenti su un PdA privato.\nCon l'approvazione del DM 44/2011 ed il venire meno dell'obbligatorio utilizzo del PDA per provvedere ai depositi telematici, lo sviluppo del processo civile telematico ha rapidamente interessato altre regioni e citt\u00e0 di Italia.\nCon il , a decorrere dal 30 giugno 2014 il deposito telematico \u00e8 divenuto obbligatorio per gli atti relativi ai procedimenti monitori e per quelli endoprocedimentali dei giudizi civili, contenziosi o di volontaria giurisdizione, instaurati innanzi ai Tribunali Ordinari dopo il 30 giugno 2014. A decorre dal 31 dicembre 2014 tale obbligo \u00e8 stato poi esteso anche alla cause iscritte al ruolo prima del 30 giugno 2014.\nCome disposto dall'art. 16 bis del , per come integrato dal citato D.L 24 giugno 2014, n. 90, a decorrere dal 30 giugno 2015 l'obbligo di procedere al deposito degli atti processuali mediante modalit\u00e0 telematiche sar\u00e0 inoltre esteso anche ai procedimenti civili, contenziosi o di volontaria giurisdizione, pendenti innanzi alle Corti di appello.\nLa documentazione tecnica.\nLa documentazione tecnica riguarda le diverse componenti del PCT che si dividono principalmente tra la consultazione del registro di cancelleria ed il deposito degli atti per quanto riguarda i PdA e che si riferiscono alla redazione degli atti e relativo imbustamento per i gestionali appositamente prodotti e individuabili a questo indirizzo .\nLa consultazione del registro di cancelleria avviene a mezzo web service: questa documentazione non \u00e8 stata disponibile dal 2004 fino al 2012, ma dal 2012 viene pubblicata parte della documentazione sul PST tra le news e parte nella sezione documenti alla voce \"altro\" http://pst.giustizia.it/PST/it/pst_26.wp.\nLa consultazione \u00e8 possibile anche attraverso l'uso di programmi certificati che permettono l'import completo dei fascicoli presenti in Polisweb (documenti, anagrafiche, eventi e scadenze).\nAttraverso questi software gestionale \u00e8 possibile procedere alla consultazione dei registri e in seguito al deposito telematico degli atti.\nGli schemi WSDL fin qui usati violano lo standard relativo ai web service che definisce il WS-I Basic Profile recepito nel 2004 dall'ISO.\nPer il deposito degli atti \u00e8 disponibile una ampia documentazione relativa alla redazione degli atti, firma, imbustamento e criptazione: la redazione degli atti \u00e8 passata dal formato xml-fo al formato pdf pi\u00f9 file xml. Per diversi anni gli schemi sono stati pubblicati con le note \"Altova XMLSPY by TEAM RENEGADE\", ora tali note sono state rimosse."}
{"id": "1564374", "revid": "729019", "url": "https://it.wikipedia.org/wiki?curid=1564374", "title": "Osteoblastoma", "text": "L'osteoblastoma \u00e8 un tumore delle ossa che si localizza solitamente alla colonna vertebrale.\nAnatomia patologica.\nLa lesione interessa l'area corticale piuttosto che la midollare ed \u00e8 prevalentemente sclerotica. Il tumore \u00e8 generalmente benigno, anche se esiste una forma aggressiva.\nClinica.\nSono motivo di dolore somatico ed allo stadio iniziale sono difficilmente localizzabili.\nComplicanze.\nL'osteoblastoma \u00e8 fattore determinante anche di scoliosi antalgiche.\nTrattamento.\nIl trattamento escissorio \u00e8 il pi\u00f9 idoneo. Un intervento chirurgico \u00e8 inevitabile nelle forme classificate nello stadio III. L'intervento si diversifica a seconda dell'istotipo del tumore, della sede di insorgenza, dallo stadio e dalle condizioni generali del paziente."}
{"id": "1564375", "revid": "921573", "url": "https://it.wikipedia.org/wiki?curid=1564375", "title": "Natasha Poly", "text": "Carriera.\nComincia quindicenne la propria carriera di modella nel 2000 lavorando in Russia. Viene notata per la prima volta a Perm' da Mauro Palmentieri che le chiede di partecipare al New Model Today edizione russa del concorso per giovani modelle, dove arriv\u00f2 seconda. Lavora prima con la Why Not Model di Milano, che le propone la prima campagna nazionale per \"Fornarina\" e firma poi il contratto con l'agenzia internazionale Women Model Management. La scalata professionale comincia nel settembre del 2003 a Parigi debuttando a 18 anni nella sfilata pr\u00eat-a-porter primavera/estate 2004 per il marchio di Emanuel Ungaro ed apparendo l'anno successivo per la campagna pubblicitaria per i gioielli di Louis Vuitton.\nPartecipa a pi\u00f9 di 54 sfilate per la stagione autunno/inverno 2004 tra Milano, Parigi e New York; nel mese di maggio dello stesso anno appare per la prima volta sulla copertina di \"Vogue\" Francia, bissando il mese successivo. Negli anni sfila per tutte le pi\u00f9 importanti case di moda al mondo tra cui Christian Dior, Prada, Gucci, Jean Paul Gaultier, Chanel, Louis Vuitton, Versace, Dolce &amp; Gabbana, Roberto Cavalli e molte altre.\nPartecipa alle campagne pubblicitarie per Alberta Ferretti, Jil Sander e Gucci (insieme al modello Mat Gordon) e viene fotografata da Annie Leibovitz per la campagna di Roberto Cavalli. Nel 2005 sfila per le collezioni, tra gli altri, di Chanel e di Valentino a Parigi. Successivamente partecipa al Victoria's Secret Fashion Show nelle edizioni 2005 e 2006. L'anno seguente \u00e8 protagonista, insieme alle modelle Raquel Zimmermann e Freja Beha Erichsen, dello spot televisivo diretto da David Lynch per \"Gucci by Gucci parfum\". Dal debutto al 2008 \u00e8 apparsa per 12 volte nel mondo sulla copertina di \"Vogue\" ed ha partecipato ad oltre 650 sfilate.\nRientra nel gruppo delle modelle dell'Est di \"seconda generazione\", nate negli anni ottanta, principalmente russe, bielorusse, ucraine e rumene dopo le \"apripista\" di \"prima generazione\" nate dal 1965 al 1980, per lo pi\u00f9 slovacche, ceche ed estoni. Natasha \u00e8 negli anni 2000 una delle top model pi\u00f9 richieste e pagate al mondo; guadagna 20.000 euro a sfilata e 50.000 euro al giorno per la permanenza sul set fotografico durante la realizzazione di una campagna pubblicitaria. Nel 2007 \u00e8 fotografata nelle campagne pubblicitarie di Ralph Lauren, Dolce &amp; Gabbana e Nine West. L'anno seguente Mario Sorrenti la immortala nel calendario della rivista \"Vogue\" Paris e diventa il volto di Givenchy.\nNel 2009 viene riconfermata volto di Gucci ed appare inoltre nelle campagne di Calvin Klein Jeans, Missoni (insieme ai colleghi Danny Schwarz e Isabeli Fontana, fotografati da Steven Meisel), Blumarine, Jil Sander e JOOP!. Nel maggio dello stesso anno appare per la prima volta sull'ambitissima copertina di \"Vogue\" America, insieme ad altre supermodelle tra le quali Liya Kebede, Raquel Zimmermann e Natal'ja Vodjanova. Viene inoltre scelta per le campagne pubblicitarie autunno/inverno 2009/2010 di Gucci, Phi, Printemps e Jil Sander.\nNel 2010 \u00e8 la protagonista del calendario di \"Vogue Paris\" insieme alle colleghe Raquel Zimmermann e Iselin Steiro, fotografate per l'occasione da Mario Sorrenti. Per la stagione primavera/estate 2010 viene riconfermata volto di Gucci, apparendo anche nella campagna di Gucci Resort e inoltre diventa il volto del celebre marchio H&amp;M.\nSempre nel 2010 ottiene la sua sesta e settima copertina \"Vogue Paris\", l'edizione francese della rivista Vogue, nel mese di luglio viene messo in commercio, allegato al numero mensile, un DVD intitolato \"Les Filles en Vogue\" (le ragazze in voga). Il DVD \u00e8 stato voluto da Carine Roitfeld, direttrice della rivista, per riprendere la vita quotidiana di quelle che per lei sono le 5 modelle pi\u00f9 richieste al momento: Freja Beha Erichsen, Sessilee Lopez, Sa\u0161a Pivovarova, Constance Jablonski e Natasha. Il DVD mostra tutti i dietro le quinte della vita delle 5 modelle: i casting, i backstage delle sfilate, i continui viaggi e molto altro.\nSempre nello stesso anno ottiene altre copertine come \"Vogue\" Spagna, Portogallo, Giappone, Grecia, Corea del Sud e Russia, oltre che di Num\u00e9ro Tokyo, i-D, V Magazine nel luglio 2010 e Num\u00e9ro fotografata da Karl Lagerfeld. Diventa il volto per le campagne pubblicitarie autunno/inverno 2010 di Lanvin for H&amp;M e Time.\nEntra a far parte del calendario Pirelli 2011, realizzato da Karl Lagerfeld, insieme ad altre supermodelle del calibro di Daria Werbowy, Isabeli Fontana e Lara Stone. Nel mese di settembre 2010, sfila per la settimana della moda di Milano per Alberta Ferretti, Dolce &amp; Gabbana, Emilio Pucci, Fendi, Gucci e Max Mara. Appare anche alla settimana della moda di Parigi, sfilando in esclusiva per il celebre marchio Givenchy. Per la stagione primavera/estate 2011 diventa il volto di Givenchy, H&amp;M Conscious Collection e H&amp;M Swimwear.\nNel 2011 presta il volto di Roberto Cavalli insieme alle supermodelle Mariacarla Boscono e Karen Elson, posa anche per Barney's New York e Obz\u00e9\u00e9.\nSempre nel 2011 appare sulle copertine di \"Vogue Russia\" e \"Vogue Spagna\"; quest'ultimo le dedica un numero intero e la invita come guest editor.\nPartecipa a molti eventi dell'anno, tra i quali \"Il Cinema di Venezia\" e Gucci Award, vestendo per entrambi gli eventi i capi disegnati da Frida Giannini per Gucci. A settembre partecipa alla Fashion's Night Out di Mosca e Parigi.\nParteciper\u00e0 alla settimana della moda di Milano e Parigi sfilando per Gucci, Fendi, Prada, Roberto Cavalli, Salvatore Ferragamo, Dolce &amp; Gabbana, Givenchy, Hakaan e Chanel.\nA fine 2011 appare nuovamente nel calendario Pirelli 2012 insieme a supermodelle del calibro di Kate Moss e Isabeli Fontana o attrici come Milla Jovovich e Rinko Kikuchi.\nIl sito models.com la riporta in seconda posizione nella classifica delle 50 supermodelle pi\u00f9 importanti al mondo.\nNel 2012 diventa il volto di Prada, inoltre Dsquared\u00b2, Jil Sander, Proenza Schouler e H&amp;M. A fine febbraio L'Or\u00e9al l'annuncia come nuova portavoce del marchio. Nel 2015 \u00e8 protagonista della campagna primavera/estate di H&amp;M, realizzata dal fotografo Lachlan Bailey, accanto alle modelle Doutzen Kroes, Adriana Lima e Joan Smalls. Inoltre affianca l'attore Theo James nello spot della nuova fragranza di Hugo Boss, \"BOSS - The Scent\".\nNel 2016 viene scelta come testimonial della campagna primavera/estate di Versace, accanto a Gigi Hadid e Raquel Zimmermann. Nel mese di luglio \u00e8 tra le protagoniste del videoclip del singolo \"M.I.L.F.$\" di Fergie. Nel 2017 viene scelta come testimonial delle campagne pubblicitarie primavera/estate e autunno/inverno di Balmain. Inoltre viene fotografata da Giampaolo Sgura per il catalogo di Alberta Ferretti, con un servizio fotografico ambientato tra l'eleganza dell'India imperiale e il glamour delle dive hollywoodiane.\nVita privata.\nIl 16 aprile 2011 si sposa a Saint-Tropez con Peter Bakker, uomo d'affari olandese. Per la cerimonia la modella indossava un abito Givenchy, disegnato da Riccardo Tisci. La coppia ha due figli, Aleksandra Cristina, nata il 13 maggio 2013, e Adrian Grey, nato il 30 marzo 2019."}
{"id": "1564383", "revid": "92723", "url": "https://it.wikipedia.org/wiki?curid=1564383", "title": "Cancellazione numerica", "text": "Nell'analisi numerica, la cancellazione numerica \u00e8 la conseguenza pi\u00f9 grave della rappresentazione con precisione finita dei numeri reali all'interno di un calcolatore.\nTale fenomeno consiste nella perdita di cifre significative, dovuta a un'operazione di sottrazione tra due numeri \"quasi uguali\". Il termine \"quasi uguali\", indica che i due operandi hanno le prime formula_1 cifre uguali con formula_2.\nLe cause di tale inconveniente non sono da attribuire all'operazione di sottrazione effettuata dalla macchina, ma dipendono dagli errori gi\u00e0 presenti nei due operandi e da quelli introdotti dal processo di approssimazione effettuato dal calcolatore per poter memorizzare i numeri in memoria. L'operazione di sottrazione si limita ad amplificare gli errori gi\u00e0 presenti nei due operandi.\nLa cancellazione numerica pu\u00f2 essere evitata tramite l'apporto di opportune manipolazioni sui due operandi coinvolti nell'operazione di sottrazione. \nCondizioni necessarie.\nAffinch\u00e9 si verifichi cancellazione numerica, le seguenti condizioni devono essere soddisfatte: \n1) I due numeri devono avere lo stesso segno se si sottraggono, quindi segno opposto se si sommano.\n2) I due numeri devono essere dello stesso ordine di grandezza e molto vicini tra loro. \n3) Almeno uno dei due numeri deve essere soggetto ad un errore di approssimazione.\nEsempio.\nAbbiamo i seguenti due numeri reali:\nformula_3\ne \nformula_4\nla cui differenza vale\nformula_5\nSupponiamo che l'architettura del calcolatore ci permetta di memorizzare solo le prime 6 cifre dopo la virgola, quindi i due numeri per essere rappresentati all'interno del calcolatore, verrebbero troncati (supponiamo per semplicit\u00e0 mediante chopping) appena dopo la sesta cifra:\nformula_6\ne \nformula_7\nEffettuando la sottrazione e riscrivendo il risultato nella notazione floating point, si ha:\nformula_8"}
{"id": "1564385", "revid": "1318658", "url": "https://it.wikipedia.org/wiki?curid=1564385", "title": "Reazione di Michael", "text": "La reazione di Michael, descritta per la prima volta nel 1887 dal chimico statunitense Arthur Michael, \u00e8 una reazione di chimica organica appartenente alla classe delle addizioni coniugate. \u00c8 uno dei metodi principali per la formazione di legami C-C in condizioni sperimentali non troppo spinte e se ne conoscono molte varianti asimmetriche.\nNello schema, la molecola nera \u00e8 nucleofila e rappresenta il cosiddetto donatore di Michael mentre l'alchene attivato (in rosso) \u00e8 elettrofilo ed \u00e8 definito accettore di Michael. La molecola nucleofila \u00e8 resa tale dalla deprotonazione del gruppo metilenico operata da un'opportuna base (in figura, B:). Per stabilizzare il carbanione che si forma \u00e8 necessario che i sostituenti R e R' siano gruppi elettron-attrattori come ad esempio gruppi carbonilici e derivati (aldeidi, chetoni, esteri, ammidi per esempio). L'alchene accettore ha come sostituente R\" un gruppo carbonilico (chetone, aldeide) o derivati carbossilici, tipicamente esteri ma anche nitrili.\nDefinizione.\nLa reazione, come originariamente definita dallo stesso Michael, consiste nell'addizione nucleofila di anioni enolato di un derivato metilenico a composti carbonilici \u03b1-\u03b2 insaturi, e precisamente al carbonio \u03b2, definiti accettori di Michael, come gli enoni e gli enali per esempio. Una definizione successiva, avanzata da Kohler, \u00e8 l'addizione 1,4 di un carbonio nucleofilo doppiamente stabilizzato ad un composto carbonilico \u03b1,\u03b2-insaturo. Alcuni esempi di nucleofili includono i beta-chetoesteri, i malonati e i beta-cianoesteri. Il prodotto risultante contiene un utilissimo composto 1,5-diossigenato.\nEsempi classici di reazione di Michael sono le reazioni tra dietil malonato e il dietil fumarato (accettore di Michael), quella del ossido mesitile e il dietil malonato, quella tra dietil malonato e il metil crotonato, quella del 2-nitropropano ed il metil acrilato, quella dell\"etil fenilcianoacetato\" e l'acrilonitrile e quella del nitropropano con il metil vinil chetone.\nTali trasformazioni richiedono quale catalizzatore uno ione come lo OH-.\nQualora la reazione avvenga sotto controllo termodinamico, e cio\u00e8 in condizioni di equilibrio, essa si ottiene pi\u00f9 facilmente se l'enolato deriva da composti con protoni piuttosto acidi (pKA&lt;14).\nSe la reazione si verifica invece sotto il controllo cinetico gli accettori di Michael possono reagire con molte tipologie di ioni enolato.\nL'addizione di Michael \u00e8 un importante metodo di formazione di legami C-C diastereoselettivi ed enantioselettivi. Una classica sequenza tandem di Michael e di addizione aldolica \u00e8 l'anellazione di Robinson.\nMeccanismo.\nNel meccanismo di reazione schematizzato qui sotto, i gruppi R possono essere considerati come alcossidi facenti parte del gruppo estereo. I due gruppi esterei rendono gli H metilenici della molecola 1 molto acidi:\nLa deprotonazione di 1 da parte della base (che \u00e8 anche il solvente in molti casi) fornisce un carbanione 2 stabilizzato dalla risonanza (2A-2C). Il nucleofilo quindi reagisce con l'alchene elettrofilo 3 formando l'intermedio 4, in un'addizione coniugata, ovvero un'addizione nucleofila 1,4. La base protonata cede quindi il protone all'intermedio dando il prodotto finale 5.\nReazione asimmetrica di Michael.\nSono stati fatti studi approfonditi sulle reazioni asimmetriche della reazione di addizione di Michael. Il protocollo pi\u00f9 comune coinvolge un sale d'ammonio quaternario chirale derivato dall'alcaloide Cinconina, od un catalizzatore organometallico, che usa una enammina o uno ione imminio per lo stato intermedio d'attivazione della reazione attraverso una ammina secondaria, come la prolina.\nEsempio: il cicloesanone e il nitrostirene reagiscono per mezzo della prolina derivatizzata da un acido protico come l'acido p-toluensolfonico.\nL'addizione di tipo syn \u00e8 favorita in questo caso del 99%.\nAddizione di Mukaiyama-Michael.\nNella reazione di addizione di Mukaiyama-Michael il nucleofilo \u00e8 un silil etere ed il catalizzatore generalmente impiegato \u00e8 il tetracloruro di titanio:"}
{"id": "1564388", "revid": "122073041", "url": "https://it.wikipedia.org/wiki?curid=1564388", "title": "Grattacielo Illinois", "text": "Il Grattacielo Illinois (conosciuto semplicemente come \"The Illinois\") \u00e8 forse il pi\u00f9 famoso progetto irrealizzato del famoso architetto statunitense Frank Lloyd Wright.\nCaratteristiche.\nNel 1956, Wright, allora quasi novantenne, present\u00f2 il progetto di un grattacielo di 528 piani che avrebbe dovuto svettare per 1 intero miglio al di sopra di Chicago. Simile nella forma ad una gigantesca daga, l'edificio di acciaio e alluminio avrebbe contenuto uffici per 100.000 impiegati, un parcheggio per 15.000 automobili e piazzole per l'atterraggio di 150 elicotteri. In effetti il grattacielo avrebbe potuto ospitare tutto il personale governativo dello stato dell'Illinois.\nCritiche al progetto.\nByron L. West, un architetto di Toledo (Ohio) che assistette alla presentazione di Wright quando era laureando all'Illinois Institute of Technology, ha dichiarato che il pubblico pareva interessato alla proposta, probabilmente influenzati dalla fama del progettista. Il giorno successivo West e i suoi compagni di corso calcolarono quanto tempo sarebbe stato necessario alla ferrovia sopraelevata di Chicago per portare 100.000 impiegati al grattacielo di Wright. Supponendo che un treno da 8 carrozze arrivasse ogni 5 minuti, sarebbero occorse 10 ore.\nUn altro problema era quello degli ascensori: l'Illinois ne avrebbe richiesti centinaia e tutti questi pozzi di ascensore avrebbero occupato molto spazio, riducendo notevolmente la proporzione di metratura utile nell'edificio. Di difficile soluzione era inoltre il problema della sicurezza antincendio: la presenze delle scale antincendio avrebbe occupato gran parte dello spazio ai piani inferiori. Fu proposta come soluzione la costruzione di ascensori in grado di funzionare anche in caso di incendio. I fondi per la costruzione dell'edificio non furono mai stanziati.\nAltri progetti mai realizzati a Chicago.\nIl grattacielo Illinois non fu l'unico progetto per grandi opere, previste per la citt\u00e0 di Chicago, ma mai realizzate. Gi\u00e0 nel 1900 il Faro del progresso, progettato dall'architetto Constant-D\u00e9sir\u00e9 Despradelle, dopo aver fatto molto parlare di s\u00e9 non incontr\u00f2 mai il favore dei finanziatori."}
{"id": "1564391", "revid": "767487", "url": "https://it.wikipedia.org/wiki?curid=1564391", "title": "Doctor Butcher", "text": "Doctor Butcher \u00e8 la band heavy metal statunitense nata come progetto parallelo di Jon Oliva e Chris Caffery (rispettivamente frontman e chitarrista dei Savatage) nel 1992."}
{"id": "1564396", "revid": "1305772", "url": "https://it.wikipedia.org/wiki?curid=1564396", "title": "Eparchia di Alessandria", "text": "Eparchia di Alessandria si pu\u00f2 riferire a:"}
{"id": "1564409", "revid": "327773", "url": "https://it.wikipedia.org/wiki?curid=1564409", "title": "Setaria italica", "text": "La Setaria italica \u00e8 un cereale appartenente alla famiglia delle Poaceae, a grano nudo, comunemente chiamato pan\u00ecco per le sue pannocchie (\"paniculae\"), molto simile al miglio (\"Panicum miliaceum\").\nUtilizzo.\n\u00c8 la seconda specie di miglio pi\u00f9 coltivata nel mondo e la prima in Asia orientale.\nPresso i Romani era usato per preparare una specie di polenta, dopo essere stato pestato nel mortaio.\n\u00c8 molto usato in Cina, India e medio oriente per l'alimentazione umana, mentre in Europa e Nord America viene usato solamente come mangime per animali (becchime per uccelli o, a pianta completa, come foraggio).\nDescrizione.\nPossiede fiori ermafroditi, l'infiorescenza \u00e8 a pannocchia compatta con rachide peloso su cui si inseriscono spighette con setole; \u00e8 una pianta a fotosintesi C4.\nCome tutti i cereali macrotermi ha bisogno di almeno 15\u00a0\u00b0C per germinare e per compiere il ciclo biologico, che dura 70-90 giorni a seconda della variet\u00e0.\nLa pianta si sviluppa in primavera-estate e si adatta a terreni poveri e a climi arido-secchi, non richiedendo molta irrigazione."}
{"id": "1564412", "revid": "1836", "url": "https://it.wikipedia.org/wiki?curid=1564412", "title": "Scacchi Fischer Random", "text": ""}
{"id": "1564413", "revid": "36426", "url": "https://it.wikipedia.org/wiki?curid=1564413", "title": "Ibn Abi Amir al-Mansur", "text": ""}
{"id": "1564416", "revid": "36426", "url": "https://it.wikipedia.org/wiki?curid=1564416", "title": "Apostolo Giacomo", "text": ""}
{"id": "1564419", "revid": "287204", "url": "https://it.wikipedia.org/wiki?curid=1564419", "title": "Yusuf Ibn Tashfin", "text": ""}
{"id": "1564421", "revid": "185700", "url": "https://it.wikipedia.org/wiki?curid=1564421", "title": "Long seller", "text": ""}
{"id": "1564428", "revid": "1379517", "url": "https://it.wikipedia.org/wiki?curid=1564428", "title": "Parco naturale regionale Bosco Incoronata", "text": "Il parco naturale regionale Bosco Incoronata \u00e8 un'area naturale protetta istituita nel 2006 situata lungo il fiume Cervaro a circa 12 chilometri dalla citt\u00e0 di Foggia, nel cuore del Tavoliere delle Puglie.\nIl parco comprende, oltre il bosco dell'Incoronata, parte del sito di importanza comunitaria proposto (pSIC) denominato \"Valle del Cervaro - Bosco dell'Incoronata\" ricadente nel perimetro del comune di Foggia.\nAl suo interno si erge il santuario della Madonna Incoronata, meta internazionale di pellegrinaggi.\nFlora e vegetazione.\nIl bosco dell'Incoronata, negli ultimi anni, \u00e8 oggetto di approfonditi studi tecnico-scientifici in merito alla redazione dell'inventario floristico, all'individuazione di specie rare e di notevole interesse floristico, alla caratterizzazione fitosociologica con l'aggiornamento della carta della vegetazione con il metodo sigmatista di Zurigo-Montpellier con studi pubblicati sulla rivista on-line \"Interdipendenze\" della Societ\u00e0 di Etnosociologia e Ricerca Sociale (S.E.Ri.S).\nNotevole importanza ricopre anche la riscoperta della liquirizia nell'area interessata. La fauna \u00e8 variegata. Specialmente l'avifauna costituita da meli, corvi, beccacce e gazze nonch\u00e9 da numerose specie di uccelli rapaci. Numerosi anche i rettili e i mammiferi come il cinghiale, il capriolo, il daino e lo scoiattolo. Recentemente sul Gargano \u00e8 ricomparso, come anche sulle Murge, il lupo appenninico. Sul Gargano la popolazione di lupi \u00e8 minore che sulle Murge, ma si \u00e8 potuta accertare la presenza di alcuni nuclei stabili con cuccioli. Nel 2012 \u00e8 stata rinvenuta una carcassa di lupo nelle vicinanze del bosco."}
{"id": "1564429", "revid": "1543377", "url": "https://it.wikipedia.org/wiki?curid=1564429", "title": "Procellaria", "text": "La Procellaria \u00e8 un uccello grande, nero e bianco, che vola sfiorando le onde e nidifica sulle scogliere.\nEsistono cinque differenti specie di questo uccello che si trovano pi\u00f9 facilmente nelle acque temperate degli oceani dell'emisfero meridionale.\nHanno grandi ali e sono degli uccelli pelagici al di fuori della stagione della riproduzione. Essi usano una tecnica di volo che li porta a muoversi attraverso la cresta di due onde facendo cos\u00ec il minimo sforzo nella fase di volo attivo. Le procellarie visitano il nido soltanto per nutrire i loro piccoli che sono sempre in nidiate di un solo esemplare alla volta.\nLa procellaria si nutre di pesce e per questo segue le imbarcazioni da pesca per cibarsi degli scarti della lavorazione del pesce.\nSpecie.\nNe esisteva anche una specie preistorica venuta alla luce sotto forma di fossile."}
{"id": "1564437", "revid": "171091", "url": "https://it.wikipedia.org/wiki?curid=1564437", "title": "Diemoz", "text": ""}
{"id": "1564439", "revid": "220350", "url": "https://it.wikipedia.org/wiki?curid=1564439", "title": "Necropoli (romanzo)", "text": "Necropoli \u00e8 un libro di memorie di Boris Pahor, scrittore triestino di lingua slovena, che narra l'esperienza vissuta dall'autore nel campo di concentramento nazista di Natzweiler-Struthof.\n\u00c8 stato terminato dall'autore nel 1966 e pubblicato nel 1967. La prima traduzione in lingua italiana \u00e8 stata pubblicata in Italia nel 1997 dal Consorzio Culturale del Monfalconese, che ne ha curato nel 2005 una seconda edizione con una revisione curata da Valerio Aiolli; lo stesso testo \u00e8 stato proposto al pubblico italiano nel 2008 da Fazi Editore, con una prefazione di Claudio Magris.\nContenuto.\nL'autore rievoca la sua esperienza nei campi di concentramento nel corso di una visita al campo francese di Natzweiler-Struthof, sui Vosgi. Mentre cammina tra le baracche e i turisti, riaffiorano, carichi di dolore e di commozione, i ricordi della fame e del freddo, delle umiliazioni e del dolore per quelli, la maggior parte, che non ce l'hanno fatta. L'ex deportato riflette su come sia possibile testimoniare pienamente, a chi non lo ha vissuto, l'orrore che non si riesce a spiegare e che rischia, per questo stesso, di diventare \"indicibile\". Lo si pu\u00f2 tentare narrando i fatti con lucidit\u00e0 e senza sentimentalismo e mettendo l'accento sulla capacit\u00e0 di resistenza e di solidariet\u00e0 dell'uomo.\nCritica.\nEnrico Bistazzoni scrive che il romanzo \u00e8 una \u00abtestimonianza fedele, di alto valore documentaristico, drammaticamente emozionante, che colloca Necropoli tra la pi\u00f9 alta letteratura sugli orrori del nazismo; resa per\u00f2, se possibile, da un punto di osservazione pi\u00f9 originale, in cui, accanto alla sofferenza, all\u2019umiliazione, alla perdita di dignit\u00e0 umana, alla pena per chi, i pi\u00f9, non \u00e8 sopravvissuto, trova posto la constatazione dell\u2019altra parte dell\u2019uomo, della sua generosit\u00e0, della sua capacit\u00e0 di resistere, di cercare e recuperare, anche nell\u2019esperienza pi\u00f9 cupa, il significato e il valore dell\u2019esistenza\u00bb.\nPer Claudio Magris \u00ab\"Necropoli\" \u00e8 un ritratto a pieno campo e allo stesso tempo stringato - mai patetico - della vita (della non-vita, della morte) nel Lager. Un possente afflato umano coesiste con una nitida e fredda precisione, in una perfetta struttura narrativa che interseca il racconto del passato - della prigionia, rivissuta nel perenne presente dell'orrore - e il resoconto del presente [...]. - \"Necropoli\" \u00e8 un'opera magistrale [...] anche per la sua limpida sapienza strutturale, per l'intrecciarsi di tempi - verbali ed esistenziali - che intessono il racconto\u00bb."}
{"id": "1564442", "revid": "34971", "url": "https://it.wikipedia.org/wiki?curid=1564442", "title": "Phelsuma standingii", "text": ""}
{"id": "1564443", "revid": "92723", "url": "https://it.wikipedia.org/wiki?curid=1564443", "title": "Eparchia di Iskanderiya", "text": ""}
{"id": "1564445", "revid": "1714743", "url": "https://it.wikipedia.org/wiki?curid=1564445", "title": "Caterina di Lancaster", "text": "Origine.\nFiglia primogenita del duca di Lancaster, Giovanni di Gand (figlio quartogenito del re d'Inghilterra, Edoardo III e di Filippa di Hainaut) e della sua seconda moglie, Costanza di Castiglia (figlia di Pietro I il Crudele e di Maria di Padilla). Caterina era la sorellastra di Enrico IV, futuro re d'Inghilterra.\nBiografia.\nNel 1386 suo padre, Giovanni di Gand, duca di Lancaster (zio del re d'Inghilterra Riccardo II), aspirante al trono di Castiglia perch\u00e9 marito della figlia di Pietro I di Castiglia, Costanza, alla notizia della Battaglia di Aljubarrota, decise di difendere con le armi le sue rivendicazioni al trono di Castiglia; dopo che, il 9 maggio 1386, fu firmato il trattato di Windsor tra Giovanni I del Portogallo e Riccardo II d'Inghilterra, il duca di Lancaster, a luglio sbarc\u00f2 a La Coru\u00f1a e invase la Galizia e si incontr\u00f2 col re del Portogallo.La campagna anglo-portoghese fu poco proficua e, dopo un secondo tentativo di invasione, del 1387, fu accettata la proposta di pace dei castigliani: il trattato di pace siglato, a Bayonne, nel luglio 1388, proposto dal re di Castiglia e Le\u00f3n, Giovanni I, stabiliva, oltre a una tregua col Portogallo della durata di tre anni, un cospicuo indennizzo al duca di Lancaster, per le spese sostenute, la rinuncia di Giovanni di Gand al trono di Castiglia ed il matrimonio tra sua figlia Caterina (nipote di Pietro I di Castiglia), e l'erede al trono di Castiglia, Enrico, ristabilendo cos\u00ec la legittimit\u00e0 della dinastia dei Trast\u00e1mara, sul trono di Castiglia.\nL'impegno di matrimonio fu confermato a Palencia, il 17 settembre di quello stesso anno, ponendo cos\u00ec ufficialmente fine ai contrasti tra la casa di Trastamara e i discendenti di Pietro il Crudele, e nello stesso giorno, Enrico fu creato principe delle Asturie, titolo che contrassegnava l'erede al trono di Castiglia e da quella data fu mantenuto sino ai giorni nostri.\nIl futuro marito, Enrico, alla morte del padre, Giovanni I, nel 1390, era divenuto re Enrico III, e nel 1393, dichiarato maggiorenne, aveva assunto il potere effettivo.Nel febbraio del 1393, Caterina di Lancaster, spos\u00f2 nella cattedrale di Madrid Enrico III, figlio primogenito del re di Castiglia e Le\u00f3n, Giovanni I di Trastamara e della sua prima moglie, Eleonora d'Aragona (1358 \u2013 1382).\nEnrico, di salute malferma, che negli ultimi anni della sua breve vita aveva dovuto delegare parte del suo potere al fratello Ferdinando, il futuro re di Aragona, mor\u00ec a Toledo, il 25 dicembre del 1406, mentre stava preparando una nuova campagna contro i Mori del regno di Granada e Caterina assunse la reggenza, per il figlio Giovanni II, di circa due anni di et\u00e0, assieme al cognato, Ferdinando.\nI reggenti si divisero il regno di Castiglia, Caterina governava il nord: Galizia, Asturie, Cantabria, la Rioja, Le\u00f3n e il nord della Castiglia (vecchia Castiglia), mentre Ferdinando ebbe il governo di: Estremadura, parte dell'Andalusia parte della Murcia ed il sud della Castiglia (nuova Castiglia).Le restanti parti dell'Andalusia e della Murcia erano in mano ai Mori del regno di Granada, governato dalla dinastia dei Nasridi.&lt;br&gt;Mentre Federico nella veste di reggente, efficacemente coadiuvato, si distinse per la sua prudente gestione degli affari di Stato; prosegu\u00ec la guerra contro il regno di Granada, iniziata da suo fratello Enrico III e si comport\u00f2 con molto valore alla conquista di Antequera, tanto che gli fu dato il soprannome di \"el d'Antequera\".Caterina invece si appoggi\u00f2 ad un consiglio della corona, non govern\u00f2 altrettanto bene, anche perch\u00e9 si affid\u00f2 ad una consigliera, Eleonora Lopez di Cordova, che le era diventata molto intima e a quanto pare, anche molto astuta, si arricch\u00ec, aumentando le sue propriet\u00e0 sino a che, nel 1412, fu fermata e allontanata dalla corte.\nDopo il compromesso di Caspe (1412), suo cognato, Ferdinando divenne re della corona d'Aragona, dovette abbandonare la Castiglia per l'Aragona e Caterina, rimase unica reggente, sempre coadiuvata da un consiglio della corona. Comunque Ferdinando lasci\u00f2 i figli Alfonso (il futuro re d'Aragona Alfonso V), Giovanni (il futuro re d'Aragona e di Navarra, Giovanni II) ed Enrico, detti \"gli infanti d'Aragona\", in Castiglia a prendere il suo posto alla guida della famiglia (Trastamara) reale di Castiglia (come da espressa volont\u00e0 del defunto re Enrico III l'Infermo), facendo parte del consiglio reale di Giovanni II, che aiutava la reggente, Caterina.\"Gli infanti d'Aragona\" costantemente in lotta con le fazioni di nobili che si opponevano alla loro invadenza, non aiutarono molto la loro zia Caterina, anche quando Alfonso, nel 1416, alla morte del padre, dovette lasciare la Castiglia per ricevere la corona d'Aragona. \nCaterina si spense, il 2 giugno del 1418, nella citt\u00e0 di Valladolid. Fu tumulata nella Cappella dei re Nuovi della cattedrale di Toledo, dove gi\u00e0 era stato tumulato il marito, Enrico III, che giaceva accanto al padre Giovanni I ed al nonno Enrico II. Sull'epitafio di Caterina fu scritto che fu regina di Castiglia e per merito suo fu, per sempre, portata la pace nel regno di Castiglia.\nDiscendenza.\nCaterina ad Enrico diede tre figli:"}
{"id": "1564455", "revid": "983767", "url": "https://it.wikipedia.org/wiki?curid=1564455", "title": "Riyal dell'Oman", "text": "Il rial (arabo: \u0631\u064a\u0627\u0644, codice ISO 4217 OMR) \u00e8 la valuta dell'Oman. Il rial \u00e8 suddiviso in 1.000 \"baisa\" (translitterato anche \"baiza\", arabo: \u0628\u064a\u0633\u0629).\nStoria.\nPrima del 1940 la rupia indiana e il Tallero di Maria Teresa (chiamato localmente rial) erano le principali monete che circolavano nel Sultanato di Mascate e Oman, come allora era chiamato lo stato; in particolare la rupia circolava lungo la costa ed il tallero nell'interno. Il tallero di Maria Teresa era valutato 230 paisa, e 64 paisa erano uguali ad una rupia.\nNel 1940 furono introdotte delle monete per l'uso in Dhofar, seguite nel 1946 da monete per l'uso in Oman. Entrambe le monete erano denominate in baisa (equivalente al paisa), con 200 baisa in un rial. La rupia indiane e, dal 1959, la rupia del Golfo continuarono a circolare.\nNel 1970 il \"rial Saidi\" (da non confondere con il rial saudita) divenne la valuta dell'Oman. Era uguale alla sterlina britannica e sostituiva la rupia del Golfo con un tasso di circa 21 rupie per un rial. Il nuovo rial era suddiviso in 1.000 baisa. Il \"rial dell'Oman\" sostitu\u00ec il rial Saidi alla pari nel 1973. Il nome della valuta fu cambiato dopo il cambio di regime nel 1970 ed al susseguente cambiamento del nome del paese.\nMonete.\nNegli anni 1890 furono coniate monete da 1/12 e da 1/4 di anna (1/3 ed 1 paisa), battute specificamente per l'uso in Muscat ed Oman.\nNel 1940 furono coniate monete per l'uso in Dhofar con valori da 10, 20 e 50 baisa. Nel 1948 si aggiunsero monete da 1/2 rial, seguite da quelle da 3 baisa il 1959. Nel 1946 furono introdotti i pezzi da 2, 5 e 20 baisa per l'uso in Oman. Questi furono seguiti tra il 1959 ed il 1960 dalle monete da 3 baisa e da 1/2 ed 1 rial.\nNel 1970 fu introdotta la monetazione che serviva per tutto il Muscat ed Oman. Le monete erano da 2, 5, 10, 25, 50 e 100 baisa. Nel 1975 furono emesse le nuove monete con il nome di Oman. Le monete da 1/4 e 1/2 rial furono introdotte nel 1980. Le monete attualmente in circolazione sono:\nNegli anni 1980 furono anche coniate monete da 100 baisa, 1/4 rial, e 1/2 rial in metallo non prezioso.\nBanconote.\nIl 1970 furono introdotte dal governo banconote con i tagli da 100 baisa e da 1/4, 1/2, 1, 5 e 10 rial saidi. Queste furono seguite nel 1973 dalle banconote da 100 baisa e da 1/4, 1/2, 1, 5 e 10 rial emesse dall'Oman Currency Board. Dal 1977 la Central Bank of Oman ha iniziato l'emissione di banconote con i tagli da 20 e 50 rial, seguite da quelli da 200 baisa nel 1985. I biglietti in circolazione sono:\nTasso fisso di cambio.\nDal 1973 al 1986 il rial ha avuto un tasso fisso di cambio con il dollaro statunitense di 1 rial = 2,895 dollari. Nel 1986 il tasso \u00e8 stato portato a 1 rial = 2,6008 dollari, che si traduce circa in 1 dollaro = 0,384497 rial.\nLa Central Bank compra dollari U.S.A. a 0,384 rial e li vende a 0,385 rial.\nPrima che Malta adottasse l'euro il 1\u00ba gennaio 2008, il rial era la quarta \"valuta di maggior valore\" dopo il dinaro kuwaitiano, la lira maltese ed il dinaro del Bahrain. Ora si colloca al terzo posto."}
{"id": "1564456", "revid": "21583", "url": "https://it.wikipedia.org/wiki?curid=1564456", "title": "John Pitt, Secondo Signore di Chatham", "text": ""}
{"id": "1564459", "revid": "287204", "url": "https://it.wikipedia.org/wiki?curid=1564459", "title": "Bragan\u00e7a Paulista", "text": "Bragan\u00e7a Paulista \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Bragan\u00e7a Paulista.\n\u00c8 uno dei 15 comuni dello Stato di San Paolo considerato stazione climatica."}
{"id": "1564460", "revid": "120518153", "url": "https://it.wikipedia.org/wiki?curid=1564460", "title": "Abu Omar", "text": ""}
{"id": "1564461", "revid": "729019", "url": "https://it.wikipedia.org/wiki?curid=1564461", "title": "Sindrome di Poland", "text": "La sindrome di Poland, dal nome del chirurgo britannico Alfred Poland, \u00e8 una rara entit\u00e0 nosologica caratterizzata da varie malformazioni congenite all'apparato muscolo-scheletrico, generalmente unilaterali (ma raramente anche bilaterali).\nLa sindrome di Poland rientra tra le malattie rare e colpisce mediamente una persona ogni 30000, con un'incidenza pi\u00f9 alta nel sesso maschile.\nEziologia.\nAncora oggi non si conosce con certezza la causa della sindrome di Poland anche se si suppone possa essere un'anomala formazione della vascolarizzazione embrionale con interruzione dell'arteria succlavia, intorno al 46\u00ba giorno di sviluppo embrionale, che causerebbe precoce insufficienza di afflusso all'arto distale e alla regione pettorale e conseguenti eventi malformativi caratteristici della condizione. La causa di questa interruzione non \u00e8 nota e potrebbe essere secondaria ad esposizione a fattori ambientali teratogeni (fumo, farmaci, traumi) o a fattori genetici.\nLa grande maggioranza dei casi di sindrome di Poland sono sporadici, cio\u00e8 un solo caso in famiglia, con un rischio di ricorrenza trascurabile. Raramente la sindrome \u00e8 presente in pi\u00f9 di un membro della famiglia.\nDescrizione clinica.\nLa sindrome si caratterizza per anomalie che colpiscono i muscoli del torace e/o di un arto superiore monolaterale, con malformazioni pi\u00f9 o meno gravi a livello dei muscoli pettorali (fino alla mancanza totale degli stessi), delle coste, del torace, della ghiandola mammaria, delle dita e del rachide.\nSi presenta con una variabile combinazione di malformazioni toraciche, tra cui:\nSono frequenti anche le malformazioni a livello dell'arto superiore (con ectromelia e/o brachisindattilia), come:\nInoltre possono essere riscontrabili anomalie cardiache, renali e genitali.\nDiagnosi.\nLa diagnosi della Sindrome di Poland \u00e8 clinica e ad oggi non sono stati ancora individuati fattori genetici causativi o predisponenti.\nLa diagnosi prenatale \u00e8 possibile ecograficamente solo in presenza di sospetto diagnostico (ad esempio genitore e/o altro figlio affetto) attraverso il possibile riscontro di anomalie agli arti. Senza anomalie degli arti non \u00e8 possibile oggi alcuna diagnosi prenatale ecografica. Vista l'assenza ad oggi di geni responsabili di Poland e la non di associazione con anomalie cromosomiche note, in gravidanza non vi \u00e8 alcuna indicazione all'esecuzione di diagnosi prenatale invasiva (amniocentesi e/o villocentesi).\nTrattamento.\nLa cura della sindrome prevede gli interventi correttivi e/o ricostruttivi del caso (torace e mano) in relazione alla diversa et\u00e0 del paziente.\nImpianti personalizzati.\nLa tecnica.\nPu\u00f2 essere trattata mediante l'inserimento di un impianto personalizzato, progettato con tecnologia CAD (progettazione assistita da computer). Utilizzando uno scanner medico, si esegue una ricostruzione 3D del torace del paziente, al fine di progettare un impianto virtuale perfettamente adattato all'anatomia di ciascun individuo. L'impianto \u00e8 in gomma siliconica medica infrangibile.\nTrattandosi di malformazioni morfologiche, la correzione mediante impianto personalizzato \u00e8 da considerarsi un trattamento di prima linea. Questa tecnica consente di trattare un'ampia gamma di pazienti con buoni risultati. La sindrome di Poland pu\u00f2 essere associata ad atrofia sottocutanea e mammaria; nel primo caso, come per il pectus excavatum, la correzione avviene con successo mediante l'inserimento di un impianto personalizzato, mentre nell'altro caso pu\u00f2 essere necessario un secondo intervento chirurgico, in cui si procede al lipofilling o all'applicazione di una protesi mammaria in silicone.\nL'intervento chirurgico.\nL'intervento si svolge in anestesia generale e dura meno di 1 ora. Previa realizzazione di un'incisione ascellare di 8 cm, il chirurgo prepara la cavit\u00e0 in funzione della dimensione dell'impianto, che viene inserito sottocute. La sutura \u00e8 realizzata a 2 piani.\nL'impianto sostituisce il muscolo pettorale maggiore, rendendo cos\u00ec simmetrico il torace o, nelle donne, il seno. Se necessario, soprattutto nel caso delle donne, con un secondo intervento si andr\u00e0 a completare il risultato tramite l'impianto di una protesi mammaria e/o con il lipofilling.\nIl risultato dell\u2019intervento dipende molto dalla situazione iniziale di base del singolo soggetto."}
{"id": "1564463", "revid": "339392", "url": "https://it.wikipedia.org/wiki?curid=1564463", "title": "Trasmissione autosomica dominante", "text": ""}
{"id": "1564464", "revid": "339392", "url": "https://it.wikipedia.org/wiki?curid=1564464", "title": "Eredit\u00e0 autosomica dominante", "text": ""}
{"id": "1564467", "revid": "287204", "url": "https://it.wikipedia.org/wiki?curid=1564467", "title": "Serie A1 1985-1986 (pallavolo femminile)", "text": "La Serie A1 femminile FIPAV 1985-86 fu la 41\u00aa edizione del principale torneo pallavolistico italiano femminile organizzato dalla FIPAV.\nIl titolo fu conquistato dalla Teodora Ravenna, al suo sesto scudetto consecutivo. Acqua Lynx Parma e Isa Fano disputarono e vinsero gli spareggi contro Select San Giuseppe Vesuviano e Italsomac Gallico Reggio Calabria."}
{"id": "1564469", "revid": "56818", "url": "https://it.wikipedia.org/wiki?curid=1564469", "title": "Eredit\u00e0 autosomica recessiva", "text": ""}
{"id": "1564471", "revid": "145585", "url": "https://it.wikipedia.org/wiki?curid=1564471", "title": "Chiesa di San Carminiello ai Mannesi", "text": ""}
{"id": "1564473", "revid": "123202071", "url": "https://it.wikipedia.org/wiki?curid=1564473", "title": "Luigi Pagliuca", "text": "Carriera.\nGiocatore.\nGli inizi e la promozione con il Prato.\nInizi\u00f2 nell'Ambrosiana, societ\u00e0 dilettantistica di Prato, poi crebbe nelle giovanili della Fiorentina dal 1991. Dopo sette anni nelle giovanili viola, nel 1998-1999 pass\u00f2 in compartecipazione all'Arezzo, dove debutt\u00f2 nel calcio professionistico. La squadra era allenata da Serse Cosmi e si trovava in Serie C1. In tutto il campionato gioc\u00f2 10 partite, realizzando il primo gol in carriera il 2 maggio 1999 in Varese-Arezzo (1-1). Tornato a Firenze, grazie al riscatto effettuato dalla societ\u00e0 gigliata, trascorse la stagione ancora nel campionato primavera, collezionando per\u00f2 quasi 10 presenze in panchina tra campionato e Champions League sotto la guida tecnica di Giovanni Trapattoni.\nNell'estate del 2000 venne acquistato dall'Ancona (Serie B) e subito ceduto al Montevarchi, militante in Serie C2, dove fu titolare fisso fino alla fine del mese di febbraio.\nPer la stagione 2001-02, fu acquistato dalla squadra della sua citt\u00e0, il . Realizz\u00f2 una doppietta dalla distanza nel derby di Coppa Italia Pistoiese-Prato (2-3); in campionato, dove fu titolare fisso con 32 presenze e 3 gol, il club ottenne la promozione in Serie C1 con 2 giornate d'anticipo.\nL'approdo in Serie A al Perugia e l'infortunio al Catania.\nNell'estate del 2002 segn\u00f2 su punizione da 30 metri alla neonata Florentia Viola nel derby di Coppa Italia Serie C, terminato 1-3 per il Prato. Durante l'ultimo giorno di mercato lo acquist\u00f2 in compartecipazione il Perugia, portandolo in Serie A, dove debutt\u00f2 il 6 ottobre; l'allenatore era Serse Cosmi, gi\u00e0 avuto come mister ad Arezzo. Il 19 aprile segn\u00f2 la sua prima (e unica) rete in Serie A, con un tiro a giro da fuori area contro l'Atalanta (1-0).\nAll'inizio della stagione successiva, dopo il riscatto effettuato da parte del Perugia, gioc\u00f2 due spezzoni nella Coppa Intertoto, che vide gli umbri tra i vincitori, facendoli approdare al primo turno di Coppa UEFA. Pagliuca, per\u00f2, fu ceduto in prestito nell'altra societ\u00e0 di propriet\u00e0 di Luciano Gaucci, il Catania, militante in Serie B. Un infortunio al ginocchio lo mise subito fuorigioco il 7 settembre, durante la prima giornata di campionato: partito titolare, fu costretto a uscire dopo 5 minuti. Il graduale ritorno in campo cominci\u00f2 dalla met\u00e0 di febbraio.\nVerona, Spezia, Triestina, Cesena, Taranto.\nRientrato al Perugia, nell'estate del 2004 fu ceduto al Verona (Serie B) in uno scambio di compartecipazioni con Nicola Diliso.\nScarsamente impiegato, a gennaio pass\u00f2 in prestito in Serie C1, allo Spezia, dove ebbe altri problemi fisici e non fu protagonista della vittoria in Coppa Italia Serie C della squadra, dal momento che non scese mai in campo nella competizione.\nPer la stagione successiva il Verona, pur non depositando alcuna offerta \"alle buste\", risolse a suo favore la compartecipazione con il Perugia, in quanto anche gli umbri non erano interessati a riscattare il giocatore. Dopo una presenza in Coppa Italia, Pagliuca venne ceduto alla fine del mercato alla Triestina (Serie B), dove, nella parte centrale della stagione, ritrov\u00f2 pi\u00f9 continuit\u00e0 di utilizzo, con la squadra che raggiunse la salvezza nonostante l'avvicendarsi di 5 allenatori sulla panchina.\nNell'estate del 2006 pass\u00f2 al Cesena, sempre nella serie cadetta, tramite uno scambio con Lorenzo Rossetti. Dopo un inizio di stagione positivo, si infortun\u00f2 una prima volta alla fine di novembre, rimanendo fuori un paio di mesi, fino poi alla rottura del ginocchio occorsa in occasione di Napoli-Cesena del 28 aprile, che lo tenne fermo per tutta la stagione successiva, in cui i romagnoli retrocessero.\nSvincolato, firm\u00f2 per la stagione 2008-09 con il Taranto, militante in Lega Pro Prima Divisione. Alcuni intoppi fisici fecero s\u00ec che collezionasse solo poche presenze, fino alla rescissione del contratto che avvenne nel mese di gennaio.\nRitorno al Prato e conclusione della carriera.\nSempre nel mese di gennaio del 2009, venne ufficializzato il suo ritorno al . Nella squadra laniera (Lega Pro Seconda Divisione), allenata da Corrado Orrico, scese in campo solo due volte in quella seconda parte di stagione, frenato dai problemi fisici.\nNelle due stagioni successive riusc\u00ec ad avere una buona continuit\u00e0 di utilizzo e il 16 gennaio 2011, quasi otto anni dopo la sua ultima rete, torn\u00f2 al gol in L'Aquila-Prato (0-2). Ne realizz\u00f2 altri due nella stagione regolare, fino ai play-off, persi in finale contro la Carrarese (anche se il Prato poi fu comunque promosso). A fine stagione rimase svincolato.\nIl bilancio complessivo con il Prato \u00e8 di 89 presenze e 9 reti.\nNel novembre 2011, dopo alcuni mesi di inattivit\u00e0 a seguito della scadenza del suo contratto con i biancazzurri, firm\u00f2 con il Jolly e Montemurlo, squadra della provincia pratese militante nel campionato di Eccellenza. Dopo sole 2 presenze, il 3 dicembre rescisse il contratto e pose fine alla sua carriera di calciatore."}
{"id": "1564474", "revid": "71155", "url": "https://it.wikipedia.org/wiki?curid=1564474", "title": "Jason Reitman", "text": "Biografia.\nFiglio del regista Ivan Reitman, Jason esordisce dietro alla macchina da presa nel 2005 con la commedia \"Thank You for Smoking\", ambientata nel mondo dell'industria del tabacco, che ottiene un buon riscontro da parte di pubblico e critica e lo porta alla ribalta come uno dei registi pi\u00f9 interessanti della sua generazione. Nel 2007 dirige il suo secondo lungometraggio, \"Juno\", che diventa subito un successo al botteghino: il film vince il premio come miglior film al Festival del Cinema di Roma, e fa ottenere a Reitman la sua prima nomination come miglior regista agli Oscar 2008. Per il suo lavoro successivo, \"Tra le nuvole,\" verr\u00e0 nominato all'Oscar per il miglior film, miglior regista e miglior sceneggiatura non originale.\nNel gennaio 2019, con un breve teaser trailer, viene anticipato un nuovo capitolo della saga di Ghostbusters con Jason Reitman alla regia. L'uscita della pellicola, intitolata \"Ghostbusters: Afterlife\" e uscita in Italia come \",\" viene fissata per luglio 2020, ma a causa delle restrizioni dovute alla pandemia di Covid-19, viene fatta slittare di alcune date fino all'uscita definitiva il 18 novembre 2021."}
{"id": "1564478", "revid": "767487", "url": "https://it.wikipedia.org/wiki?curid=1564478", "title": "Chiesa Occidentale (Amsterdam)", "text": "La Chiesa Occidentale, in olandese \"Westerkerk\", \u00e8 un edificio di culto protestante di Amsterdam, nei Paesi Bassi.\nPossiede la pi\u00f9 alta torre campanaria della citt\u00e0, che raggiunge gli 85 metri.\nAnche in altre citt\u00e0 olandesi, come Leeuwarden, Enkhuizen, Amersfoort, Bunschoten, Ermelo e Capelle aan den IJssel, sono presenti chiese chiamate \"Westerkerk\".\nUbicazione.\nLa chiesa Occidentale si trova nel quartiere Jordaan, sulle rive del canale \"Prinsengracht\" e nei pressi dell\"'Achterhuis\" (ora la \"Casa di Anna Frank\"), dove la giovane Anna e la sua famiglia si nascosero per due anni per sottrarsi alla persecuzione nazista durante la seconda guerra mondiale. La Westerkerk viene spesso citata nel suo diario; dal sottotetto in cui la famiglia Frank era nascosta si poteva vederne il campanile e Anna rivela come il rintocco delle sue campane fosse per lei fonte di conforto. All'esterno della chiesa \u00e8 stata posta una statua in memoria della ragazzina.\nNei pressi della Westerkerk si trova anche l\"'Homomonument\", un memoriale dedicato a tutti gli uomini e le donne perseguitati a causa della loro omosessualit\u00e0.\nStoria e descrizione.\nVenne costruita in stile barocco tra il 1620 e il 1631 su progetto di Hendrick de Keyser il Vecchio. \u00c8 la pi\u00f9 grande chiesa d'Olanda costruita dai calvinisti e presenta una pianta a doppia croce greca divisa in tre navate. La centrale ha una grande volta a botta lignea.\nAll'interno domina il Grand'organo della chiesa, realizzato nel 1682, \u00e8 decorato con dei pannelli dipinti da G\u00e9rard de Lairesse.\nL'alto campanile quadrato a piani rastremati, \u00e8 sormontato da un globo con la corona imperiale, offerta da Massimiliano I d'Asburgo. Le campane della torre sono opera dei fratelli Hemony.\nIl grande pittore Rembrandt fu sepolto nella Westerkerk l'8 ottobre 1669. L'esatta posizione della tomba non \u00e8 nota, ma si suppone che si trovi in qualche punto lungo il muro del lato settentrionale. Anche la compagna di Rembrandt Hendrickje Stoffels \u00e8 stata sepolta nella chiesa e probabilmente pure il figlio Titus van Rijn. \nAnche altri noti artisti del passato riposano all'interno della Westerkerk, come Nicolaes Berchem, Gillis d'Hondecoeter, Melchior d'Hondecoeter e Govert Flinck.\nIl 10 marzo 1969 nella Westerkerk \u00e8 stato celebrato il matrimonio tra la Regina Beatrice dei Paesi Bassi (allora Principessa) e il Principe Claus van Amsberg."}
{"id": "1564492", "revid": "256896", "url": "https://it.wikipedia.org/wiki?curid=1564492", "title": "Esposizione mondiale di Parigi", "text": ""}
{"id": "1564493", "revid": "399", "url": "https://it.wikipedia.org/wiki?curid=1564493", "title": "Museo Vincenzo Vela", "text": "Il museo Vincenzo Vela ha le sue origini in un lascito testamentario di Spartaco Vela (1854-1895), figlio dello scultore Vincenzo Vela (1820-1891), che nel 1892 lo don\u00f2 alla Confederazione svizzera. Il museo Vela fu residenza signorile dello scultore ed \u00e8 situata a Mendrisio nel quartiere di Ligornetto.\nStoria.\nLa villa venne fatta costruire negli anni 1862-65 da Vincenzo Vela, fra i massimi esponenti della scultura realista del XIX secolo, su progetto di un architetto della corte sabauda di Torino, Cipriano Ajmetti, con la triplice funzione di abitazione privata, \"atelier\" e spazio d'esposizione dei modelli originali in gesso delle opere.\nNel 1898 la Confederazione Elvetica apr\u00ec al pubblico la villa nella quale si possono ammirare numerosi gessi originali, disegni e bozzetti delle opere di Vincenzo Vela, alcune sculture del fratello Lorenzo (1812-1897), nonch\u00e9 dipinti e ceramiche del figlio Spartaco. Son presenti inoltre dipinti di scuola piemontese e lombarda, nonch\u00e9 una tra le pi\u00f9 antiche collezioni svizzere di fotografia.\nLa villa Vela rappresenta una delle pi\u00f9 significative case-museo del XIX secolo. La famiglia vi si trasfer\u00ec dal 1867, una volta abbandonata definitivamente Torino. La villa \u00e8 circondata da un parco che conserva ancor oggi, grazie ai continui lavori di manutenzione, le caratteristiche originali, in particolare la parte formale all'italiana verso Ligornetto, il grande prato in pendenza all'inglese, un castagneto nei pressi di uno stagno che ai tempi dell'artista rappresentava un vero e proprio laghetto. Oggi il parco si arricchisce di un agrumeto con specie rare di limoni e di numerose specie botaniche di camelie."}
{"id": "1564498", "revid": "110157", "url": "https://it.wikipedia.org/wiki?curid=1564498", "title": "Cultura libera (libro)", "text": "Cultura libera - Un equilibrio fra anarchia e controllo, contro l'estremismo della propriet\u00e0 intellettuale (\"Free Culture: How Big Media Uses Technology and the Law to Lock Down Culture and Control Creativity\") \u00e8 un libro di Lawrence Lessig pubblicato nel 2004 e sotto Licenza Creative Commons \"Attribution Non-commercial\" 1.0 il 25 marzo 2004.\nVersione italiana.\nCopyleft-italia ha pubblicato la traduzione italiana di Bernardo Parrella nel febbraio 2005.\nLa versione cartacea \u00e8 edita da Apogeo."}
{"id": "1564500", "revid": "1573940", "url": "https://it.wikipedia.org/wiki?curid=1564500", "title": "Cripta di Sant'Agostino", "text": "La cripta di Sant'Agostino \u00e8 una piccola cappella ipogeica di Cagliari, sita nel largo Carlo Felice, nel quartiere di Stampace. Alla cripta si accede, tramite una scala a chiocciola, dall'androne del palazzo Accardo.\nStoria e descrizione.\nLa cripta costituisce ci\u00f2 che resta della chiesa e del convento degli agostiniani, eretti dove la tradizione identificava il luogo in cui vennero custodite, dal 504 al 722 , le spoglie di sant'Agostino di Ippona. Il corpo del santo dottore giunse a Cagliari al seguito di san Fulgenzio di Ruspe che, insieme ad altri vescovi provenienti dal nord Africa, venne esiliato in Sardegna dal re Vandalo Trasamondo, e vi rimase sino al 722, quando venne traslato a Pavia per volere del re Longobardo Liutprando, allo scopo di preservare le reliquie dalle scorrerie dei Saraceni. La grotta, ambiente probabilmente gi\u00e0 utilizzato in epoca romana, dove si custodirono le reliquie del santo continu\u00f2 ad essere un luogo di culto e divenne la cripta di una chiesa dedicata a sant'Agostino, edificata nel XV secolo in stile gotico e affiancata dal convento dei monaci che la officiavano. Nella seconda met\u00e0 del XVI secolo chiesa e convento, che sorgevano \"extra moenia\", vennero demoliti per permettere i lavori di riammodernamento della cinta muraria della citt\u00e0 voluti da Filippo II di Spagna. Lo stesso sovrano si preoccup\u00f2 di commissionare e finanziare la costruzione di un nuovo tempio dedicato al santo che, affiancato dal nuovo convento degli agostiniani, venne eretto \"intra moenia\", nella Marina.\nDell'antica chiesa venne lasciata in piedi solo una piccola cappella, soprastante la cripta. Alla fine del XIX secolo, in seguito ai lavori di sistemazione del largo Carlo Felice, la cappella venne demolita per far posto al palazzo Accardo, progettato da Dionigi Scano. Rimase solo l'antica cripta, ancora oggi visitabile.\nAll'interno dell'ipogeo, a pianta rettangolare, si pu\u00f2 ammirare un altare marmoreo in stile classico, eretto nel 1638 per volere della marchesa di Villacidro Elena Brondo, allo scopo di onorare il luogo dove venne custodito il corpo di sant'Agostino. L'altare comprende una nicchia, dove \u00e8 custodita una statua del santo, e il paliotto, che include un bassorilievo raffigurante sant'Agostino giacente tra due angeli e l'iscrizione con la data di erezione dell'altare. Dietro l'altare si trova la cavit\u00e0 che, secondo la tradizione, contenne le reliquie del santo; la stessa cavit\u00e0 raccoglie l'acqua, un tempo considerata miracolosa , proveniente da una sorgente che sgorga nella grotta. La parte bassa delle pareti laterali della cripta e decorata da \"azulejos\" seicenteschi."}
{"id": "1564509", "revid": "729019", "url": "https://it.wikipedia.org/wiki?curid=1564509", "title": "Jednostka Wojskowa GROM", "text": "La Jednostka Wojskowa GROM (abbreviato: GROM) \u00e8 una delle unit\u00e0 terrestri delle forze speciali polacche. Questa formazione, fondata il 13 luglio 1990 (con il nome di \"JW2305\"), \u00e8 stata istituita in seguito alle rappresaglie terroristiche subite dalle ambasciate polacche a causa dell'operazione \"Most (Ponte)\" organizzata dal governo polacco per favorire il transito di ebrei russi in Israele.\nL'unit\u00e0 speciale GROM dipende direttamente dal ministero della difesa polacco. La formazione \u00e8 preparata per operare in tempo di pace, crisi e guerra, specialmente nell'ambito dell'antiterrorismo e del recupero di ostaggi. I soldati del GROM sono addestrati ad operare in ambienti chiusi come aerei, autobus, piattaforme petrolifere, edifici. Il GROM \u00e8 stato definito \"il reparto d'\u00e8lite pi\u00f9 famoso della NATO\"..\nStoria.\nL'unit\u00e0 JW GROM viene fondata nel 1990 in risposta agli attacchi terroristici subiti dall'ambasciata polacca a Beirut in seguito all'operazione \"Most\" (ponte): un ponte aereo che il governo polacco aveva approntato per permettere agli ebrei residenti nell'ex URSS di raggiungere Israele.\nL'istituzione dell'unit\u00e0 coincise con l'Operazione Simoom, guidata da Gromos\u0142aw Czempi\u0144ski, nella quale i servizi segreti polacchi recuperarono 6 agenti statunitensi in Iraq (in alcune versioni i cittadini statunitensi vengono definiti scienziati e non agenti).\nQuesta coincidenza viene ricordata al momento in cui viene scelto il nome per l'unit\u00e0, S\u0142awomir Petelicki sceglie di persona il nome GROM per due motivi:\nricordare il nome dell'ufficiale che ha guidato l'Operazione Simoom e perch\u00e9 la parola \"grom\" in polacco significa tuono, e richiama l'idea di un attacco che sia come \"un fulmine a ciel sereno\".\nDa quel momento in avanti l'addestramento del GROM venne preso in carico dagli Stati Uniti. Un primo contingente di sedici soldati fu inviato in America per essere sottoposto all'addestramento statunitense. I soldati scoprirono solo in seguito di essersi addestrati insieme alla leggendaria Delta Force.\nNel 1994 il governo degli Stati Uniti d'America chiese alla Polonia un aiuto concreto ad Haiti. L'esercito polacco dichiar\u00f2 di non poter essere pronto in meno di due mesi, mentre il ministro dell'interno (da cui allora dipendeva il GROM) dichiar\u00f2 che il GROM sarebbe stato pronto a partire nel giro di un'ora. Il 17 ottobre 1994 da Varsavia partirono 55 soldati del GROM diretti ad Haiti. Fu solo in quell'occasione che l'opinione pubblica polacca scopr\u00ec che il paese si era dotato di una forza d'\u00e9lite.\nNel 1997 un gruppo di 50 operatori del GROM venne spedito in Slavonia, nei pressi di Vukovar. La missione era operare in qualit\u00e0 di forza di primo impatto in attesa che le truppe dell'ONU si organizzassero. Oltre alle consuete operazioni di ispezione, scorta e bonifica del territorio gli operatori del GROM riuscirono a rintracciare e arrestare Slavko Dokmanovi\u0107, ricercato per crimini contro l'umanit\u00e0.\nFra il 2001 e il 2004 diversi operatori del GROM sono stati spediti a Bagram in Afghanistan, con il compito principale di garantire la sicurezza durante le attivit\u00e0 di bonifica degli sminatori dell'esercito polacco. Fra le operazioni per le quali la GROM \u00e8 stato maggiormente encomiato risultano le operazioni di protezione VIP, organizzate ad hoc per ogni visita, fra le quali spicca la visita dell'allora presidente polacco Aleksander Kwa\u015bniewski.\nFra il 2002 e il 2004 il GROM \u00e8 presente anche nel teatro iracheno, a Umm Qasr, Kirkit, Mosul e Baghdad. L'inizio delle ostilit\u00e0 con l'Iraq doveva essere segnato dalla conquista del porto di Umm Qasr e in particolare di una piattaforma petrolifera. Il GROM ha partecipato all'operazione insieme a numerosi altri corpi speciali della NATO. All'azione ha preso parte il gruppo \"nautico\" del GROM che a bordo di gommoni neri ha assaltato di notte la piattaforma petrolifera in un'azione coordinata, senza perdere nemmeno un operatore.\nOperazioni.\nL'unit\u00e0 GROM si \u00e8 distinta in numerose missioni fin dai primi anni dalla sua fondazione.\nAddestramento.\nGli operatori del GROM vengono selezionati dopo un'estenuante serie di prove psicofisiche svolte dai candidati (provenienti solo ed esclusivamente da altre formazioni militari). Stime non ufficiali sostengono che solo il 10% dei volontari riesce ad accedere all'addestramento vero e proprio, che consiste in:\nIl GROM, inoltre, \u00e8 una delle pochissime formazioni speciali ad usare munizioni vere durante le esercitazioni.\nJames Kara Murat del portale di informazione dei Navy Seals considera la preparazione degli operatori GROM alla pari con quelle delle migliori unit\u00e0 speciali del mondo, come i Navy Seals e i SAS.\nPetelicki ha affermato che il GROM ha sviluppato internamente una nuova arte marziale (un misto di karate e ju-jitsu) che viene insegnata a tutti gli operatori, come \u00e8 gi\u00e0 stato fatto dall'esercito israeliano con il krav maga.\nStazionamento.\nIl GROM \u00e8 stazionato a Rembert\u00f3w (un quartiere ad est di Varsavia), ma possiede anche una base speciale per l'addestramento in mare sulle coste del mar Baltico.\nOrganizzazione.\nIl GROM \u00e8 organizzato similmente al 22\u00ba Battaglione SAS, con un gruppo preparato all'assalto e due gruppi secondari deputati al supporto logistico.\nL'unit\u00e0-base \u00e8 composta da quattro operatori, ognuno competente in almeno due delle seguenti discipline:\ninoltre si assume che il 75% degli operatori del GROM siano in grado di operare come medici o paramedici.\nArmi.\nTra le armi utilizzate si annoverano:\nCultura di massa.\nIl videogioco \"Medal of Honor Warfighter\" (EA, 2012) permette ai giocatori di impersonare operatori del GROM nelle campagne multiplayer.\nDue operatrici del GROM di nome Ela e Zofia sono disponibili anche nel videogioco \"\"."}
{"id": "1564512", "revid": "28592", "url": "https://it.wikipedia.org/wiki?curid=1564512", "title": "Anatoly Isakovich Lurie", "text": ""}
{"id": "1564520", "revid": "729019", "url": "https://it.wikipedia.org/wiki?curid=1564520", "title": "Composizione con blu e giallo", "text": "Composition with Blue and Yellow \u00e8 un dipinto del pittore olandese Piet Mondrian.\nSi tratta di un olio su tela di 41,6x33,3\u00a0cm. dipinto nel 1932 e conservato presso il \"Philadelphia Museum of Art\" di Filadelfia."}
{"id": "1564521", "revid": "28592", "url": "https://it.wikipedia.org/wiki?curid=1564521", "title": "Fiodor Andrianovi\u010d Poletaev", "text": ""}
{"id": "1564523", "revid": "28592", "url": "https://it.wikipedia.org/wiki?curid=1564523", "title": "Kolkhoz", "text": ""}
{"id": "1564525", "revid": "1305772", "url": "https://it.wikipedia.org/wiki?curid=1564525", "title": "Illegal", "text": "Illegal \u00e8 il terzo ed ultimo singolo estratto dal secondo album di Shakira in lingua inglese Oral Fixation Vol. 2. La canzone \u00e8 frutto di una collaborazione con il famoso chitarrista Carlos Santana e fu pubblicata subito dopo l'incredibile successo mondiale ottenuto da \"Hips Don't Lie\". \"Illegal\" \u00e8 stata trasmessa nelle radio statunitensi e canadesi a partire dal 14 novembre del 2006, mentre il video che accompagna il brano \u00e8 stato presentato due giorni dopo.\nInformazioni sulla canzone.\nLa canzone, che descrive il dolore causato da un tradimento, fu accolta positivamente da parte della critica e fu indicata come l'esempio della crescente abilit\u00e0 di Shakira come compositrice di testi in inglese. Il critico di AllMusic Stephen Thomas Erlewine disse: \"Il ritornello di Shakira allude alla hit di Alanis Morissette \"You Oughta Know\" (per la strofa \"You said you would love me until you died, and as far as I know you're still alive\", \"avevi detto che mi avresti amata fino alla morte, e da quel che ne so sei ancora vivo\"), ma poich\u00e9 il suo suono \u00e8 pi\u00f9 morbido di quello della Morissette, riesce a portare la sua musica in direzioni inaspettate\".\nIl singolo avrebbe dovuto essere pubblicato in tutto il mondo, e veniva gi\u00e0 trasmesso nelle radio e nei programmi televisivi statunitensi e australiani. Comunque, in seguito all'enorme successo di \"Hips Don't Lie\" in questi continenti, il singolo fu cancellato.\nTracce e formati.\nCD 1\nCD 2 (UK Maxi single)\nCD 3\nPromotional CD (non in vendita)\nVideo musicale.\nIl video per \"Illegal\" fu girato a Citt\u00e0 del Messico il 17 ottobre 2006, durante una pausa dall'Oral Fixation Tour. Le riprese si svolsero in un giorno intero, e alcuni fan americani e messicani furono invitati ad apparire come comparse. Jaume de Laiguana e Shakira hanno co-diretto il video.\nNel video Shakira interpreta la ragazza di un pugile. Nella maggior parte delle immagini, Shakira \u00e8 al centro del ring dove precedentemente il suo fidanzato si era scontrato col rivale. Attraverso flashback, lei ricorda i momenti felici della loro relazione, momenti passati in quello stesso luogo. Alla fine del video viene spiegato perch\u00e9 non sono pi\u00f9 insieme. Shakira assiste il suo fidanzato mentre gareggia in un campionato. Egli vince, e non sapendo che Shakira \u00e8 l\u00ec, bacia un'altra ragazza salita sul palco con lui, mostrando a Shakira di tradirla. Alla fine si rende conto che la sua ragazza lo sta osservando. Shakira si volta a guardarlo, chiaramente ferita, prima di andarsene."}
{"id": "1564530", "revid": "287204", "url": "https://it.wikipedia.org/wiki?curid=1564530", "title": "Alfred Gr\u00fcnwald", "text": ""}
{"id": "1564531", "revid": "1318658", "url": "https://it.wikipedia.org/wiki?curid=1564531", "title": "Corsa in linea", "text": "Una corsa ciclistica \u00e8 definita corsa in linea, o semplicemente in linea, quando viene dato il via a tutti i corridori contemporaneamente, allineati dietro una linea di partenza (da cui il nome), e la classifica viene stilata in base all'ordine in cui essi varcano la linea di arrivo. L'altra modalit\u00e0 possibile \u00e8 la corsa a cronometro, in cui i corridori partono scaglionati e la classifica viene stilata in base al tempo impiegato da ognuno.\nDescrizione.\nSi corrono con partenza in linea la maggior parte delle corse di un giorno, tra cui tutte le classiche. Anche nelle corse a tappe le frazioni sono per la maggioranza in linea, con al massimo due o tre tappe a cronometro nelle corse a tappe di tre settimane, e una (o anche nessuna) in quelle pi\u00f9 corte.\nNel mondo professionistico sono presenti corse in linea sia nel circuito UCI World Tour che nei circuiti continentali UCI, mentre appartengono alle corse in linea anche i criterium e in ambito amatoriale tutte le gare del circuito \"gran fondo\" e \"medio fondo\".\nIn genere i percorsi delle corse in linea professionistiche o sono completamente pianeggianti oppure sono vallonati con salite pi\u00f9 o meno dure con lunghezza massima di qualche km, al contrario di tappe di montagna nelle corse a tappe con salite anche piuttosto lunghe ed importanti dislivelli.\nInoltre diversamente dalle corse a cronometro, nelle quali i corridori tentano di mantenere un'andatura il pi\u00f9 regolare possibile, nelle corse in linea vi sono diverse tattiche di gara orientate a sfruttare la scia degli altri corridori (siano essi compagni di squadra o avversari) per risparmiare energie per quanto possibile. Nel ciclismo moderno, cos\u00ec come le corse a tappe sono appannaggio di corridori specializzati che alla lunga eccellono in doti di resistenza e recupero e in grado di lottare nelle gare a cronometro e in salita, le corse in linea di un giorno sono appannaggio di corridori specializzati che massimizzano la resa agonistica durante l'intera gara, spesso con doti di potenza (in genere scattisti, passisti-veloci e \"finisseur\"), e dove risulta non trascurabile anche l'aspetto tattico. \nNella storia del ciclismo fanno eccezione quei ciclisti che si sono distinti sia come vincitori di grandi corse a tappe sia come vincitori di corse in linea di un giorno tra cui le classiche: questi in genere sono considerati corridori completi e tra essi figurano i pi\u00f9 grandi ciclisti."}
{"id": "1564533", "revid": "62748", "url": "https://it.wikipedia.org/wiki?curid=1564533", "title": "Rugby a 15 nel 1992", "text": "La \"meta\" da 5 punti.\nDal 1\u00ba gennaio, il valore della meta passa da 4 a 5 punti. \u00c8 una piccola rivoluzione: ora una meta trasformata vale pi\u00f9 di due calci e questo spinger\u00e0 ad un gioco pi\u00f9 offensivo che in passato.\nCronologia degli eventi principali.\n16 febbraio \u2013 La Francia con la squadra \"Espoirs\" supera 21-18 l'Italia a Tarbes e si aggiudica di fatto la Coppa FIRA 1990-92, anche se all'ufficializzazione mancano ancora due match con Spagna e Romania.\n7 marzo - Secondo \"Grande Slam\" consecutivo per l' che travolge il 24-0 a Londra.\naprile \u2013 La New Zealand Rugby Football Union festeggia 100 anni e per festeggiare vengono organizzati una serie di 3 match contro una selezione mondiale.\nmaggio-giugno \u2013 I tour di met\u00e0 anno vedono protagonisti l'Irlanda (che sfiora il successo nel test contro la Nuova Zelanda), la Scozia (due sconfitte con l'Australia) e la Francia (due vittorie in Argentina).\ngiugno - I Barbarians si recano per uno storico tour nell'ex Unione Sovietica.\ngiugno-luglio la Nuova Zelanda prima visita l'Australia dove cede il titolo nella Bledisloe Cup (2 sconfitte, peraltro di misura, su 3). Quindi si porta in Sudafrica, dove finito l'embargo per l'apartheid supera gli Springboks in uno storico test-match.\n22 agosto- Anche l'Australia campione del mondo visita il Sudafrica, dove travolge gli Springboks con un secco 26-3.\n26 settembre \u2013 Il Giappone riconquista il titolo asiatico superando 37-9 la Corea del Sud nella finale di Hong Kong.\nottobre \u2013 I mutamenti politici hanno posto fine al regime di apartheid in Sudafrica e finalmente questo paese \u00e8 di nuovo aperto al confronto internazionale in campo rugbystico, tanto che l'International Rugby Board assegna a questo paese l'organizzazione della . Riammesso al rugby internazionale, il rugby sudafricano vuole recuperare in fretta il tempo perduto . Mentre un team \"development\" visita Figi e Samoa, gli Springboks tornano in Europa dopo 18 anni. E come nel 1974 disputa due test in Francia (1-1 la serie), prima di recarsi a Londra dove vengono superati dall'Inghilterra.\nottobre- dicembre -Per la prima volta la nazionale italiana affronta Galles e Scozia, anche se non in versione ufficiale.\n26 ottobre \u2013 Partono le qualificazioni per la . Ad avviare il lungo processo di qualificazione sono e , che insieme ad disputano a casa di quest'ultima il preliminare della zona Ovest Europea.\nnovembre \u2013 Sono Australia e Argentina le altre nazionali a visitare l'Europa. Se per l'Australia il tour in Irlanda e Galles \u00e8 un viaggio da campioni del mondo, quello dell'Argentina \u00e8 un tour della ricostruzione. Solo la selezione della Costa Basca riesce a sconfiggere i Pumas in una partita di met\u00e0 settimana. Spagna, Romania e soprattutto Francia si devono arrendere ai giovani e sorprendenti Pumas.\nAttivit\u00e0 internazionale.\nI Barbarians.\nNel 1992 i Barbarians hanno disputato i seguenti incontri tra cui spicca il tour nell'ex Unione Sovietica:"}
{"id": "1564534", "revid": "125273004", "url": "https://it.wikipedia.org/wiki?curid=1564534", "title": "Ponte di Nona", "text": "Ponte di Nona, conosciuta anche come Nuova Ponte di Nona, \u00e8 un'area urbana di Roma Capitale, situata in zona Z. X Lunghezza, nel territorio del Municipio Roma VI.\nSorge a ridosso dell'autostrada A24, immediatamente al di fuori del Grande Raccordo Anulare, sulla via del Ponte di Nona, tra via Prenestina e via Collatina.\nStoria.\nIl territorio prende il nome dal piccolo casale con una estensione di quasi 70 ettari, che comprendeva un antico ponte romano del II secolo a.C. costruito in \"Lapis gabinus\", composto di 7 archi e lungo 320 piedi pari a circa 90 metri, distante nove miglia dalla porta Esquilina lungo la via Prenestina, appartenuto al monastero femminile di Campomarzio, noto anche con il nome di \"Loretum\" che venne concesso nel 1074 all'abbazia di San Paolo fuori le mura. Confinava con le tenute Benzoni, Pantano e Salone.\nIl toponimo precedentemente indicava la frazione che ha cambiato denominazione in Villaggio Falcone nel 2008, ora spesso indicato come \"Ponte di Nona Vecchio\", comprendente palazzine e case popolari. Dal 2002 in poi sono sorte nell'area una zona di nuova costruzione privata, Nuova Ponte di Nona, una zona di abitazioni in edilizia convenzionata, Colle degli Abeti, e una terza zona di edilizia popolare ATER. Solo la prima citata in edilizia privata fa parte dell'omonimo consorzio \"Nuova Ponte di Nona\".\nDove prima c'era solo via Ponte di Nona, stretta stradina di collegamento tra la via Prenestina e la via Collatina, ora \u00e8 cresciuto un complesso abitativo che conta, al dicembre 2007, circa 20.000 abitanti (previsti 40.000/50.000 al completamento dei lavori).\nNuova Ponte di Nona \u00e8 uno tra i primi quartieri ad essere stati progettati a partire da zero, secondo una nuova tipologia di convenzione tra l'ente locale e i costruttori, stipulata nel 1995, ed entrata nel vivo a partire dal 2002.\nGli edifici sono stati costruiti da un gruppo di societ\u00e0 edilizie consorziate, che hanno acquistato gli appezzamenti di terreno, adibiti ad uso agricolo fino all'inizio degli anni novanta, quindi hanno suddiviso l'area in gruppi di costruzioni. Ogni gruppo \u00e8 caratteristico per lo stile e l'architettura degli edifici.\nIl 31 marzo 2007 \u00e8 stato inaugurato uno tra i pi\u00f9 grandi centri commerciali retail d'Europa, denominato \"Roma Est\". Durante i lavori di edificazione sono stati rinvenuti numerosi reperti archeologici che testimoniano la presenza di ville di epoca romana. Nelle vicinanze erano inoltre ubicati un santuario e un centro abitato di et\u00e0 romana.\nIl 10 dicembre 2016 viene inaugurata la grande chiesa del quartiere intitolata a Madre Teresa di Calcutta e disegnata dall'architetto Marco Petreschi. La chiesa \u00e8 destinata, per volere di Papa Francesco, a diventare memoria architettonica dell'Anno Santo 2016, simbolo del Giubileo Straordinario della Misericordia. La chiesa \u00e8:\"dedicata a Dio, onnipotente e buono, in onore di Santa Teresa di Calcutta, come frutto dell\u2019Anno Santo Straordinario della Misericordia, voluto da Papa Francesco.\"\nParchi.\nIl quartiere, edificato in un'area dell'Agro romano, \u00e8 decisamente ricco di verde e dispone di ben tre parchi: il parco Leonardo Sinisgalli (Casale Rosso), il parco Gastinelli che prende nome dall'omonima via, e il ben pi\u00f9 importante parco archeologico \"Antica Collatina\" che confina a nord con la riserva naturale Valle dell'Aniene e a ovest con parco dell'Acqua Vergine. Nel parco archeologico \"Antica Collatina\" \u00e8 possibile visitare l'oasi del lago naturale.\nCinema.\nVia Ponte di Nona nel 1956 \u00e8 stata location del film Tot\u00f2, Peppino e la... malafemmina, riconoscibile nella scena dove Tot\u00f2 e Peppino, su di un calesse, lanciavano sassi sulla finestra del loro confinante e rivale \"Mezzacapa\".\nRiconoscibili sono la casa all'incrocio tra via Ponte di Nona e via Prenestina, che nel film \u00e8 la \"Fattoria Mezzacapa\" e, pi\u00f9 avanti, sempre su via Ponte di Nona, la \"Propriet\u00e0 F.lli Caponi e Nipote\".\nNel film \"Tutta colpa di Freud\" (2014 Medusa) Alessandro (Alessandro Gassmann), architetto cinquantenne sposato con Claudia (Claudia Gerini), ha una relazione con Emma (Laura Adriani), diciottenne che \u00e8 figlia di Francesco (Marco Giallini) l'analista cinquantenne protagonista del film. Alcune delle scene di momenti trascorsi dalla coppia Alessandro ed Emma sono state girate dentro il centro commerciale \"Roma Est\" nel negozio \"Ovvio\" dove Alessandro lavora come arredatore.\nAlcune scene del film \"Brutti e cattivi\" sono state girate tra viale Caltagirone e il centro commerciale \"Roma Est\" nel maggio 2016.\nOdonimia.\nLe strade sono quasi tutte intitolate ad architetti, ingegneri e progettisti.\nInfrastrutture e trasporti.\nStrade.\n \u00c8 raggiungibile dall'omonimo svincolo dell'autostrada A24.\nFerrovie.\nLa stazione \u00e8 stata inaugurata il 4 aprile 2016, ed offre collegamenti diretti con la stazione Tiburtina e Termini.\nCentro idrico.\nIl 22 aprile 2011, finanziato da parte di Acea Ato 2, \u00e8 stato inaugurato il nuovo Centro Idrico Ponte di Nona. Acea Ato 2 con un finanziamento di euro ha realizzato un fungo-serbatoio sopraelevato alto 45 metri con una capacit\u00e0 di 550 metri cubi, uno di accumulo, seminterrato che pu\u00f2 contenere fino metri cubi, un impianto di pompaggio dell'acqua e tubazioni di collegamento con le condotte dell'Acqua Marcia.\nIl nuovo impianto che sorge al chilometro 15,5 della Prenestina a Ponte di Nona servir\u00e0 la zona est di Roma: Lunghezza, Acqua Vergine, Borghesiana, Torre Angela.\nProgetto Montaggio Settore Antica Collatina.\nIn data 5 ottobre 2015 il consorzio, che fin dalle sue origini ha dato inizio ai lavori di costruzione del quartiere Nuova Ponte di Nona, ha avviato il progetto di rimontaggio di un settore dell'antica via Collatina con termine dei lavori previsto il prossimo 31 gennaio 2016. Il consorzio ha incaricato l'impresa Land s.r.l. che rimonter\u00e0 sopra il cavalcavia pedonale, prospiciente al centro commerciale Roma Est e che sovrasta via Grappelli, il tratto di Collatina antica dissotterrato durante i lavori di realizzazione del quartiere."}
{"id": "1564538", "revid": "188116", "url": "https://it.wikipedia.org/wiki?curid=1564538", "title": "Procura militare", "text": ""}
{"id": "1564539", "revid": "125383360", "url": "https://it.wikipedia.org/wiki?curid=1564539", "title": "Maledizione del fico", "text": "La maledizione del fico \u00e8 un miracolo di Ges\u00f9 descritto in due vangeli sinottici: e .\nLa narrazione evangelica.\nGli eventi sono riportati nella seguente tabella sinottica; si consideri - in merito alla relativa cronologia - che dal Vangelo di Giovanni, la cui cronologia determina la ricorrenza liturgica stabilita dalle chiese cristiane, si assume che l'ingresso a Gerusalemme sia stato di \"domenica\" - anche se in realt\u00e0 non si conosce il giorno esatto della settimana in cui \u00e8 avvenuto, vista l'ambiguit\u00e0 del testo dei sinottici - e quindi il rientro da Bet\u00e0nia a Gerusalemme, del giorno successivo, sia avvenuto di \"luned\u00ec\": \nAll'indomani del suo ingresso trionfale a Gerusalemme, Ges\u00f9, tornando per la stessa strada che conduceva a Gerusalemme da Betania, in cui aveva dimorato per una notte, scorge un fico ricco di foglie, ma non vi trova alcun frutto con cui rifocillarsi. Il testo di Marco dichiara che non era ancora giunta la piena stagione; Ges\u00f9, quindi, sembra aver cercato qualche primizia e non aver trovato, invece, neppure frutti acerbi. Egli dichiara allora che esso non porter\u00e0 mai pi\u00f9 frutto. L'albero secca. Mentre secondo Marco, il primo degli evangelisti, ci\u00f2 viene scoperto il giorno successivo, Matteo riporta una morte istantanea dell'albero. In entrambe le versioni, allo stupore dei discepoli nel vedere la pianta seccata, Ges\u00f9 replica che anche un monte si getterebbe nel mare se ci\u00f2 venisse chiesto con autentica fede nella preghiera.\nIl significato simbolico dell'albero di fichi.\nIl simbolismo del fico e dei suoi frutti \u00e8 ben attestato nell'antico testamento e nella tradizione rabbinica. Quest'ultima paragona la Legge a un fico, perch\u00e9 vi si riesce sempre a trovare un frutto pur di cercare fra le foglie (bEr 54a). Nell'Antico Testamento, invece, l'albero di fico e quello della vite potevano rappresentare Israele e i loro frutti, fichi e grappoli d'uva, rappresentavano gli uomini buoni. Secondo il profeta Michea, infatti, Dio accusa Israele paragonando se stesso a chi cerca invano frutti della vite e del fico: \"Non un grappolo da mangiare, non un fico per la mia voglia. L'uomo pio \u00e8 scomparso dalla terra, non c'\u00e8 pi\u00f9 giusto fra gli uomini\". Analogamente secondo Geremia Dio lamenta di non trovare pi\u00f9 uva e fichi e perci\u00f2 annuncia l'invasione babilonese. Anche per Osea Israele era stato trattato amorevolmente da IHWH, come se fosse un fico primaticcio, ma si era dato all'idolatria. Secondo Geremia 24, poi, IHWH promette ogni bene agli israeliti deportati da Nabucodonosor II in Caldea, paragonandoli a \"un canestro pieno di fichi molto buoni, come i fichi primaticci\", mentre gli ebrei rimasti a Gerusalemme sono paragonati a fichi cattivi, assolutamente immangiabili.\nSulla base di questi collegamenti il rapporto fra il fico della parabola evangelica e Israele \u00e8 noto agli interpreti di tutti i tempi. Teofilatto di Ocrida, per esempio, definisce il fico \"typon t\u0113s Iudai\u014dn synag\u014dg\u0113s\".\nSi osservi inoltre che la maledizione del fico \u00e8 seguita dalla parabola dei vignaioli omicidi, raccontata da Ges\u00f9 nel Tempio poche ore dopo. Questo appaiamento \u00e8 analogo all'abbinamento di fico e vite in Michea e Geremia.\nL'interpretazione del brano.\nL'episodio evangelico pu\u00f2 essere compreso solo apprezzandone il significato simbolico. Secondo Joachim Gnilka, infatti, \"la pericope certamente strana presenta difficolt\u00e0 di comprensione a chi la valuta da un osservatorio prevalentemente storico\". Occorre esaminare due aspetti:\nLa maledizione del fico, riferendola non al solo culto del Tempio ma anche al popolo di Israele, \u00e8 stata utilizzata dai sostenitori della teologia della sostituzione o supersessionismo, secondo cui la chiesa cristiana sarebbe il \"nuovo Israele\", il nuovo \"popolo eletto\". \nForse non \u00e8 un caso che Matteo, il quale scrive per gli ebrei di Antiochia, preferisca sorvolare sull'intreccio fra maledizione del fico e cacciata dei mercanti dal Tempio. Ci\u00f2 spiega perch\u00e9 egli anticipi la cacciata del Tempio alla sera precedente e perci\u00f2 colleghi temporalmente la ricerca di frutti da parte di Ges\u00f9 con il disseccarsi del fico e interpreti l'episodio con la lezione di Ges\u00f9 ai discepoli sulla potenza della fede abbinata alla preghiera. \nIn merito alla storicit\u00e0 dell'episodio, secondo gli studiosi della \u00c9cole biblique et arch\u00e9ologique fran\u00e7aise (i curatori della cattolica Bibbia di Gerusalemme) questo diverso ordine dei racconti tra Marco e Matteo \u00e8 \"spiegabile con l'evoluzione letteraria della tradizione\" e \"queste divergenze si spiegano se l'episodio del fico \u00e8 stato introdotto pi\u00f9 tardi in una trama primitiva\" e, analogamente, lo storico e teologo cristiano Rudolf Bultmann ritiene che le contraddizioni siano dovute ad \"attivit\u00e0 editoriale\" degli evangelisti."}
{"id": "1564541", "revid": "92723", "url": "https://it.wikipedia.org/wiki?curid=1564541", "title": "Arcieparca", "text": ""}
{"id": "1564547", "revid": "709565", "url": "https://it.wikipedia.org/wiki?curid=1564547", "title": "Maghella", "text": "Maghella \u00e8 un personaggio immaginario dei fumetti protagonista di una omonima serie a fumetti italiana di genere erotico/umoristica pubblicata dal 1974 al 1981. La serie, insieme ad altre pubblicate dagli editori Renzo Barbieri e Giorgio Cavedon, edite fra la fine degli anni sessanta e gli inizi degli anni settanta, fu tra le principali che portarono alla nascita e allo sviluppo del genere erotico.\nStoria editoriale.\nIl personaggio venne ideato da Furio Arrasich e dal disegnatore Dino Leonetti ed esord\u00ec nel 1973 sulla seconda serie del settimanale satirico \"Menelik\", composta da un solo numero. Gli venne poi dedicata una serie omonima pubblicata dalla Publistrip, casa editrice controllata dalla Ediperiodici di Barbieri e Cavendon, dal gennaio 1974 al marzo 1981 per 141 numeri pi\u00f9 5 supplementi. La serie venne poi ristampata nella collana \"Maghella Collezione\" pubblicata da gennaio 1978 a novembre 1981 per 70 numeri. Entrambe le collane erano vietate ai minori di 18 anni.\nTrama.\nLa protagonista, giovane fanciulla contraddistinta da due code laterali di capelli neri e da seni giganteschi, e dotata di imprecisati poteri magici (da cui il suo nome, \"\"piccola maga\"), viveva rocambolesche avventure a sfondo erotico-sessuale in una fantasiosa epoca medievale. La sua pi\u00f9 tipica esclamazione \u00e8 \"Porca puttana!\", ripetuta in ogni episodio; sono anche in assoluto le prime parole che dice quando compare nel primo episodio."}
{"id": "1564548", "revid": "1048993", "url": "https://it.wikipedia.org/wiki?curid=1564548", "title": "Benzina (film)", "text": "Benzina \u00e8 un film del 2001 diretto da Monica Stambrini e tratto dall'omonimo romanzo di Elena Stancanelli.\nTrama.\nUna giovane coppia di ragazze lesbiche, Stella e Lenni, seguono un lungo tragitto dopo la morte accidentale della madre di Lenni. Il film ha un intreccio circolare perch\u00e9 ha inizio e fine in una stazione di servizio."}
{"id": "1564550", "revid": "466539", "url": "https://it.wikipedia.org/wiki?curid=1564550", "title": "Lauberhorn (pista sciistica)", "text": "La Lauberhorn \u00e8 una pista da sci che si trova nella localit\u00e0 svizzera di Wengen sulla montagna omonima ed \u00e8 sede dell'omonima competizione sciistica (in tedesco \"Lauberhornrennen\") che si tiene fin dal 1930.\nQuando si parla di Lauberhorn ci si riferisce alla pista di discesa libera, la quale, con i suoi circa, \u00e8 la pi\u00f9 lunga in assoluto della Coppa del Mondo di sci alpino e viene percorsa dagli atleti in circa 2 minuti e mezzo. Si tratta di un tracciato molto impegnativo per i discesisti, non solo per la distanza da percorrere, ma anche perch\u00e9 la velocit\u00e0 massima \u00e8 nell'ordine dei 160\u00a0km/h.\nUn'altra competizione ha luogo sul medesimo pendio: la Combinata alpina nella sua frazione del Super G.\nStoria.\nLa discesa si svolge fin dal 1930 ed \u00e8 considerata una delle pi\u00f9 tecnicamente difficili e selettive del circuito della Coppa del Mondo. Nel 1991, il giovane sciatore austriaco Gernot Reinstadler perse la vita a causa di una caduta dovuta a un'errata traiettoria nell'affrontare il salto che precede la linea del traguardo. L'atleta mor\u00ec la sera dell'infortunio nella localit\u00e0 di Interlaken, in seguito alla frattura del bacino e a una emorragia interna. Quell'anno la corsa non si disput\u00f2 e nelle edizioni successive si modific\u00f2 il tracciato per prevenire ulteriori incidenti.\nDescrizione.\nTracciato.\nApprezzata dagli appassionati e dagli atleti per le sue caratteristiche, la pista di discesa del Lauberhorn si svolge alle pendici di una delle pi\u00f9 celebri cime delle Alpi, l'Eiger, nella regione della Jungfrau, verso la vallata di Lauterbrunnen. Comprende diversi passaggi noti ai cultori dello sci alpino, tra cui l\"'Hundschopf\" (la \"testa di cane\", un salto di 40 metri tra due rocce) e il \"Wasserstation tunnel\" (un passaggio sotto un piccolo viadotto della linea ferroviaria locale, il Wengernalpbahn).\nAlbo d'oro.\nAlbo d'oro delle gare disputate sulla Lauberhorn. Dal 1967, tranne dove diversamente indicato, le gare sono valide anche per la Coppa del Mondo."}
{"id": "1564555", "revid": "2128848", "url": "https://it.wikipedia.org/wiki?curid=1564555", "title": "Tramutazione dell'acqua in vino", "text": "La tramutazione dell'acqua in vino, conosciuto anche come miracolo delle nozze di Cana, \u00e8 il primo miracolo di Ges\u00f9, compiuto durante un matrimonio a Cana di Galilea. L'episodio \u00e8 descritto nel \"Vangelo secondo Giovanni\" ().\nTesto evangelico.\nQuesti passi hanno avuto una grande importanza nello sviluppo della dottrina cristiana. hanno ad esempio messo in risalto che Ges\u00f9, prendendo parte allo sposalizio e usando in questo contesto il suo potere divino, ha istituito il Sacramento del matrimonio compiuto con la Grazia di Dio e le celebrazioni terrene.\nInoltre assume grande rilevanza, in questa pagina del Vangelo di Giovanni, il ruolo mediatore di Maria per ottenere dal Cristo la Grazia del miracolo. Ella viene anche presentata come prima Benefattrice dell'umanit\u00e0. D'altra parte le parole \"e c'era La Madre di Ges\u00f9 \" pongono l'accento sul fatto che Maria \u00e8 presente allo sposalizio, con cui ha inizio lo sponsale dell'umanit\u00e0 con la Grazia. Importante anche in questo passo l'insegnamento di Maria all'ubbidienza, \"fate ci\u00f2 che Egli (Ges\u00f9) vi dir\u00e0 \".\nIn Luca 5,38 Ges\u00f9, riferendosi al Vangelo, ribadisce che \"Il vino nuovo bisogna versarlo in otri nuovi\", passo che \u00e8 in relazione al miracolo sopracitato; solo uno spirito rinnovato pu\u00f2 accogliere la Buona Novella del Vangelo.\nLe idrie di pietra per la purificazione dei Giudei rappresentano solo la purificazione della parte materiale. Ges\u00f9 ordina di riempire di acqua le idrie, e l'acqua si muta in vino Eletto, tant'\u00e8 che il maestro di tavola dice \"tu invece hai tenuto il vino buono fino ad ora\", metafora dell'Ultima cena dove l'acqua non viene mutata in vino, ma il vino in Sangue preziosissimo dell'Agnello.\nNel testo si parla del miracolo come del \"primo dei segni\": alcuni studiosi hanno per questo suggerito che il testo potesse essere presente in una fonte ancora pi\u00f9 antica, l'ipotetico \"Vangelo dei segni\", utilizzata dall'evangelista..\nTradizione successiva.\nIl miracolo alle nozze di Cana viene ricordato, soprattutto nella tradizione orientale, in occasione dell'Epifania, come terza manifestazione di Ges\u00f9 dopo l'adorazione dei Magi e il Battesimo di Ges\u00f9. Inoltre, nella tradizione cattolica, \u00e8 il secondo dei cinque misteri luminosi del rosario. I 3 giorni di preparazione al banchetto di Cana, possono essere inoltre paragonati metaforicamente ai 3 anni di predicazione di Ges\u00f9 prima dell'Istituzione dell'Eucarestia, quinto mistero luminoso.\nA Cana \u00e8 ambientato anche il racconto medievale \"Coena Cypriani\", che riprende stravolgendola la storia biblica delle nozze.\nOpere d'arte.\nSono stati prodotti decine di affreschi e tele sulle nozze di Cana. I principali sono stati realizzati da: Jacopo Torriti, Giotto, il Maestro della Cappella di San Nicola, Andrea Boscoli, Hieronymus Bosch, Alessandro Allori, Paolo Veronese, Pietro Paolo Vasta e Luca Giordano."}
{"id": "1564561", "revid": "454575", "url": "https://it.wikipedia.org/wiki?curid=1564561", "title": "Movimento per la cultura libera", "text": "Il movimento per la cultura libera (in inglese, free culture movement) \u00e8 un movimento sociale che promuove la libert\u00e0 di distribuire e modificare le opere frutto della creativit\u00e0 sotto forma di \"contenuti liberi\".\nIl movimento contesta le troppo restrittive leggi sul diritto d'autore, cos\u00ec come i concetti di copyright e propriet\u00e0 intellettuale, sostenendo che queste norme ostacolino la creativit\u00e0 piuttosto che sostenerla. L'attuale sistema di norme e vincoli \u00e8 chiamato \"cultura dell'autorizzazione\", in contrapposizione al nome del movimento.\nCollegati o facenti parte del movimento cultura libera sono i movimenti per il software libero (informatica) e l'accesso aperto (pubblicazioni accademiche). Ci sono anche molti punti di contatto con culture e movimenti pi\u00f9 generalisti, come quelli per la libert\u00e0 d'espressione e l'accesso alla conoscenza, cos\u00ec come con il mondo hacker.\nIl nome \"cultura libera\" deriva dal titolo del saggio \"Cultura libera\" (2004) di Lawrence Lessig, considerato uno dei fondatori del movimento. Bench\u00e9 il nome coincida ancora con quello del libro, le idee espresse dal movimento si sono nel frattempo ampliate, affrontando temi non originariamente discussi da Lessig o proponendo soluzioni diverse, solitamente pi\u00f9 radicali.\nOrigine.\nNel 1998 il Congresso degli Stati Uniti d'America pass\u00f2 il \"Sonny Bono Copyright Term Extension Act\" (in italiano \"legge Sonny Bono per l'estensione della durata del Copyright\"), poi promulgata dal presidente Clinton. La norma allungava la durata dal diritto d'autore di altri venti anni, arrivando a stabilire una durata di settanta anni dopo la morte del creatore dell'opera. La legge era stata pesantemente voluta e sponsorizzata da industrie come la Disney e soprannominata \"Mickey Mouse Protection Act\" (in italiano \"legge per la protezione di Topolino\").\nGi\u00e0 in quegli anni Lawrence Lessig sosteneva da tempo che il diritto d'autore era d'ostacolo alla produzione culturale e che erano gli interessi privati a determinare il contenuto delle leggi, non l'interesse pubblico. Nel 1998, mentre il Congresso dibatteva questa legge, Lessig viaggi\u00f2 per tutti gli Stati Uniti tenendo un centinaio di discorsi pubblici nei campus universitari su questi temi. Questi dibattiti diedero vita al primo nocciolo del movimento cultura libera, il cui inizio si pu\u00f2 far coincidere con la fondazione della prima sezione dello Students for Free Culture all'interno dello Swarthmore College.\nNel 1999 Lessig si contrappose alla legge Sonny Bono presentando un ricorso per non costituzionalit\u00e0 davanti alla corte suprema. La posizione di Lessig era che, allungamento dopo allungamento, il Congresso aveva di fatto generato un diritto d'autore senza limiti temporali, in contrasto con l'esplicita richiesta della costituzione statunitense di \"limitare\" la durata delle protezioni. Dopo aver dibattuto a lungo sulla definizione di \"limitato\", la corte non ritenne il ricorso valido.\nMel 2001 Lessig inaugur\u00f2 i Creative commons, contrapponendo lo slogan \"alcuni diritti riservati\" a quello classico del \"tutti i diritti riservati\". Lo slogan sottolinea la riduzione volontaria da parte degli autori dei propri diritti d'autore, considerato eccessivo.\nDefinizione di \"opera libera\".\nUno dei nodi irrisolti del movimento cultura libera \u00e8 la definizione precisa dei contorni delle \"libert\u00e0\" di cui deve godere un'opera culturale per essere ritenuta \"libera\". Nel mondo dell'informatica esistono gi\u00e0 definizioni di \"opera libera\", ad esempio i quattro principi del software libero o le linee guida del software Debian, per\u00f2 limitate al contesto dei programmi per calcolatori.\nIl progetto Creative Commons \u00e8 stato criticato poich\u00e9 solo alcune delle licenze proposte offrono una libert\u00e0 pari a quella fornita da altre licenze libere. Sulla base di questa disparit\u00e0, solo alcune licenze Creative Commons sono considerate realmente libere. Nel febbraio 2008 Creative Commons ha aggiunto ad alcune delle sue licenze uno stemma di \"licenza approvata per le opere libere\". Le licenze che hanno ricevuto questo riconoscimento sono solo le licenze CC BY (attribuzione) e CC BY-SA (attribuzione e condividi allo stesso modo); le altre licenze non sono state riconosciute come libere a causa dell'imposizione di restrizioni eccessive come il divieto di uso commerciale.\nUna delle definizioni esistenti di opera libera \u00e8 la Definizione di opera culturale libera, creazione collettiva del progetto Freedomdefined.org su iniziativa di Erik M\u00f6ller. Tale definizione stabilisce che un'opera pu\u00f2 essere considerata libera se la sua licenza garantisce quattro libert\u00e0 fondamentali:"}
{"id": "1564563", "revid": "125631047", "url": "https://it.wikipedia.org/wiki?curid=1564563", "title": "Ginostra (film 2002)", "text": "Ginostra \u00e8 un film del 2002 diretto da Manuel Pradal.\nGran parte del film \u00e8 stato girato nella cittadina di Baia Domizia e sull'isola di Panarea.\nTrama.\nUn agente dell'FBI, sua moglie e la loro figlia si recano nell'isola siciliana di Ginostra. \nL'agente dovr\u00e0 risolvere l'omicidio di un testimone chiave."}
{"id": "1564565", "revid": "125997242", "url": "https://it.wikipedia.org/wiki?curid=1564565", "title": "Albin Ekdal", "text": "Biografia.\nIl padre, Lennart, \u00e8 un noto giornalista televisivo, mentre la madre \u00e8 ostetrica. Anche suo fratello minore Hjalmar ha intrapreso l'attivit\u00e0 di calciatore professionista.\nIl 29 luglio 2019 si rende protagonista di uno spot contro il sessismo nel mondo dello sport e del calcio.\nCaratteristiche tecniche.\nPu\u00f2 essere impiegato come trequartista, centrale o esterno di centrocampo. Se la cava anche come regista. Dispone di buona leadership ed \u00e8 un buon colpitore di testa.\nCarriera.\nClub.\nGli inizi.\nSin dai 6 anni di et\u00e0 cresce nelle giovanili dell'IF Brommapojkarna, uno dei vivai pi\u00f9 floridi della Svezia. Quindicenne, viene notato dagli osservatori della squadra inglese del , ma l'accordo non si concretizza per volont\u00e0 dello stesso giocatore e del padre, che gli consiglia di rimanere a Stoccolma per terminare gli studi. Nel 2007, a 17 anni, debutta in prima squadra nel campionato svedese, collezionando 24 presenze.\nJuventus.\nNel gennaio del 2008 i dirigenti della raggiungono l'accordo per acquistarlo per 600\u00a0000 euro ma per la firma del contratto si attende l'esito dell'operazione alla caviglia a cui si sottopone in febbraio. Il 20 marzo i dottori della societ\u00e0 torinese avallano l'acquisto, verificata la perfetta riuscita dell'intervento, e il 27 maggio viene ufficializzato il trasferimento del giocatore alla Juventus.\nPer lui un contratto quadriennale fino al 2012.\nInizialmente aggregato alla Primavera, fa il suo esordio in prima squadra e in Serie A il 18 ottobre nella gara persa 2-1 contro il Napoli. Impiegato spesso con la Primavera della Juventus, vince il Torneo di Viareggio battendo in finale la . Durante il torneo risulta uno dei pi\u00f9 positivi della squadra, andando a segno una volta, nella partita vinta 8-7 ai rigori contro la Lazio, come secondo rigorista.\nSiena e Bologna.\nIl 15 luglio 2009 viene ceduto in prestito al . Segna il suo primo gol in Serie A il 9 gennaio 2010 a San Siro contro l' (4-3). Nella sua stagione al Siena colleziona 27 presenze e 1 gol.\nIl 1\u00ba luglio 2010 rientra alla Juventus, quindi il 13 agosto 2010 viene ceduto al in compropriet\u00e0 per 2,4 milioni di euro. L'anno successivo, esattamente il 25 giugno 2011, si risolve la compropriet\u00e0 alle buste tra Juventus e Bologna per 1,2 milioni di euro e quindi il giocatore ritorna in bianconero.\nCagliari.\nIl 20 agosto 2011 il Cagliari acquista met\u00e0 del cartellino del giocatore dalla Juventus per 1,5 milioni di euro. \u00c8 il primo calciatore svedese nella storia del Cagliari.\nIl 1\u00ba febbraio 2012 segna il suo primo gol nel Cagliari, nella partita vinta dai sardi contro la Roma, siglando il 4-2 finale. Chiude la stagione con 30 presenze e 1 gol in Serie A e 1 presenza in Coppa Italia.\nIl 22 giugno 2012 il Cagliari rileva l'intero cartellino per 1,2 milioni di euro pagabili nelle successive tre stagioni sportive. Segna il suo primo gol nella stagione 2012-2013 nella seconda giornata contro l'Atalanta al minuto 91, pareggiando il gol iniziale di Denis. Questo si rivela essere il suo unico gol in stagione, conclusa con 31 presenze in campionato.\nNell'annata 2013-2014 segna il primo gol della stagione alla quarta giornata durante il pareggio con la per 2-2, prima di procurarsi uno stiramento all'adduttore della gamba sinistra nella partita successiva contro il ; infortunio che lo tiene fuori dai campi di gioco per circa due mesi. Rientra l'8 dicembre per la sfida contro il Genoa. Conclude l'annata con sole 22 presenze, in quanto costretto a saltare il finale di stagione a causa di un altro infortunio, questa volta alla spalla sinistra. Il 28 settembre 2014 realizza la sua prima tripletta, consentendo agli isolani di espugnare il campo dell'Inter dopo 19 anni.\nAmburgo.\nDopo una trattativa di circa un mese, il 18 luglio 2015 firma un contratto quadriennale con l'Amburgo. L'ufficialit\u00e0 arriva attraverso il profilo ufficiale Twitter della societ\u00e0 tedesca. Sceglie di vestire la maglia numero 20 e debutta in Bundesliga il 14 agosto nella partita Bayern Monaco-Amburgo (5-0). Con i tedeschi totalizza 57 presenze e un gol, oltre alla prima storica retrocessione del club in Zweite Liga, arrivata il 12 maggio 2018.\nSampdoria.\nLascia la Germania dopo tre stagioni, ritornando in Italia alla Sampdoria. Fa il suo esordio nella prima partita di campionato dei blucerchiati persa 1-0 contro l'Udinese subentrando nel secondo tempo al posto di Jakub Jankto.\nDiventa titolare del centrocampo blucerchiato, realizzando la prima rete al terzo anno il 6 dicembre 2020 in occasione della sconfitta contro il Milan (1-2).\nNazionale.\nDopo diverse presenze nelle rappresentative Under-17 e 19 svedesi, il 19 novembre 2008 ha esordito nell'Under-21 dei CT Tommy S\u00f6derberg e J\u00f6rgen Lennartsson a Waalwijk nel 3-0 sui Paesi Bassi.\nHa fatto il suo esordio con la nazionale maggiore il 10 agosto 2011, nella partita amichevole giocata contro l'Ucraina, vinta dalla Svezia per 1-0. A circa nove mesi di distanza dalla sua seconda presenza (amichevole con la Cina nel 2012), nel giugno del 2013 torna a far parte della selezione svedese venendo convocato per le partite contro Macedonia (amichevole), Austria e F\u00e6r \u00d8er (qualificazioni ai mondiali 2014).\nGioca da titolare la prima e la terza di queste partite, fornendo buone prestazioni, e ricevendo i complimenti sia dal proprio CT sia dal compagno di squadra Zlatan Ibrahimovi\u0107. Nel novembre 2013 viene premiato dalla Swedish Football Association come migliore centrocampista svedese del 2013, precedendo sul podio Alexander Ka\u010danikli\u0107 del Fulham e Anders Svensson dell'Elfsborg, con la motivazione di \u00abgiocatore tattico, elegante e sicuro, e con brillanti idee di gioco. \u00c8 andato migliorando di prestazione in prestazione, e in questa stagione ha ottenuto meritatamente la sua grande occasione in nazionale\u00bb.\nViene convocato per gli Europei 2016.\nViene convocato per i Mondiali russi del 2018, dove fa il suo esordio contro la Corea del Sud. Viene schierato titolare anche nelle altre 4 gare giocate dalla squadra eliminata ai quarti dall'Inghilterra.\nViene convocato per gli Europei 2020.\nStatistiche.\nPresenze e reti nei club.\n\"Statistiche aggiornate al 28 febbraio 2022.\""}
{"id": "1564566", "revid": "729019", "url": "https://it.wikipedia.org/wiki?curid=1564566", "title": "Castello di Busalla", "text": "Il castello Spinola \u00e8 stato un edificio difensivo sito a Busalla, nell'alta valle Scrivia.\nStoria.\nNon si conosce l'esatta data di costruzione del castello poich\u00e9 non state trovate dagli storici locali fonti attendibili o antecedenti al 1192, anno della prima citazione ufficiale del borgo di Busalla. Le prime informazioni storiche sul castello risalgono all'aprile del 1242 quando i soldati genovesi attaccarono i feudi della valle Scrivia controllati dalla famiglia nobiliare degli Spinola.\nSecondo il racconto storico i Genovesi riuscirono ad espugnare il borgo di Busalla e il suo castello, ma Guglielmo Spinola riusc\u00ec a fuggire proprio da un passaggio segreto del maniero prima che venisse distrutto dalle truppe del capoluogo ligure. Nel frattempo la popolazione, rimasta inerme dall'improvviso attacco di Genova, sub\u00ec i numerosi saccheggi e distruzioni.\nLa Repubblica di Genova attacc\u00f2 nuovamente la valle del torrente Scrivia nel 1310 alla ricerca di Opizzino Spinola, gi\u00e0 Capitano del Comune, che vi si era rifugiato dopo la sua cacciata dalla Superba: il borgo e il castello furono completamente rasi al suolo dai soldati della repubblica. Cinque anni dopo (1315) si registr\u00f2 il terzo attacco genovese che distrusse nuovamente la fortezza precedentemente riedificata. Nel 1321 Busalla fu occupata dal Ducato di Milano per ripicca contro la repubblica genovese e anche i Milanesi distrussero per l'ennesima volta il castello.\nIn una mappa del XV secolo del castello non vi fu traccia facendo presupporre agli storici che la popolazione, stufa dei continui assalti anche nei secoli successivi, decise di non erigere pi\u00f9 il maniero. Al suo posto fu eretto il palazzo marchionale e dei precedenti corridoi-segrete che collegavano il castello a diversi punti del borgo furono ridotti in macerie. Con il passare degli anni il palazzo cadde in una lenta rovina, devastato tra l'altro anche dall'attacco dell'esercito austriaco del XVIII secolo contro la Repubblica di Genova.\nIn una documentazione anonima della prima met\u00e0 del XIX secolo viene segnalata la vendita dei terreni adiacenti al palazzo ad un mulattiere locale e la non abitabilit\u00e0 dello stesso stabile. Per ridurre l'ormai vistoso degrado furono fatti alcuni restauri, ma l'opera non fu mai ultimata e anche la torre venne distrutta in epoca non definita."}
{"id": "1564574", "revid": "1798099", "url": "https://it.wikipedia.org/wiki?curid=1564574", "title": "FreeCulture.org", "text": "Students for Free Culture (in italiano studenti per la cultura libera), conosciuta anche col nome di dominio FreeCulture.org, \u00e8 un'organizzazione internazionale studentesca che lavora per promuovere gli ideali della cultura libera, della partecipazione culturale e dell'accesso all'informazione.\nL'organizzazione si ispira al lavoro di Lawrence Lessig (autore del libro Cultura libera) e collabora frequentemente con altre organizzazioni non governative, come Creative Commons, Electronic Frontier Foundation, e Public Knowledge.\nStudents for Free Culture ha oltre 30 sezioni sparse nelle universit\u00e0 di tutto il mondo."}
{"id": "1564583", "revid": "1632387", "url": "https://it.wikipedia.org/wiki?curid=1564583", "title": "Camminata sulle acque", "text": "La camminata sulle acque \u00e8 un miracolo di Ges\u00f9 riportato in tre vangeli, nel \"Vangelo secondo Marco\" (), nel \"Vangelo secondo Matteo\" () e nel \"Vangelo secondo Giovanni\" (), in cui Ges\u00f9 si fa precedere dai suoi discepoli in barca verso Betsaida, ma quando questi sono a met\u00e0 strada in mezzo al lago, i Vangeli affermano che Ges\u00f9 abbia camminato su di esso e li abbia raggiunti. Secondo la versione riportata in Matteo, anche Simon Pietro avrebbe camminato sulle acque, seguendo l'esempio di Ges\u00f9.\nTesti.\nLe traduzioni in italiano sono quelle dell'edizione CEI.\nI tre racconti hanno in comune tre tratti:\nLe differenze, invece riguardano:\nEsegesi.\nNel secondo volume del suo studio \"Un ebreo marginale\", sottotitolato \"Mentore, messaggi e miracoli\", il sacerdote ed esegeta cattolico statunitense John Paul Meier studia ciascun racconto miracoloso dei vangeli per determinare se nascondano un nucleo storico; riguardo alla camminata sull'acqua, Meier afferma che si tratta di una narrazione puramente teologica, senza fondamento storico. La tradizione orale, secondo Meier, \u00e8 intrecciata con riferimenti all'Antico Testamento (la risposta di Ges\u00f9 \u00abIo sono\u00bb \u00e8 in accordo alla visione di Ges\u00f9 come Yahweh della Chiese delle origini) e percezioni post-resurrezione. Il particolare, la parte narrativa della storia sembra ricadere nel genere apocalittico, intendendo con questo termine un genere caratterizzato da un accentuato simbolismo e da contrasti luce-ombra. Inizialmente Ges\u00f9 raccoglie gli apostoli su una barca e li manda via da soli, per recarsi da solo sulla montagna a pregare, ma promettendo loro di incontrarli dall'altra parte del \"mare\"; gli apostoli hanno difficolt\u00e0 a raggiungere l'altra sponda, ma Ges\u00f9 appare e tutto finisce bene. Secondo Meier questa \u00e8 una metafora della Chiesa subito dopo la Pasqua: Ges\u00f9 lascia i suoi discepoli con l'ascensione promettendo loro di tornare, ma ogni tanto fa loro visita durante il viaggio per sostenerli (attraverso l'eucaristia). Come tutta la letteratura apocalittica, la sua funzione \u00e8 quella di confortare una comunit\u00e0 in difficolt\u00e0.\nVangeli sinottici.\nNel \"Vangelo secondo Luca\", il terzo dei vangeli sinottici oltre a \"Marco\" e \"Matteo\", manca un racconto simile alla camminata sull'acqua: questa \u00e8 stata talvolta chiamata la \"grande omissione\" di \"Luca\"; per tale assenza, questo passaggio \u00e8 stato utilizzato per determinare se sia corretto ipotizzare la composizione di \"Matteo\" a partire da \"Marco\" (priorit\u00e0 marciana) o quella di \"Marco\" a partire da \"Matteo\" (ipotesi Griesbach).\nVangelo secondo Giovanni.\nAll'interno del Vangelo secondo Giovanni, il brano della camminata sull'acqua () si trova subito dopo del miracolo della moltiplicazione dei pani per cinquemila uomini () e prima del dialogo tra Ges\u00f9 e la folla () e del discorso sul pane della vita (). Questi tre brani sono tra loro in stretta relazione, sia narrativa sia teologica: vi si ritrovano i temi di Ges\u00f9 che d\u00e0 da mangiare, del pane che d\u00e0 vita eterna e di Ges\u00f9 al tempo stesso dono di Dio e datore di quel dono. Il brano della camminata sull'acqua ha invece scarsi legami con questi temi ed \u00e8 stato proposto che la sua introduzione sia stata dovuta alla sua presenza consolidata nella tradizione orale, per cui l'autore del quarto vangelo \u00e8 stato \"costretto\" ad inserirlo. Altri studiosi continuano ad evidenziare l'interruzione del flusso narrativo costituito dall'inserimento di questo brano, ma ritengono che questo sia funzionale allo scopo del redattore del quarto vangelo, quello di mostrare una teofania (Ges\u00f9 appare ai discepoli, dal cui punto di vista l'episodio \u00e8 raccontato), come chiarito dall'uso dell'\u00ab\u1f10\u03b3\u03ce \u1f10\u03b9\u03bc\u03b9\u00bb, che andrebbe tradotto \u00abIo sono\u00bb, e del \u00abnon temete\u00bb, anch'esso attribuito frequentemente a Yahweh.\nLa camminata sull'acqua in altre religioni.\nLe tradizioni ind\u00f9, buddiste e greche hanno storie in cui dei personaggi camminano sull'acqua. "}
{"id": "1564584", "revid": "1318658", "url": "https://it.wikipedia.org/wiki?curid=1564584", "title": "Ginostra", "text": "Ginostra \u00e8 una frazione del comune di Lipari, nella citt\u00e0 metropolitana di Messina. Gli abitanti residenti sono circa 40.\nGeografia fisica.\nIl piccolo borgo \u00e8 disposto ad anfiteatro nella parte sud-occidentale dell'isola di Stromboli e offre la vista su alcune isole dell'arcipelago delle Isole Eolie, sulla costa calabra e sull'Etna.\nLa parte alta del borgo \u00e8 chiamata Timpone. Qui \u00e8 presente un insediamento preistorico della cultura di Capo Graziano, risalente al XVII - XVI secolo a.C.\nEconomia.\nGinostra \u00e8 meta turistica, sebbene non abbia vere e proprie spiagge. Tra le principali attrazioni si annoverano l'osservazione delle attivit\u00e0 vulcaniche dello Stromboli dal punto di osservazione di Capo Corvo, e un percorso di salita verso i crateri, pi\u00f9 impegnativo di quello che parte dalla citt\u00e0 di Stromboli, sempre esposto al sole, che costeggia la Sciara del Fuoco.\nServizi.\nFino al 28 febbraio 2004 nel villaggio non erano presenti n\u00e9 generatori pubblici di elettricit\u00e0, n\u00e9 acqua corrente. L'elettricit\u00e0 \u00e8 ora garantita dai pannelli fotovoltaici dell'Enel installati nella \"Piana delle Vigne\" sopra l'abitato, e da alcuni gruppi elettrogeni a gasolio, ma perdura l'assenza di illuminazione pubblica. La rete di distribuzione di energia \u00e8 stata realizzata dall'impresa Redel di Reggio Calabria. L'acqua potabile \u00e8 rifornita mediante navi-cisterna. La ricezione dei cellulari \u00e8 scarsa.\nTra i servizi pubblici fondamentali, sono presenti un ufficio postale e un presidio della guardia medica.\nInfrastrutture e trasporti.\nGinostra \u00e8 raggiungibile solamente dal mare, tramite il pontile di attracco per traghetti e aliscafi. Il pontile \u00e8 stato inaugurato nel dicembre 2004 e richiede una manutenzione costante perch\u00e9 molto esposto alle mareggiate. Prima si accedeva solamente attraverso il porticciolo chiamato \"Pirtuso\", definito da molti il porto pi\u00f9 piccolo del mondo, in quanto in grado di ospitare una sola barca alla volta.\nPer la particolare conformazione del borgo e dei suoi viottoli stretti, non sono presenti automobili: per il trasporto delle cose, sono impiegati solo gli asini e solo recentemente hanno fatto comparsa le carriole a motore."}
{"id": "1564586", "revid": "729019", "url": "https://it.wikipedia.org/wiki?curid=1564586", "title": "Digital Domain", "text": "La Digital Domain \u00e8 una societ\u00e0 americana specializzata nella produzione di effetti speciali digitali CGI per il cinema, la pubblicit\u00e0 e i videogiochi, plurivincitrice di premi per i suoi lavori e per le tecnologie e i software sviluppati. \nDopo che la societ\u00e0 ha richiesto la tutela del Chapter 11 della legge americana sui fallimenti, il pacchetto di maggioranza \u00e8 stato acquistato dalla Sun Innovation, societ\u00e0 di Hong Kong.\nStoria.\nLa societ\u00e0 \u00e8 stata fondata nel 1993 da Scott Ross, ex general manager della Industrial Light &amp; Magic, dal regista James Cameron, gi\u00e0 presidente della propria casa di produzione Lightstorm Entertainment e da Stan Winston, collaboratore abituale di Cameron, con una partecipazione all'investimento al 50% da parte della IBM.\nNel 1996 la Cox Enterprises ha acquisito il 33% della societ\u00e0. Nel 1998 Cameron e Winston si sono dimessi dal Board of Directors e hanno concluso la loro partecipazione alla societ\u00e0.\nNel 2006 \u00e8 stata acquisita dalla societ\u00e0 di investimento Wyndcrest Holdings, LLC, di cui fa parte il regista Michael Bay."}
{"id": "1564588", "revid": "114448694", "url": "https://it.wikipedia.org/wiki?curid=1564588", "title": "Persistenza (informatica)", "text": "In informatica, il concetto di persistenza si riferisce alla caratteristica dei dati di un programma di sopravvivere all'esecuzione del programma stesso che li ha creati: senza questa capacit\u00e0 questi infatti verrebbero salvati solo in memoria Ram venendo dunque persi allo spegnimento del computer.\nNella programmazione informatica, la persistenza si riferisce in particolare alla possibilit\u00e0 di far sopravvivere delle strutture dati all'esecuzione di un singolo programma. In ogni caso questa possibilit\u00e0 \u00e8 raggiunta salvando i dati in uno storage non volatile, come su un \"file system\" o su un database (es. applicazioni web). Esempi di persistenza sono usati ad esempio nella serializzazione Java per salvare oggetti Java su disco rigido, oppure in Java EE per salvare i dati di un Enterprise Java Beans in un database nell'ambito di applicazioni web in architettura three-tier."}
{"id": "1564590", "revid": "76963", "url": "https://it.wikipedia.org/wiki?curid=1564590", "title": "Megumi Ogata", "text": "Biografia.\nMegumi Ogata ha cominciato la sua carriera come attrice di musical, dopo aver frequentato la stessa classe delle colleghe Rumi Kasahara e Shiho Niiyama. Lavora per la Aoni Production.\nPer via del suo timbro profondo, spesso \u00e8 impiegata nel ruolo di giovani uomini o donne mascoline (uno degli esempi pi\u00f9 celebri \u00e8 senz'altro Sailor Uranus della serie Sailor Moon); anche per questa ragione spesso i fan si riferiscono a lei chiamandola \"aniki\", parola che vuol dire \"fratello maggiore\" in giapponese.\nSi \u00e8 sposata per la seconda volta il 1\u00ba aprile 2004."}
{"id": "1564592", "revid": "767487", "url": "https://it.wikipedia.org/wiki?curid=1564592", "title": "Public Knowledge", "text": "Public Knowledge (in italiano: \"Conoscenza pubblica\") \u00e8 un'associazione non-profit statunitense interessata a tematiche come le leggi sulla propriet\u00e0 intellettuale, la competizione e la scelta nel mercato digitale.\nIl suo presidente e cofondatore \u00e8 Gigi Sohn. Tra i suoi direttori ci sono Hal Abelson e Lawrence Lessig."}
{"id": "1564598", "revid": "287204", "url": "https://it.wikipedia.org/wiki?curid=1564598", "title": "Pesca miracolosa", "text": "La pesca miracolosa \u00e8 un miracolo di Ges\u00f9 descritto nel vangelo secondo Luca e nel vangelo secondo Giovanni e compiuto in due distinte occasioni, prima e dopo la sua risurrezione. \nPrima pesca miracolosa.\nIl Vangelo secondo Luca racconta una pesca miracolosa, ponendola all'inizio del ministero di Ges\u00f9. Egli si trovava presso il lago di Genesaret e predicava alla folla, che gli faceva ressa intorno per ascoltare la parola di Dio. Ges\u00f9 vide due barche ormeggiate alla sponda; i pescatori erano scesi e lavavano le reti. Sal\u00ec in una barca, che era di Simone, e lo preg\u00f2 di scostarsi un poco da terra. Sedutosi sulla barca, si mise ad insegnare alla folla. Quando ebbe finito di parlare, disse a Simone: \u00abPrendi il largo e calate le reti per la pesca\u00bb. Simone rispose: \u00abMaestro, abbiamo faticato tutta la notte e non abbiamo preso nulla; ma sulla tua parola getter\u00f2 le reti\u00bb. E avendolo fatto, presero una quantit\u00e0 enorme di pesci e le reti si rompevano. Allora fecero cenno ai compagni dell'altra barca, che venissero ad aiutarli. Essi vennero e riempirono tutte e due le barche al punto che quasi affondavano. Al veder questo, Simon Pietro si gett\u00f2 alle ginocchia di Ges\u00f9, dicendo: \u00abSignore, allontanati da me che sono un peccatore\u00bb. Grande stupore infatti aveva preso lui e tutti quelli che erano insieme con lui per la pesca che avevano fatto; cos\u00ec pure Giacomo e Giovanni, figli di Zebedeo, che erano soci di Simone. Ges\u00f9 disse a Simone: \u00abNon temere; d'ora in poi sarai pescatore di uomini\u00bb. Tirate le barche a terra, lasciarono tutto e lo seguirono.\nSeconda pesca miracolosa.\nAnche il Vangelo secondo Giovanni racconta una pesca miracolosa, ponendola dopo la risurrezione di Ges\u00f9. Dopo le prime due apparizioni a Gerusalemme, Ges\u00f9 si manifest\u00f2 di nuovo ai discepoli in Galilea, sul lago di Tiberiade. Simon Pietro si trovava insieme a Tommaso detto D\u00ecdimo, Natana\u00e8le di Cana di Galilea, i figli di Zebedeo e altri due discepoli. Disse loro Simon Pietro: \u00abIo vado a pescare\u00bb. Gli altri gli dissero: \u00abVeniamo anche noi con te\u00bb. Allora uscirono e salirono sulla barca; ma in quella notte non presero nulla. Quando gi\u00e0 era l'alba Ges\u00f9 si present\u00f2 sulla riva, ma i discepoli non si erano accorti che era lui. Ges\u00f9 disse loro: \u00abFiglioli, non avete nulla da mangiare?\u00bb. Gli risposero: \u00abNo\u00bb. Allora disse loro: \u00abGettate la rete dalla parte destra della barca e troverete\u00bb. La gettarono e non potevano pi\u00f9 tirarla su per la gran quantit\u00e0 di pesci. Allora quel discepolo che Ges\u00f9 amava disse a Pietro: \u00ab\u00c8 il Signore!\u00bb. Simon Pietro, appena ud\u00ec che era il Signore, si cinse ai fianchi la sopravveste, poich\u00e9 era spogliato, e si gett\u00f2 in mare. Gli altri discepoli invece vennero con la barca, trascinando la rete piena di pesci: infatti non erano lontani da terra se non un centinaio di metri. Scesi a terra, videro un fuoco di brace con del pesce sopra, e del pane. Disse loro Ges\u00f9: \u00abPortate un po' del pesce che avete preso or ora\u00bb. Allora Simon Pietro sal\u00ec nella barca e trasse a terra la rete piena di centocinquantatr\u00e9 grossi pesci. E bench\u00e9 fossero tanti, la rete non si spezz\u00f2. Ges\u00f9 disse loro: \u00abVenite a mangiare\u00bb. E nessuno dei discepoli osava domandargli: \u00abChi sei?\u00bb, poich\u00e9 sapevano bene che era il Signore. Allora Ges\u00f9 si avvicin\u00f2, prese il pane e lo diede a loro, e cos\u00ec pure il pesce. Questa era la terza volta che Ges\u00f9 si manifestava ai discepoli, dopo essere risuscitato dai morti."}
{"id": "1564603", "revid": "110157", "url": "https://it.wikipedia.org/wiki?curid=1564603", "title": "Arbaoua Ghaba", "text": " Arbaoua Ghaba \u00e8 una citt\u00e0 del Marocco, nella Provincia di Kenitra, nella regione di Rabat-Sal\u00e9-Kenitra.\nLa localit\u00e0 \u00e8 anche conosciuta come Arbaoua Akbat el Begor."}
{"id": "1564612", "revid": "256896", "url": "https://it.wikipedia.org/wiki?curid=1564612", "title": "Mograne", "text": "Mograne \u00e8 una citt\u00e0 del Marocco, nella provincia di K\u00e9nitra, nella regione di Rabat-Sal\u00e9-Kenitra.\nLa citt\u00e0 \u00e8 anche conosciuta come El Mograne, El Moghrane, Morhrane, El Morhrane e Morhane."}
{"id": "1564614", "revid": "729019", "url": "https://it.wikipedia.org/wiki?curid=1564614", "title": "Stazione di Atena Lucana (FCL)", "text": "Atena Lucana era il nome della stazione terminale delle ferrovia Atena Lucana - Marsico Nuovo, a scartamento ridotto e gestita dalle Ferrovie Calabro Lucane: la stazione porta lo stesso nome della stazione di Atena gestita da Rete Ferroviaria Italiana e ubicata sulla linea Sicignano degli Alburni - Lagonegro. Inoltre la linea avrebbe anche dovuto proseguire da Marsico Nuovo fino a Potenza.\nStoria.\nLa stazione di Atena Lucana venne inaugurata insieme alla linea per Marsico Nuovo nel 1931 e rappresentava il capolinea della ferrovia nonch\u00e9 il punto in cui la linea si sarebbe dovuto unire, tramite l'aggiunta di una terza rotaia alla ferrovia FS per proseguire fino a Lagonegro da dove poi avrebbe proseguito lungo la linea per Spezzano Albanese. Nonostante la stazione si trova nella frazione di Atena Scalo gli venne dato il nome di \"Atena Lucana\", mentre quella che si trovava nel centro della citt\u00e0 chiamata \"Atena Lucana Centro\".\nIl 20 marzo 1966 la linea venne interrotta da una frana, , visto anche il traffico scarsissimo: naturalmente insieme alla ferrovia chiuse anche la stazione.\nStrutture e impianti.\nSecondo i progetti originari la stazione avrebbe ricoperto un ruolo di primaria importanza nell'interscambio tra le varie linee e quindi venne dotata di numerosi servizi: il fabbricato viaggiatori, ancora visibile, ospitava la biglietteria, il deposito bagagli, un vano dedicato al capo stazione e sala d'attesa di prima e seconda classe.\nErano presenti tre binari per il servizio passeggeri che si univano poco dopo la stazione, molto probabilmente in quanto dovevano proseguire per Lagonegro. Erano presenti anche altri binari tronchi sia per lo scalo merci, dove \u00e8 ancora visibile il fabbricato, sia per la rimessa locomotiva. La stazione era anche dotata di un dormitorio per i ferrovieri e di una colonna idraulica.\nMovimento.\nSia il traffico passeggeri che merci della stazione era ridotto, visto anche le localit\u00e0 attraversate dalla linea: i treni infatti avevano l'unica destinazione presso la stazione di Marsico Nuovo.\nInterscambi.\nLa stazione dispone di:"}
{"id": "1564616", "revid": "2187", "url": "https://it.wikipedia.org/wiki?curid=1564616", "title": "Michele Viale Prel\u00e0", "text": ""}
{"id": "1564621", "revid": "13677983", "url": "https://it.wikipedia.org/wiki?curid=1564621", "title": "Ferrovie Calabro-Lucane", "text": ""}
{"id": "1564636", "revid": "834", "url": "https://it.wikipedia.org/wiki?curid=1564636", "title": "Souk Tleta Gharb", "text": ""}
{"id": "1564637", "revid": "13678065", "url": "https://it.wikipedia.org/wiki?curid=1564637", "title": "Nuova Arcangelo", "text": ""}
{"id": "1564640", "revid": "1573940", "url": "https://it.wikipedia.org/wiki?curid=1564640", "title": "Kceibya", "text": "Kceibya \u00e8 una citt\u00e0 del Marocco, nella provincia di Sidi Slimane, nella regione di Rabat-Sal\u00e9-Kenitra. Fino al 2009 Sidi Slimane faceva parte della provincia di Kenitra."}
{"id": "1564642", "revid": "36426", "url": "https://it.wikipedia.org/wiki?curid=1564642", "title": "Faro del progresso", "text": "Il Faro del progresso (in lingua originale: Beacon of Progress) \u00e8 un progetto non realizzato dell'architetto Constant-D\u00e9sir\u00e9 Despradelle che avrebbe dovuto essere, nelle intenzioni del progettista, il simbolo del progresso tecnologico avvenuto tra la fine dell'800 e l'inizio del '900. Il monumento si sarebbe dovuto erigere a Chicago.\nStoria e caratteristiche.\nNel 1900 Despradelle, professore di architettura al Massachusetts Institute of Technology, propose la costruzione di un obelisco alto 1.500 piedi (457 metri) a Chicago, sulle rive del Lago Michigan. Il Faro era una complessa espressione dell'amore di Despradelle, che era nato in Francia, verso l'America. Nei suoi piani l'obelisco avrebbe dovuto essere ornato con statue di leoni, aquile e figure femminili che rappresentavano le prime 13 colonie.\nDespradelle e i suoi studenti lavorarono al progetto per diversi anni, conseguendo numerosi premi. C'era per\u00f2 un difetto fatale: la base dell'obelisco non avrebbe potuto sostenere l'immenso peso del monumento di granito. Il Chicago Architectural Club espose i progetti del Faro del progresso, ma le autorit\u00e0 cittadine si rifiutarono di intraprenderne la costruzione.\nAltri progetti mai realizzati a Chicago.\nIl Faro del progresso non fu l'unico progetto per grandi opere, previste per la citt\u00e0 di Chicago, ma mai realizzate. Nel 1956 il Grattacielo Illinois, progettato dal famoso architetto Frank Lloyd Wright, dopo aver fatto molto parlare di s\u00e9 non incontr\u00f2 mai il favore dei finanziatori."}
{"id": "1564645", "revid": "2174375", "url": "https://it.wikipedia.org/wiki?curid=1564645", "title": "Lodi (New Jersey)", "text": "Lodi \u00e8 un comune degli Stati Uniti d'America, nella Contea di Bergen, nello Stato del New Jersey. Secondo il censimento del 2000, ha una popolazione di 23.971 abitanti. Da un punto di vista legislativo, Lodi, al pari di tutti gli altri \"borough\" del New Jersey \u00e8 disciplinato dalla Municipal Manager Law, deliberata dall'assemblea statale nel 1923.\nStoria.\nLodi fu fondata il 22 dicembre 1894, per incorporazione di porzioni delle municipalit\u00e0 di Lodi Township e di Saddle River Township (ora non pi\u00f9 esistenti), sulla base dei risultati di un referendum svoltosi il giorno precedente, all'apice del fenomeno della cosiddetta \"Boroughitis\", una sorta di \"mania\" che port\u00f2 alla creazione, tramite referendum, di molti piccoli borough.\nA Lodi \u00e8 dedicata una piazza del comune italiano di Bolognetta, in Sicilia, in ricordo dei molti suoi cittadini emigrati alla volta degli Stati Uniti d'America.\nTrasporti.\nTrasporto pubblico.\nLe linee di autobus 144, 161 e 164, gestite dal NJ Transit, collegano la cittadina con il Port Authority e Midtown Manhattan, mentre il 709, 712 e 780 forniscono un servizio locale"}
{"id": "1564646", "revid": "1543377", "url": "https://it.wikipedia.org/wiki?curid=1564646", "title": "Lalla Mimouna", "text": "Lalla Mimouna \u00e8 una citt\u00e0 del Marocco, nella provincia di K\u00e9nitra, nella regione di Rabat-Sal\u00e9-Kenitra.\nLa citt\u00e0 \u00e8 anche conosciuta come Lalla miouna-adachra e Lal-la Mimuna. "}
{"id": "1564652", "revid": "767487", "url": "https://it.wikipedia.org/wiki?curid=1564652", "title": "Fonologia della lingua esperanto", "text": "La fonologia della lingua esperanto indica in che modo si combinano i fonemi nell'esperanto. Il sistema fonologico segue il principio della trasparenza fonologica, secondo cui \"per ogni lettera vi \u00e8 un solo suono e per ogni suono una sola lettera\".\nEcco l'intero alfabeto della lingua esperanto e, per ogni lettera, il suo esame fonologico.\nA, a suono identico a quello assunto in italiano\nB, b suono identico a quello assunto in italiano\nC, c suono corrispondente alla \"z\" sorda dell'italiano \"spazio\"\n\u0108, \u0109 suono corrispondente alla \"c\" 'dolce' dell'italiano cipolla\" o di cedrata\"\nD, d suono identico a quello assunto in italiano\nE, e suono identico a quello assunto in italiano\nF, f suono identico a quello assunto in italiano\nG, g suono corrispondente alla \"g\" 'dura' dell'italiano gola\", ghetto\", \"ghiro\"\n\u011c, \u011d suono corrispondente alla \"g\" 'dolce' dell'italiano gelo\", giallo\", \"gioco\"\nH, h suono leggermente aspirato corrispondente alla \"h\" dell'inglese \"house\"\n\u0124, \u0125 suono fortemente aspirato corrispondente alla \"ch\" del tedesco \"doch\"\nI, i suono identico a quello assunto in italiano\nJ, j \"i\" semiconsonante come nell'italiano \"iuta\", \"aiuto\"\n\u0134, \u0135 suono corrispondente alla \"j\" francese di \"journal\"\nK, k suono corrispondente alla \"c\" 'dura' dell'italiano \"caro\"\nL, l suono identico a quello assunto in italiano\nM, m suono identico a quello assunto in italiano\nN, n suono identico a quello assunto in italiano\nO, o suono identico a quello assunto in italiano\nP, p suono identico a quello assunto in italiano\nR, r suono identico a quello assunto in italiano\nS, s suono corrispondente alla \"s\" sorda dell'italiano \"orso\"\n\u015c, \u015d suono corrispondente alla \"sc\" dell'italiano \"asceta\"\nT, t suono identico a quello assunto in italiano\nU, u suono identico a quello assunto in italiano\n\u016c, \u016d \"u\" semiconsonante come nell'italiano \"uomo\"\nV, v suono identico a quello assunto in italiano\nZ, z suono corrispondente alla \"s\" sonora dell'italiano \"rosa\", \"smettere\"\nIn aggiunta la sequenza di due lettere \"dz\" \u00e8 pronunciata come la z italiana sonora nella parola zona. Come si pu\u00f2 notare i fonemi dell'esperanto corrispondono in larga misura a quelli dell'italiano; l'esperanto possiede solo tre fonemi che non sono usati nell'italiano: il suono \u0135 (tuttavia usato in italiano in parole di origine francese come garage, beige, abat-jour), il suono h e il suono \u0125 (che \u00e8 per\u00f2 di uso rarissimo in esperanto).\nQuanto al posizionamento dell'accento tonico, la regola \u00e8 solo una: esso va posto sempre sulla penultima vocale. Si faccia quindi attenzione alle semiconsonanti j ed \u016d, in quanto esse non vengono considerate nel conteggio della penultima. Ad esempio, la parola \"amikoj\", amici, verr\u00e0 letta \"am\u00eccoi\" e non \"amic\u00f2i\"."}
{"id": "1564655", "revid": "366631", "url": "https://it.wikipedia.org/wiki?curid=1564655", "title": "Congestione stradale", "text": "La Congestione stradale \u00e8 una condizione relativa ad una rete il cui utilizzo aumenta progressivamente fino a pervenire a situazione di bassa velocit\u00e0, lunghi tempi di viaggio ed incremento delle code.\nL'esempio pi\u00f9 comune \u00e8 l'impiego di strade da parte dei veicoli. Questo accade quando il traffico (cio\u00e8 il flusso veicolare) \u00e8 superiore alla capacit\u00e0 della strada (o a quella di una intersezione lungo di essa).\nTeorie matematiche.\nL'ingegneria del traffico applica spesso le regole della fluidodinamica per lo studio dei flussi e dei fenomeni di congestione.\nClassificazione.\nLa classificazione qualitativa della congestione \u00e8 eseguita in genere secondo una scala di sei lettere (da A ad F) che si riferiscono ai livelli di servizio (LOS), come definiti nell'Highway Capacity Manual. Questi livelli sono utilizzati in ingegneria dei trasporti come un modo rapido per descrivere i livelli di traffico su strade o incroci.\nImpatti negativi.\nGli impatti sono diversi:\nContromisure.\nFra le misure tese a ridurre il traffico, i livelli di emissioni e a incentivare l'uso dei mezzi pubblici, si possono ricordare: car sharing, car pooling, taxi bus, parcheggi a pagamento, Zone a traffico limitato, targhe alterne, rete di piste ciclabili, incentivazione e facilitazione delle biciclette su viabilit\u00e0 ordinaria, blocco totale del traffico, creazione di filovia e ferrotramvia, metropolitane sotterranee, treni metropolitani e metro \"leggere\" di superficie, i cosiddetti Intelligent transportation system."}
{"id": "1564661", "revid": "75435", "url": "https://it.wikipedia.org/wiki?curid=1564661", "title": "Resurrezione di Ges\u00f9", "text": ""}
{"id": "1564668", "revid": "399", "url": "https://it.wikipedia.org/wiki?curid=1564668", "title": "Lodi, New Jersey", "text": ""}
{"id": "1564672", "revid": "44403", "url": "https://it.wikipedia.org/wiki?curid=1564672", "title": "Baltic Beverages Holdings", "text": ""}
{"id": "1564673", "revid": "1123126", "url": "https://it.wikipedia.org/wiki?curid=1564673", "title": "Domenica di Settuagesima", "text": "Nella Chiesa cattolica la Domenica di Settuagesima (in latino: \"Septuagesima\") \u00e8 celebrata nella Messa tridentina e nel rito ambrosiano tradizionale circa settanta giorni prima di Pasqua e segna l'inizio del Tempo di settuagesima (o Tempo di Carnevale), un tempo di preparazione alla Quaresima, in cui si iniziava l'astinenza dalle carni nei giorni feriali.\nStoria e caratteristiche.\nIn realt\u00e0, questa domenica cade il 64\u00ba giorno (9 settimane) prima di Pasqua e deve il suo nome ad una semplificazione, che pu\u00f2 essere spiegata storicamente. La prima domenica del tempo di Carnevale ad essere introdotta nel calendario liturgico fu la domenica di Quinquagesima (VI secolo). Nel VII secolo si aggiunsero altre due domeniche, la prima, che cade quasi sessanta giorni prima della Pasqua (il 57\u00ba giorno per la precisione), fu chiamata domenica di Sessagesima e la seconda di Settuagesima. \nLa domenica di Settuagesima pu\u00f2 cadere dal 18 gennaio al 22 febbraio. \nIl colore liturgico di questa domenica \u00e8 il violaceo. Da questa domenica fino al Gioved\u00ec Santo non si canta la dossologia maggiore (Gloria), n\u00e9 l'Alleluia come acclamazione al Vangelo. Inoltre da questa domenica si canta il tratto, tipico dei tempi penitenziali. \nCon la riforma liturgica di Paolo VI la domenica di Settuagesima ha lasciato il posto ad una domenica del tempo ordinario.\nLa domenica di Settuagesima \u00e8 presente anche nel calendario luterano."}
{"id": "1564675", "revid": "2091899", "url": "https://it.wikipedia.org/wiki?curid=1564675", "title": "Tiocolchicoside", "text": "Il tiocolchicoside \u00e8 una molecola solforata semisintetica derivata dal colchicoside, un glucoside naturale presente nella pianta \"Gloriosa superba\". Ha effetto miorilassante e antinfiammatorio. Viene utilizzato come farmaco miorilassante, antinfiammatorio e analgesico. Appartiene alla classe terapeutica dei miorilassanti ad azione centrale. Codice ATC: M03BX05.\nFarmacodinamica.\nIl meccanismo d'azione con il quale il farmaco esercita l'attivit\u00e0 miorilassante non \u00e8 ancora stato definito. Tuttavia, diversi studi hanno messo in evidenza i principali target molecolari nell'organismo, ovvero i recettori del GABA GABAa, attraverso i quali il farmaco induce crisi epilettiche, e i recettori glicinergici stricnina-sensibili, che sono possibilmente coinvolti nell'attivit\u00e0 miorilassante e analgesica. \nAttivit\u00e0 epilettogenica.\nIn passato si riteneva che tiocolchicoside inducesse un effetto di rilassamento muscolare attraverso l'interazione come agonista con i GABAaR nel sistema nervoso centrale: il GABA \u00e8 un neurotrasmettitore inibitorio, quindi questo effetto inibitorio sarebbe stato responsabile del rilassamento del muscolo scheletrico. Tuttavia, sotto specifiche condizioni cliniche e sperimentali, tiocolchicoside ha mostrato di indurre crisi epilettiche, dunque il suo effetto non pu\u00f2 derivare dall'inibizione del SNC. Si \u00e8 perci\u00f2 studiata ed evidenziata un'attivit\u00e0 non come agonista ma come antagonista di questi recettori. Questa attivit\u00e0 spiega l'effetto epilettogenico ma non quello miorilassante.\nPrecedenti studi hanno mostrato che tiocolchicoside induce crisi epilettiche focali e generalizzate sia in modelli animali che nell'uomo. Sono state sperimentate sul ratto diverse dosi di tiocolchicoside da solo o insieme a beta-carbolina o PTZ, che sono farmaci convulsivanti. I dati raccolti hanno dimostrato che tiocolchicoside \u00e8 un agente proconvulsivante capace di potenziare gli effetti di altri farmaci che agiscano da antagonisti dei recettore GABAa.\nRecentemente \u00e8 stata studiata l'attivit\u00e0 di tiocolchicoside nei ratti sui recettori GABAa sinaptici delle cellule del Purkinje e dei GABAa extrasinaptici delle cellule dei granuli. Entrambi i tipi cellulari si trovano nel cervelletto, che ha un ruolo nella regolazione del movimento volontario. I recettori extrasinaptici delle cellule dei granuli presentano un'alta affinit\u00e0 per il GABA, il che significa che basta una piccola concentrazione di neurotrasmettitore perch\u00e9 avvenga il legame; mentre i recettori sinaptici delle cellule del Purkinje hanno un'affinit\u00e0 pi\u00f9 bassa. Allo stesso modo tiocolchicoside \u00e8 pi\u00f9 attiva sui recettori delle cellule dei granuli rispetto ai recettori delle cellule del Purkinje . Tiocolchicoside si comporta quindi da inibitore dei recettori GABAa e la potenza dell'inibizione dipende dalle subunit\u00e0 di cui sono composti questi due tipi recettoriali: le subunit\u00e0 che compongono il recettore delle cellule dei granuli permettono di legare meglio il GABA, e quindi anche il farmaco, rispetto alle subunit\u00e0 di cui \u00e8 composto il recettore delle cellule del Purkinje. \nIn conclusione, l'effetto epilettogenico \u00e8 dovuto principalmente all'azione antagonista di tiocolchicoside sui recettori GABAa del cervelletto, in particolare a livello delle cellule dei granuli, causando un'alterazione dell'attivit\u00e0 muscolare.\nInoltre, tiocolchicoside possiede una struttura molecolare simile a quella della colchicina, un alcaloide di origine vegetale che, oltre a provocare la depolimerizzazione dei microtubuli del fuso mitotico, \u00e8 anche un antagonista competitivo dei GABAaR. Ci\u00f2 potrebbe spiegare, almeno in parte, l'azione epilettogenica. \nAttivit\u00e0 miorilassante.\nIl meccanismo attraverso il quale tiocolchicoside d\u00e0 l'effetto miorilassante e analgesico deve ancora essere determinato. Secondo alcuni studi, questa attivit\u00e0 potrebbe essere spiegata con l'interazione del farmaco con i recettori della glicina a livello del midollo spinale.\nIn particolare, \u00e8 stato dimostrato che tiocolchicoside si comporta come un modulatore allosterico sui recettori della glicina stricnino-sensibili nel midollo spinale e nel tronco cerebrale del ratto. Questi recettori sono dei complessi costituiti di diverse subunit\u00e0, legano sia glicina, un neurotrasmettitore, che stricnina, un veleno. I siti di interazione per glicina e stricnina sono diversi. Tiocolchicoside interagirebbe proprio con il sito di legame per la glicina, e come la glicina, esplicherebbe un potente effetto inibitorio allosterico sul legame della stricnina, ovvero ne impedirebbe il legame. In funzione del ruolo inibitorio esercitato dalla glicina come neurotrasmettitore sulle funzioni motorie, \u00e8 possibile che l'attivit\u00e0 miorilassante di tiocolchicoside sia mediata, almeno in parte, dall'interazione con questi recettori come agonista.\nAttivit\u00e0 antinfiammatoria.\nPer quanto concerne l'attivit\u00e0 antinfiammatoria, recenti studi hanno evidenziato la capacit\u00e0 di tiocolchicoside di inibire l'attivazione di NF-\u03baB. In particolare \u00e8 stato dimostrato che tiocolchicoside inibisce il legame di NF-\u03baB al promotore di COX-2.\nFarmacocinetica.\nAssorbimento.\nDopo l'assunzione di tiocolchicoside per via orale (tramite compresse) o per via intramuscolare (tramite iniezioni), vi \u00e8 una fase di assorbimento. In particolare, a seguito di assunzione per via orale, il principio attivo viene assorbito a livello intestinale ma non viene rilevato nel sangue, mentre si riscontrano i due metaboliti principali: il metabolita attivo SL18.0740 e il metabolita inattivo SL59.0955; per entrambi, la concentrazione plasmatica massima viene raggiunta dopo un'ora dall'assunzione. Il fatto che il principio attivo immodificato sia assente a livello plasmatico indica che il metabolismo di questo farmaco \u00e8 principalmente intestinale.\nDistribuzione.\nDopo la fase di assorbimento, segue una fase di distribuzione del farmaco nell'organismo. \u00c8 stato stimato il volume di distribuzione apparente pari a 42,7 L dopo l'assunzione di 8 mg di tiocolchicoside per via intramuscolare. Ad oggi non si hanno dati riguardo al volume di distribuzione dei due metaboliti.\nBiotrasformazione.\nCon il termine biotrasformazione si intende l'insieme di reazioni chimiche ed enzimatiche effettuate dall'organismo nei confronti di uno xenobiotico, quindi anche di un farmaco, allo scopo di renderlo pi\u00f9 facilmente eliminabile; talvolta, le reazioni di metabolizzazione sono necessarie per ottenere la molecola farmacologicamente attiva. Nel caso specifico di tiocolchicoside, la biotrasformazione dopo assunzione orale avviene prevalentemente a livello intestinale. Poich\u00e9 la superficie intestinale risulta essere la principale sede di assorbimento dei farmaci, \u00e8 possibile giustificare l'assenza di tiocolchicoside immodificato a livello plasmatico. \nDopo assunzione orale, tiocolchicoside viene quindi metabolizzato in aglicone 3-demetiltiocolchicina, metabolita inattivo indicato anche come SL59.0955. Successivamente, avviene una reazione di glucuronazione, ovvero di coniugazione con una molecola di acido glucuronico: si ottiene cos\u00ec il glucuroconiugato, indicato anche come SL18.0740. Questo metabolita \u00e8 il vero responsabile dell'attivit\u00e0 farmacologica di tiocolchicoside dopo l'assunzione orale. Il metabolita SL59.0955 pu\u00f2 subire un'ulteriore modifica in quanto pu\u00f2 essere demetilato a didemetil-tiocolchicina.\nEliminazione.\nA seguito di somministrazione intramuscolare, la clearance plasmatica \u00e8 pari a 19,2 l/h, mentre il tempo di emivita, indicato come T1/2, \u00e8 pari a 1,5 ore.\nDopo somministrazione orale invece, il farmaco viene escreto principalmente nelle feci (79%), mentre a livello urinario, l'escrezione rappresenta solamente il 20%. \u00c8 possibile riscontrare i metaboliti SL18.0740 e SL59.0955 sia nelle urine che nelle feci, mentre non si ritrova tiocolchicoside immodificato. Il metabolita didemetil-tiocolchicina si riscontra solo nelle feci, ma non nelle urine.\nDopo somministrazione orale di tiocolchicoside, il metabolita SL18.0740 viene eliminato con un T1/2 apparente compreso tra 3,2 e 7 ore e il metabolita SL59.0955 con un T1/2 medio di 0.8 ore.\nPer quanto riguarda la somministrazione topica di formulazioni a base di tiocolchicoside (come unguenti e creme) alle dosi raccomandate, i livelli plasmatici del principio attivo risultano essere inferiori al livello minimo determinabile. Ci\u00f2 dimostra che la somministrazione topica non comporta alcun assorbimento di tiocolchicoside.\nEffetti collaterali.\nGli effetti collaterali di questo farmaco includono nausea, allergie, e a dosi elevate, epatotossicit\u00e0.\nLa maggior parte dei farmaci miorilassanti provocano effetti di sonnolenza, ma Tiocolchicoside ne \u00e8 esente dato che non interagisce con i recettori nicotinici a dosi terapeutiche standard.. \nTiocolchicoside ha mostrato un effetto convulsivante in due pazienti con pregressa storia di epilessia e un paziente sottoposto a chirurgia maxillo-facciale conseguentemente alla frattura della mandibola in un incidente d'auto. La somministrazione sia orale che intramuscolare di tiocolchicoside ha indotto, per effetto cumulativo al raggiungimento di 12 mg/kg di peso corporeo nell'organismo, una crisi epilettica tonico-clonica generalizzata. Dopo sospensione del trattamento i pazienti non hanno pi\u00f9 subito attacchi epilettici. Il possibile meccanismo che sottost\u00e0 all'azione proconvulsivante di tiocolchicoside \u00e8 da attribuirsi al ruolo di antagonista dei recettori gabaergici GABAa.\nLa somministrazione intramuscolare di tiocolchicoside pu\u00f2 predisporre il paziente al rischio di episodi di sincope vasovagale, pertanto l'impiego del farmaco richiede un attento monitoraggio.\nControindicazioni.\nReazioni di ipersensibilit\u00e0.\nTiocolchicoside non deve essere assunto in caso di ipersensibilit\u00e0 al principio attivo stesso o agli eccipienti presenti nella formula farmaceutica. Le formulazioni a base di tiocolchicoside, infatti, possono contenere eccipienti capaci di innescare reazioni di ipersensibilit\u00e0 in soggetti atopici. Tra i vari eccipienti, nelle compresse rigide si possono riscontrare: lattosio monoidrato, amido di mais, magnesio stearato, gelatina, ferro ossido giallo e titanio diossido (questi ultimi tre si possono riscontrare nell'involucro esterno). Nelle compresse orodispersibili si ritrovano: crospovidone, aspartame, mannitolo e magnesio stearato. Gli eccipieni presenti nelle soluzioni iniettabili per uso intramuscolare sono: sodio cloruro, acido cloridrico 1M e acqua. \nL'alcol etilico presente come eccipiente nelle formulazioni topiche (schiuma cutanea) pu\u00f2 indurre secchezza e irritazione; nelle preparazioni topiche di tiocolchicoside quali creme e unguenti possono essere presenti fra gli eccipienti i paraidrossibenzoati, responsabili in alcuni casi di reazioni allergiche ritardate (dermatite da contatto), e, meno frequentemente, di reazioni allergiche immediate (orticaria, broncospasmo).\nPazienti con intolleranza al lattosio.\nPoich\u00e9 nelle compresse rigide pu\u00f2 essere presente il lattosio, i soggetti che presentano intolleranza al galattosio (dovuta a rari problemi ereditari), deficit di lattasi, problemi di malassorbimento di glucosio e/o galattosio, non devono assumere il farmaco.\nPazienti affetti da fenilchetonuria.\nTra gli eccipienti di alcune compresse orodispersibili vi pu\u00f2 essere l'aspartame, edulcorante fonte dell'amminoacido fenilalanina. L'assunzione di questo farmaco \u00e8 per questo motivo controindicata in pazienti che soffrono di fenilchetonuria, una rara patologia metabolica ereditaria che comporta una riduzione della quantit\u00e0 e della funzionalit\u00e0 dell'enzima fenilalanina idrossilasi (PAH) necessario per il metabolismo della fenilalanina, la cui concentrazione plasmatica, di conseguenza, aumenta con effetti tossici a livello cerebrale.\nDonne gestanti, in allattamento o in et\u00e0 fertile che non assumono contraccettivi.\nAd oggi, i dati disponibili ottenuti da diversi studi clinici sui possibili effetti teratogeni connessi all'esposizione a tiocolchicoside durante la gravidanza non permettono di identificare questo farmaco come teratogeno. Per indagare i possibili effetti genotossici (quindi potenzialmente cancerogeni e teratogeni) di tiocolchicoside, sono stati effettuati studi preclinci \"in vitro\" e \"in vivo\": entrambi gli studi hanno messo in evidenza un chiaro effetto aneugenico a carico del metabolita M2 del tiocolchicoside. Sono stati inoltre raccolti casi spontanei post-immissione in commercio sulla base di segnalazioni registrate in due database di farmacovigilanza globali. In questi due database risultano essere registrati alcuni casi di effetti teratogeni (malformazioni) in bambini nati da madri esposte a tiocolchicoside durante la gravidanza. Poich\u00e9 l'insieme di tutti questi dati non consente di giungere ad una conclusione certa, non pu\u00f2 essere escluso un rapporto di causalit\u00e0 tra l'assunzione del farmaco e l'aneuploidia. Pertanto, l'uso di tiocolchicoside \u00e8 controindicato durante la gestazione e poich\u00e9 il principio attivo \u00e8 secreto nel latte materno, \u00e8 controindicato anche durante l'allattamento. In letteratura viene riportato il caso di una paziente neonata di tre mesi che ha manifestato crisi convulsive a seguito della somministrazione di tiocolchicoside tramite allattamento: la storia clinica della paziente risultava essere normale ma la madre aveva assunto per i precedenti tre giorni il farmaco, per trattare un dolore al collo. Dopo sospensione della nutrizione con latte materno, la paziente neonata si \u00e8 ripresa e non ha pi\u00f9 manifestato crisi convulsive.\nParalisi flaccida e/o ipotonie muscolari.\nI pazienti che manifestano paralisi flaccida e/o ipotonie muscolari non devono assumere il farmaco.\nPazienti con danno alla barriera ematoencefalica, danno cerebrale o storia di epilessia.\nI pazienti con danno della barriera ematoencefalica, danno acuto cerebrale o con storia di epilessia non dovrebbe assumere il tiocolchicoside per il rischio di insorgenza di crisi convulsive.\nPazienti con storia di epilessia o grave danno cerebrale.\nTiocolchicoside \u00e8 un potente agente proconvulsivante per blocco dei recettori GABAa a livello centrale. \u00c8 controindicata in pazienti con pregressa storia epilettica, in trattamento con farmaci antiepilettici, e in soggetti che abbiamo subito gravi danni cerebrali con possibile lesione della barriera emato-encefalica.\nRestrizioni di assunzione e avvertenze.\nL'EMA, ovvero l'Agenzia Europea dei Medicinali, ha disposto delle restrizioni di assunzione di tiocolchicoside, a seguito di un riesame avviato dall'Agenzia Italiana del Farmaco (AIFA) sulle evidenze sperimentali riguardo all'effetto aneugenico del metabolita M2. Il Comitato per i medicinali per uso umano (CHMP) \u00e8 giunto alla conclusione che l'aneuploidia si potrebbe manifestare a seguito di un'esposizione a M2 a livelli non molto superiori a quelli rilevati dopo la somministrazione orale del farmaco alle dosi raccomandate. \nVisto che l'aneuploidia costituisce un fattore di rischio per danni al feto, riduzione della fertilit\u00e0 maschile e, in linea teorica, aumento del rischio di cancro, sono state assunte delle misure per rendere l'assunzione del farmaco pi\u00f9 sicura possibile. Queste misure sono state approvate dalla Commissione Europea il 17 gennaio 2014.\nQueste restrizioni di assunzione affermano che l'uso parenterale di tiocolchicoside deve essere limitato ad una terapia breve adiuvante per il trattamento di contratture muscolari acute o patologie vertebrali in adulti con et\u00e0 superiore ai 16 anni: infatti tiocolchicoside non pu\u00f2 essere assunto durante la pubert\u00e0. Il dosaggio di tiocolchicoside non deve superare i 7 giorni per la somministrazione orale (dose massima 8 mg ogni 12 ore) e 5 giorni per la somministrazione per via intramuscolare (dose massima pari a 4 mg ogni 12 ore). La posologia \u00e8 stata definita considerando i tempi di emivita e di eliminazione del metabolita M2. \nIn caso di prescrizioni passate per terapie a lungo termine, risulta essere necessaria una revisione della terapia da parte del medico curante. Le donne in et\u00e0 fertile non possono assumere tiocolchicoside se non utilizzando metodi contraccettivi e le donne in gravidanza non devono assumere il farmaco. Un tempo tiocolchicoside era indicato per \u201cmalattia di Parkinson e parkinsonismo da farmaci con particolare riferimento alla sindrome neurodislettica\u201d: il CHMP ha eliminato questa indicazione terapeutica in quanto prevedeva un trattamento a lungo termine. Poich\u00e9 la somministrazione topica di tiocolchicoside non comporta la presenza del mtabolita M2 a livello plasmatico, le restrizioni riguardano esclusivamente le formulazioni per somministrazione orale e intramuscolare.\nInfine, il CHMP ha stabilito il rapporto rischi/benefici per i medicinali a base di tiocolchicoside: il rapporto risulta essere favorevole solamente quando vengono rispettate tutte le restrizioni, le avvertenze e le limitazioni. \nProspettive per il futuro.\nDi recente, si sta cercando di indagare l'attivit\u00e0 antitumorale di vecchi e gi\u00e0 noti principi attivi, nel tentativo di scoprire nuovi approcci terapeutici per contrastare l'insorgenza e sviluppo di neoplasie e metastasi. \u00c8 il caso specifico di tiocolchicoside, oggetto di studio per indagare la sua possibile attivit\u00e0 anti-tumorale. In particolare, \u00e8 stato effettuato uno studio per capire se tiocolchicoside, poich\u00e9 in grado di inibire il fattore NF-\u03baB, avesse un'attivit\u00e0 antitumorale. NF-\u03baB \u00e8 un fattore di trascrizione sequenza-specifico coinvolto nell'infiammazione e nella risposta immunitaria innata, attraverso il controllo di pi\u00f9 di 400 geni. In condizioni sperimentali \"in vitro\", tiocolchicoside ha inibito la proliferazione di varie linee cellulari tumorali, ha inibito la capacit\u00e0 del tumore di formare colonie e ha indotto apoptosi inibendo proteine antiapoptotiche; inoltre, ha soppresso l'attivazione di NF-\u03baB. Questi studi \"in vitro\", hanno infine dimostrato che tiocolchicoside non \u00e8 in grado di indurre gli effetti appena citati in cellule sane (condizione necessaria per avere una selettivit\u00e0 d'azione limitata alle sole cellule malate, riducendo cos\u00ec la tossicit\u00e0 verso le cellule sane). Tramite questo studio \u00e8 stato dimostrato che tiocolchicoside \u00e8 in grado di inibire la proliferazione di cellule di linfoma, mieloma, carcinoma a cellule squamose, cancro al seno, colon e reni. "}
{"id": "1564676", "revid": "729019", "url": "https://it.wikipedia.org/wiki?curid=1564676", "title": "Stazione di Cava dei Tirreni", "text": "La stazione di Cava de' Tirreni \u00e8 lo scalo ferroviario della cittadina omonima, in provincia di Salerno, sulla linea Napoli-Salerno.\nStoria.\nLa stazione di Cava ha avuto in passato un discreto traffico merci a servizio dell'attiguo tabacchificio. Dalla fine del XIX secolo ed in alcuni periodi del '900 fu interessata da un ipotetico progetto, mai realizzato, che l'avrebbe vista capolinea di una \"ferrovia amalfitana\" in un tracciato verso Amalfi e Sorrento.\nIl fabbricato viaggiatori venne completato nel 1950.\nCon la costruzione della galleria direttissima negli anni sessanta, lo scalo ha perso le corse a lunga percorrenza pur mantenendo un elevato movimento passeggeri. Nel 2004 il terzo binario, senza banchina e ad uso merci, \u00e8 stato adibito al traffico passeggeri con la costruzione di un nuovo marciapiede, un sottopassaggio e lo sbancamento del vecchio marciapiedi dei binari 1-2 (ormai inutile), onde recuperare spazio. Nello stesso periodo la vicina stazione di Vietri riduceva il numero di binari di servizio da 3 a 2.\nStrutture e impianti.\nLa stazione si trova sulla centrale via XXV Luglio (SS 18), all'incrocio con viale Garibaldi, che porta al corso e, dunque, al centro storico di Borgo Scacciaventi. Al lato orientale della struttura si trova, poco distante, la frazione di Pregiato.\nSorge sulla linea Napoli Centrale - Salerno, nel tratto parallelo (tra Nocera Inferiore-Salerno) alla direttissima, chiamato appunto via Cava, fra le stazioni di Nocera Superiore e Vietri-Amalfi. Il lato meridionale che porta alla stazione venne interrato nei primi anni novanta e su di esso vi \u00e8 stato costruito un grande parcheggio, detto \"Trincerone\".\nIl grande fabbricato viaggiatori \u00e8 composto su pi\u00f9 livelli, con scale per raggiungere il livello delle pensiline, pi\u00f9 in basso rispetto al suolo stradale. Ai due lati conta 2 grandi scritte in pietra a rilievo \"CAVA DEI TIRRENI\". All'interno, al piano superiore si trovano l'edicola e l'ufficio biglietteria, all'esterno il bar. La stazione conta 2 binari al servizio passeggeri su 3 totali, con 2 banchine raggiunte da sottopassaggio. I tronchini dello scalo merci si attestano al lato fabbricato viaggiatori direzione Nocera.\nMovimento.\nLa stazione \u00e8 servita dai treni regionali e metropolitani svolti da Trenitalia nell'ambito del contratto di servizio stipulato con la Regione Campania.\nServizi.\nL'impianto, classificato da RFI nella categoria \"Silver\", dispone di:\nLa stazione dispone di:"}
{"id": "1564677", "revid": "1573940", "url": "https://it.wikipedia.org/wiki?curid=1564677", "title": "Cnemaspis", "text": "Cnemaspis \u00e8 un genere di piccoli sauri della famiglia dei Gekkonidi, diffusi in Africa e Asia.\nDescrizione.\nSono gechi di taglia piccola, dotati di pupille rotonde, tipiche delle specie diurne.\nBiologia.\nSono gechi diurni.\nSi nutrono di insetti.\nDistribuzione e habitat.\nIl genere \u00e8 diffuso prevalentemente in Asia meridionale e nel Sud-Est asiatico; un esiguo numero di specie \u00e8 presente nell'Africa subsahariana.\nTassonomia.\nIl genere \"Cnemaspis\" comprende 107 specie:"}
{"id": "1564678", "revid": "287204", "url": "https://it.wikipedia.org/wiki?curid=1564678", "title": "Brenda Fassie", "text": "Nota anche come \"Madonna delle township\", \"Regina del pop africano\", o con il nomignolo Mabrr, Fassie \u00e8 popolarissima in Sudafrica, e alcuni suoi dischi hanno avuto successo anche negli Stati Uniti e in Europa.\nBiografia.\nFassie nacque nel 1964 a Langa, una township presso Citt\u00e0 del Capo. Bambina prodigio, Fassie inizi\u00f2 a cantare all'et\u00e0 di quattro anni, e fu notata dal produttore Kokoi Lebona nel 1979. Lebona port\u00f2 Fassie a Johannesburg, facendola ospitare dalla propria famiglia nella township di Soweto.\nA Johannesburg, Fassie entr\u00f2 a far parte prima di un trio vocale chiamato Joy e poi del gruppo musicale Blondie and Papa. Gi\u00e0 nel 1983, per\u00f2, aveva fondato un proprio gruppo chiamato Brenda and the Big Dudes, e inciso il suo primo singolo di successo, \"Weekend Special\". Il brano vendette oltre 200.000 copie; dato il suo successo, fu pubblicato anche all'estero, e a 19 anni Fassie fece il suo primo tour mondiale toccando Stati Uniti, Europa, Australia e Brasile.\nNel 1989, sciolto il gruppo dei \"Big Dudes\", Fassie incise un album di grande successo commerciale, \"Too Late for Mama\", prodotto da Sello Twala. In questo disco Fassie incluse testi di esplicita condanna del regime dell'apartheid: alcuni dei brani (in particolare \"Black President\") furono censurati dal governo, diventando ciononostante estremamente noti in tutto il paese. Questi primi lavori di Fassie vengono classificati come bubblegum pop, un genere pop basato su melodie particolarmente semplici e accattivanti.\nNegli anni novanta Fassie attravers\u00f2 un periodo di gravi problemi personali, inclusi un divorzio (forse motivato da violenza domestica), la morte della madre, l'abuso di cocaina. All'apice della crisi, nel 1995, una sua relazione omosessuale fu troncata dalla morte per overdose della sua compagna. Questo evento drammatico convinse Fassie a rivolgersi a un centro di recupero di tossicodipendenti e a dare una svolta alla propria vita.\nNel 1996 si ripresent\u00f2 sulle scene incidendo alcuni brani in due con il cantante congolese Papa Wemba, per poi tornare a lavorare con il suo ex produttore Twala. La ripresa di questa collaborazione riport\u00f2 Fassie al successo, con l'album \"Membeza\" (1997) alla prima posizione delle classifiche di vendita sudafricane. Uno dei brani dell'album fu scelto dall'African National Congress come colonna sonora della campagna elettorale del 1999, e nello stesso anno a Fassie venne chiesto di esibirsi di fronte al neoeletto presidente Thabo Mbeki. A partire da \"Membeza\", Fassie inizi\u00f2 una sperimentazione musicale legata soprattutto allo hip hop e al kwaito, un genere musicale dance legato alla tradizione xhosa, zulu e sotho.\nA \"Membeza\" seguirono una serie di altri lavori di grande successo, fra cui \"Nomakanjani\" (1999), \"Amadlozi\" (2000) \"Mina Nawe\" (2001), \"Myekeleni\" (2002) e \"Mali\" (2004). Fassie vinse per quattro anni consecutivi il premio per l'album pi\u00f9 venduto del Sudafrica, e torn\u00f2 a fare tour mondiali.\nIl 25 aprile 2004 Fassie fu ricoverata a Johannesburg per un forte attacco d'asma che la port\u00f2 all'arresto cardiaco. Mor\u00ec il 9 maggio successivo. Al suo funerale presenziarono sia Tabho Mbeki che Nelson Mandela.\nIl report post mortem afferma che la cantante fosse affetta da HIV-Aids e che la crisi respiratoria, con successivo attacco cardiaco, fosse dovuto ad una massiccia assunzione di cocaina (overdose). Il suo cervello \u00e8 stato troppo tempo senza ossigeno e ci\u00f2 caus\u00f2 il coma e la successiva morte."}
{"id": "1564680", "revid": "92723", "url": "https://it.wikipedia.org/wiki?curid=1564680", "title": "Musical museum", "text": "Il Musical museum \u00e8 un museo di Londra, situato a Brentford. Fondato nel 1963, \u00e8 noto principalmente per la sua raccolta di strumenti musicali meccanici e automatici.\nStoria.\nIl museo \u00e8 stato fondato nel 1963 da Frank W. Holland a Brentford in High Street all'interno della St George's Church, una vecchia chiesa anglicana sconsacrata.\nFrank W. Holland, nato nel 1910, visse nel periodo in cui gli strumenti meccanici iniziavano a perdere la loro utilit\u00e0 sostituiti dal fonografo, dai cilindri fonografici e dal grammofono. Nonostante questo il suo interesse verso le macchine sonore lo port\u00f2 ad essere un vero esperto nel settore ed in breve tempo venne acclamato sia come fine restauratore e sia come geniale inventore di nuovi macchinari. Come narrato da lui stesso nell'autobiografia \"A box fulls of Rolls\", queste passioni lo portarono infine a rendere pubblica la sua collezione con la realizzazione del suo museo.\nDopo la morte di Holland nel 1989, tutt'oggi la sua opera \u00e8 portata avanti da competenti volontari che recentemente, in seguito a un trasloco di tonnellate di strumenti musicali, sono riusciti a dare vita alla nuova e funzionale sede del museo nel 2007, i fondi per la realizzazione della quale sono derivati dal \"Fondo della Lotteria Nazionale Inglese\"\nStruttura.\nIl museo attuale \u00e8 sistemato su tre piani.\nIl primo piano \u00e8 suddiviso in quattro gallerie dove vengono mostrati gli strumenti tuttora funzionanti sistemati all'interno di ambienti che ricostruiscono la realt\u00e0 dei luoghi nella loro originaria collocazione.\nAl secondo piano si trovano sia una sala da concerto da 280 posti e sia un cinema in stile anni trenta dove \u00e8 collocato il \"Regal Wurlitzer\", strumento che fa parte della collezione, nato per accompagnare i film muti e funzionante con rulli originali degli anni venti.\nIl museo \u00e8 fornito di una biblioteca di oltre 30.000 rulli musicali ed organizza workshop sul restauro di macchine sonore automatiche.\nCollezione.\nIl Musical Museum contiene una delle prime collezioni al mondo di strumenti musicali automatici, dagli orologi a carillon fino all'organo Wurlitzer automatico comprendendo tutta la gamma dei pianoforti automatici e macchine orchestra."}
{"id": "1564685", "revid": "729019", "url": "https://it.wikipedia.org/wiki?curid=1564685", "title": "Cesare Castellotti", "text": "Entrato in RAI all'inizio degli anni sessanta, ha curato i servizi da Torino prima sul \"Telegiornale unico\" e poi al TG1, principalmente sulla FIAT e sul calcio, sul basket e sulla pallavolo.\nNel 1975 \u00e8 stato premiato dall'allora presidente Giovanni Leone con il Premio Saint Vincent per il giornalismo.\nNel 1976 \u00e8 assieme a tanti altri colleghi nella squadra di corrispondenti dei campi di \"90\u00ba minuto\" dove interveniva dai campi di Torino e dalle altre citt\u00e0 del Nord.\nNel 1979 \u00e8 conduttore di \"Piemonte Sport\" del TG Piemonte di Rai 3.\nHa seguito 5 Mondiali di calcio e 6 Olimpiadi per la RAI.\nPer molti anni \u00e8 stato corrispondente da Torino per 90\u00ba minuto; indimenticabili le cravatte granata che spesso indossava.\n\u00c8 stato alla FNSI fino al 2006.\nAttualmente ricopre la carica di direttore de \"Il Dossier\", testata giornalistica on-line specializzata nel settore autoveicoli."}
{"id": "1564689", "revid": "767487", "url": "https://it.wikipedia.org/wiki?curid=1564689", "title": "Geoff Tate", "text": "Viene considerato uno dei pi\u00f9 abili e versatili cantanti del panorama hard &amp; heavy. Centinaia di artisti citano lui e i Queensr\u00ffche come maggiori influenze.\nBiografia.\nNato in Germania da genitori statunitensi, dopo la sua nascita i suoi genitori si trasferirono a Tacoma, Washington, dove frequent\u00f3 le scuole superiori. Geoff inizi\u00f2 la sua storia musicale studiando canto presso la scuola delle vicina Seattle del Maestro David Paul Kyle, uno dei pi\u00f9 importanti insegnanti statunitensi che tra l'altro impost\u00f3 molte altre 'stars' della musica rock come ad esempio Layne Staley degli Alice in Chains e Ann Wilson del gruppo Heart, e molti cantanti di Opera come ad esempio Marilyn Horne, Jesse Thomas, e Frederica Von Stade.\nLa sua carriera personale inizi\u00f2 con la cover band \"Tyrant\", con Adam Bomb, ed in seguito unendosi al gruppo \"Babylon\" partecip\u00f3 ad un contest di band emergenti, ma perdendo il concorso il gruppo si sciolse; gli fu chiesto di entrare nei \"The Mob\" e per un breve periodo ne fece parte ma non essendo pi\u00f9 interessato a proporre ancora 'cover musicali' di altri gruppi, abbandon\u00f3 il progetto. Continu\u00f3 poi con la progressive band \"Myth\", come cantante e tastierista, insieme a Kelly Gray (pi\u00f9 tardi sarebbe stato uno dei primi rimpiazzi per la dipartita di Chris DeGarmo dai Queensr\u00ffche).\nSi un\u00ec ai Queensr\u00ffche nel 1981. La band aveva gi\u00e0 registrato un intero demo di canzoni, mancavano solo le parti vocali. \"The Lady Wore Black\" divenne la prima canzone incisa con Geoff dalla band. Nel 1983 realizz\u00f2 il suo secondo album autoprodotto: l'EP omonimo. Con le sue 4 ottave di estensione, \u00e8 diventato un punto di riferimento per molti artisti della scena heavy metal. Tate si \u00e8 anche distinto dai colleghi del suo genere scrivendo i testi con una coscienza sociale. Testi socialmente impegnati sono presenti specialmente su \"\", su \"Empire\" e su \"Promised Land\".\nNel 2002, Tate ha realizzato il suo primo album solista dal titolo omonimo, pubblicato per la Sanctuary Records. Nel 2008 collabora all'album \"We Wish You a Metal Xmas and an Headbanging New Year\", raccolta di canzoni natalizie rivisitate in chiave metal, come cantante nella traccia \"Silver bells\".\nDurante il mese di giugno 2012, viene resa nota la sua separazione dai Queensr\u00ffche. Come suo sostituto, \u00e8 stato scelto Todd La Torre."}
{"id": "1564690", "revid": "767487", "url": "https://it.wikipedia.org/wiki?curid=1564690", "title": "Il giardino della felicit\u00e0", "text": "Il giardino della felicit\u00e0 (\"The Blue Bird\") \u00e8 un film diretto da George Cukor, tratto da \"L'uccellino azzurro\" di Maurice Maeterlinck. Rappresenta la prima coproduzione sovietico-americana nella storia del cinema.\nTrama.\nDue fratellini, il maschio Tyltyl e la femmina Mytyl, girovagando hanno incontrato una bambina malata che vorrebbero rendere felice; ma poich\u00e9 si sono allontanati dalla casa del padre boscaiolo pi\u00f9 di quanto la mamma permetta, vengono spediti a letto senza cena. In sogno compare loro Luce che li invita a viaggiare in cerca dell'Uccello Blu - la felicit\u00e0 - accompagnati da elementi domestici personificati: Acqua e Fuoco, Pane, Latte, Zucchero, il cane Tylo e la gatta Tylette. Con il sussidio di un diamante luminoso (la Ragione?), i due piccoli raggiungono il paese dei Ricordi, il castello della Notte, il Regno dei Piaceri, la Foresta degli Alberi, la Terra del Futuro. Svegliati dalla mamma, si accorgono che l'Uccello Blu era nella loro casetta e lo portano alla bimba infelice.\nProduzione.\nIl budget stimato \u00e8 di 12.000.000 di dollari. Le riprese durarono dal 20 gennaio all'11 agosto 1975. Realizzato parte negli USA, parte in URSS, venne girato a Mosca e a Leningrado con l'apporto di una doppia troupe e la partecipazione di stelle dello star-system sovietico, tra cui il famoso mimo Oleg Popov e la grande ballerina classica Nade\u017eda Pavlova. La fiaba da cui \u00e8 tratto il film venne rappresentata per la prima volta proprio a Mosca nel 1908.\nDistribuzione.\nNegli Stati Uniti il film incass\u00f2 887.000 dollari, in Spagna 6.299.382 (a fronte di 122.860 biglietti venduti).\nDate di uscita.\nIMDb"}
{"id": "1564692", "revid": "1714743", "url": "https://it.wikipedia.org/wiki?curid=1564692", "title": "Tebaldo II di Champagne", "text": "Origine.\nSecondo il monaco e cronista inglese, Orderico Vitale, Tebaldo era il figlio maschio secondogenito del conte di Blois, di Chartres, di Ch\u00e2teaudun, di Tours, di Provins, di Sancerre e di Meaux, Stefano II, e di Adele d'Inghilterra (circa 1062 - 1137), che, sia secondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", che secondo il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury e Orderico Vitale, ed ancora il cronista e monaco benedettino inglese, Matteo di Parigi, era figlia del duca di Normandia e re d'Inghilterra, Guglielmo il Conquistatore, e di Matilde delle Fiandre (1032 - 1083), che, secondo la \"Genealogica Comitum Flandri\u00e6 Bertiniana\", era figlia di Baldovino V, conte delle Fiandre, e della sorella del re di Francia, Enrico I, Adele di Francia, che secondo la \"Genealogi\u00e6 Scriptoris Fusniacensis\" era figlia del re di Francia, Roberto II, detto il Pio.Stefano II di Blois, che era stato battezzato Enrico, poi per\u00f2 venne rinominato Stefano sia secondo la \"Genealogica ex Stirpe Sancti Arnulfi descendentium Mettensis\", che secondo l'\"Hugonis Floriacensis, Liber qui Modernorum Regum Francorum continet Actus\" era il figlio primogenito del conte di Blois, di Chartres, di Ch\u00e2teaudun, di Tours, di Provins, di Sancerre e Reims], poi conte di Conte di Champagne (conte di Troyes e conte di Meaux), Tebaldo e, come riportano gli \"Actus pontificum Cenomannis\", di Gersenda o Gondrada, figlia femmina secondogenita del conte del Maine, Eriberto I (come risulta dall\"'Actus pontificum Cenomannis, cap. XXXII, Gesta Domini Arnaldi Episcopi\" in cui, viene detto che il marito di Gersenda, definita figlia di Eriberto (\"filia Herberti\") non govern\u00f2 il Maine, ma lo pass\u00f2 al figlio, Ugo sotto la tutela di Goffredo di Mayenne) e della moglie, di cui non si conosce n\u00e9 il nome n\u00e9 la casata.Suo fratello terzogenito, Stefano di Blois, fu re d'Inghilterra, mentre il fratello minore, il quartogenito Enrico di Blois fu vescovo di Winchester dal 1129 e legato papale per l'Inghilterra dal 1138.\nBiografia.\nSuo padre, Stefano, che, nel 1098, era tornato a casa dalla prima crociata, senza adempiere il suo voto di raggiungere Gerusalemme (secondo il cronachista della Prima Crociata, Alberto di Aquisgrana Stefano aveva abbandonato l'assedio di Antiochia perch\u00e9 era malato), fu spinto dalla moglie Adele ad unirsi alla Crociata del 1101 (ancora Alberto di Aqisgrana dice che lo fece per fare penitenza), riuscendo ad arrivare a Gerusalemme, all'inizio del 1102; questa volta, anzich\u00e9 ritornare ai suoi domini in quanto aveva ottemperato al suo voto, prefer\u00ec restare a difendere la citt\u00e0 dagli attacchi del visir egiziano Al-Afdal Shahanshah al neonato regno di Gerusalemme; ancora, secondo Alberto di Aquisgrana, assieme ad altri nobili cavalieri celebr\u00f2 la Pasqua assieme a re Baldovino, e, a maggio, fu al fianco di Baldovino nella seconda Battaglia di Ramla; Stefano Enrico fu catturato e decapitato nella seconda Battaglia di Ramla del maggio 1102., dopo essere stato assediato nella torre della citt\u00e0. La \"Chronique de Robert de Torigni, abb\u00e9 du Mont-Saint-Michel\" riporta la morte di Stefano Enrico nel mese di luglio (1102 XV Kal Aug), mentre tutti i necrologi riportano la data del 19 maggio.&lt;br&gt;Alla notizia della sua morte, secondo Orderico Vitale, nella contea di Blois gli succedette il figlio maschio secondogenito, ancora minorenne, Tebaldo., mentre la contea di Meaux, and\u00f2 al fratellastro di Stefano e zio di Tebaldo, Ugo; il fratello primogenito di Tebaldo, Guglielmo, era stato escluso dalla successione dalla madre, Adele, che lo aveva giudicato ritardato e quindi inadatto a governare una qualsiasi contea, lo fece sposare con una dama del suo seguito e pare lo avesse relegato nel nord dell'Inghilterra. Tebaldo, data la giovane et\u00e0 (nove anni), govern\u00f2 sotto tutela della madre, Adele d'Inghilterra, che continu\u00f2 ad assisterlo, anche quando divenne maggiorenne, fino al 1120, anno in cui si ritir\u00f2 nel monastero cluniacense di Marcigny, come ci confermano sia il cronista e monaco benedettino inglese, Matteo di Parigi che il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury.\nNel 1109, Tebaldo combatt\u00e9 sotto le bandiere del re di Francia, Luigi VI il Grosso contro il re d'Inghilterra e duca di Normandia, Enrico I Beauclerc, per poi passare nel campo di Enrico I, nel 1111, quando quest'ultimo era riuscito a mettere insieme una formidabile coalizione contro il re di Francia che comprendeva tra gli altri, anche suo zio, Ugo I di Champagne, conte di Troyes e Ugo signore di Le Puiset, che solo pochi mesi prima, con le sue scorribande, terrorizzava la contea di Chartres, per cui Tebaldo, assieme ad altri notabili aveva richiesto l'intervento del re di Francia, Luigi VI il Grosso per liberarlo della presenza di Ugo di Le Puiset, considerato un volgare bandito.La ribellione si concluse, nel 1113, con il trattato che riconosceva a Enrico I la sovranit\u00e0 anche sulla Bretagna e sul Maine e pi\u00f9 o meno nello stesso periodo, verso il 1112, Tebaldo aveva abbandonato l'alleanza con Ugo di Le Puiset, che fu combattuto e privato di tutti i suoi possedimenti ed inoltre il castello di Le Puiset fu raso al suolo da Luigi VI, con l'aiuto di Tebaldo, per ben due volte, tra il 1112 ed il 1113; anche Orderico Vitale riporta della ribellione di Tebaldo al re Ludovico, e poi, della sconfitta e distruzione del castello di Le Puiset. \nNella guerra strisciante tra questo e Luigi VI ed Enrico I, Tebaldo continu\u00f2 ad appoggiare quest'ultimo, sino al 1124, quando Enrico I si alle\u00f2 col proprio genero, l'imperatore germanico, Enrico V, che invase la contea di Champagne, arrivando sino a Reims, dove si ferm\u00f2, perch\u00e9 lo attendeva un imponente esercito; la maggior parte dei feudatari francesi si era allineata col proprio re, Luigi VI il Grosso, anche coloro che dieci anni prima si erano alleati col re d'Inghilterra, Enrico I Beauclerc, che lo costrinse a rientrare in Germania.Sugerio di Saint-Denis, nel suo libro \"Vie de Louis VI le Gros\" asserisce che Luigi VI benefici\u00f2 dell'aiuto di \u00ab\"una tale quantit\u00e0 di cavalieri e di gente che si sarebbero dette cavallette che nascondevano agli occhi la superficie della terra\".\u00bb e facendo l'elenco dei nobili presenti, tra gli altri annovera il duca Ugo II di Borgogna, il conte Guglielmo II di Nevers, il conte Rodolfo di Vermandois, il conte Tebaldo IV di Blois, con lo zio paterno, il conte Ugo I di Champagne, il conte Carlo I delle Fiandre detto il Buono, il duca Guglielmo IX d'Aquitania, il conte Folco V d'Angi\u00f2 e il duca Conan III di Bretagna.\nNel 1125, secondo la \"Chronica Albrici Monachi Trium Fontium\", suo zio Ugo I di Champagne (fratellastro del padre), rinunci\u00f2 alla contea di Champagne a favore del nipote, Tebaldo, e Ugo, per la terza volta, si rec\u00f2 in Terra Santa, a combattere a fianco dei Cavalieri templari, e dove mor\u00ec nel corso del 1126 (suo zio, Ugo, non aveva riconosciuto come suo il figlio, Oddone de Champlitte, avuto dalla seconda moglie, Isabella, in quanto, sempre secondo la \"Chronica Albrici Monachi Trium Fontium\", Ugo non poteva avere figli, per cui era figlio di qualcun altro). Tebaldo divenne cos\u00ec il secondo conte di Champagne, ma continu\u00f2 a portare unicamente il titolo di conte di Blois. Comunque da questo momento Tebaldo depose le armi e abbracci\u00f2 la causa dei Capetingi.\nAlla morte del re Enrico I nel 1135, i baroni inglesi e normanni si ritenevano svincolati dal giuramento che avrebbero accettato come regina, sua figlia, Matilde, nel quale era stata posta come condizione, non rispettata dal re, l'approvazione preventiva di tutta la nobilt\u00e0 su un eventuale matrimonio di Matilde con Goffredo il Bello o Plantageneto, di dieci anni pi\u00f9 giovane, figlio del conte d'Angi\u00f2, Folco V. Tra i baroni nacque in quella circostanza una discussione se era il caso di eleggere re, Tebaldo, conte di Blois e conte di Champagne.\nMa, suo fratello, il terzogenito, Stefano, che si trovava a Boulogne, signoria di sua moglie, si imbarc\u00f2 immediatamente per l'Inghilterra per imporre la propria candidatura, in quanto aveva quasi sempre vissuto in Inghilterra, mentre Tebaldo si era creato un grande prestigio solo in Francia, e, con l'aiuto del fratello minore, il quartogenito Enrico di Blois, vescovo di Winchester, riusc\u00ec a convincere i baroni ad appoggiarlo, come ci narra Guglielmo di Malmesbury, facendosi incoronare re d'Inghilterra, il giorno di Natale del 1135, nell'abbazia di Westminster.&lt;br&gt;La cugina Matilde non grad\u00ec e si apr\u00ec in Inghilterra un periodo di guerre e contese, conosciuto come l'\u201cAnarchia (o guerra civile) inglese\u201d. All'inizio del 1041, durante l'assedio di Lincoln, suo fratello Stefano fu catturato dai suoi nemici e condotto al castello di Bristol, dove fu trattenuto sino al mese di novembre; in quel periodo, secondo Orderico Vitale, i baroni anglo-normanni offrirono a Tebaldo sia il regno d'Inghilterra che il ducato di Normandia, ma Tebaldo rifiut\u00f2. \nNel 1139, Tebaldo fece una donazione all'abbazia di Monti\u00e9render, assieme alla moglie, Matilde, ed al figlio primogenito Enrico, come ci viene confermato dal documento n\u00b0 77 delle \"Chartes de Monti\u00e9render, Collection des principaux cartularies du dioc\u00e8se de Troyes Tome IV (Paris, Troyes) (\"Monti\u00e9render\")\". \nNel frattempo Tebaldo, dopo essere entrato in possesso della contea di Champagne, impose la sua signoria a cinque vassalli dell'arcivescovo di Reims e ad altrettanti del vescovo di Langres, espandendosi quindi anche nel ducato di Borgogna. Troyes fu fatta capoluogo della contea e Tebaldo divenne uno dei maggiori vassalli del re di Francia, conte palatino e Pari di Francia.Nel 1141 e 1142, Tebaldo ebbe contatti con Pietro Abelardo, che, sotto la protezione del Venerabile Pietro di Cluny, si era rifugiato nell'abbazia di Cluny, che Tebaldo, come i suoi predecessori, continuava a sovvenzionare.\nNel 1141, Tebaldo aveva dato rifugio al nuovo vescovo di Bourges, Pietro della Ch\u00e2tre, consacrato da papa Innocenzo II, che il re di Francia, Luigi VII aveva scacciato dalla sua diocesi per divergenze col papa Innocenzo II; la cosa esasper\u00f2 Luigi VII, che gi\u00e0 aveva motivo di lagnarsi di Tebaldo che, tra il 1138 ed il 1139, per due volte aveva rifiutato di inviare il suo contingente militare in due spedizioni del re, contro i ribelli del Poitou, prima e contro Tolosa, poi.&lt;br&gt;In quel periodo la moglie del re di Francia, Eleonora d'Aquitania (Bordeaux, 1122 \u2013 Fontevrault, 1204), duchessa d'Aquitania e Guascogna, convinse il marito Luigi VII a favorire la separazione del conte di Vermandois, Rodolfo dalla moglie, Eleonora di Blois, sorella di Tebaldo, per potersi risposare con la sorella della duchessa Eleonora, la giovane Petronilla d'Aquitania (1125-1153), invaghitasi del maturo Rodolfo. Il re convinse tre arcivescovi del regno di Francia a sciogliere il matrimonio di Rodolfo e Eleonora, per motivi di consanguineit\u00e0, permettendo cos\u00ec, nel 1142, il matrimonio tra Petronilla e Rodolfo. Allora, dopo che il matrimonio era stato invalidato dal papa Innocenzo II, Tebaldo per far recedere Rodolfo entr\u00f2 in conflitto con quest'ultimo, e, durante il conflitto, Rodolfo fu scomunicato da papa Innocenzo II, assieme alla seconda moglie Petronilla; Luigi VII invase la contea di Champagne e, a seguito della conquista della citt\u00e0 di Vitry-en-Perthois (durante i combattimenti per la conquista della citt\u00e0, le truppe reali unite a quelle del conte di Vermandois dettero fuoco alla chiesa della citt\u00e0 in cui si erano rifugiati molti abitanti della citt\u00e0, sembra ca. 1300, che perirono tra le fiamme), anche sul regno di Francia e sulla coppia reale, ancora senza figli, cadde l'Interdetto della Chiesa.Nel 1143, si arriv\u00f2 alla pace, su consiglio di Bernardo di Chiaravalle, gli interdetti sarebbero stati ritirati, se la contea di Champagne fosse stata evacuata; ma, appena che le terre erano state restituite al conte di Champagne, Rodolfo e Petronilla, dato che rifiutavano di separarsi, vennero scomunicati per la seconda volta.Luigi VII e Rodolfo allora invasero nuovamente la contea di Champagne, mentre il conte Tebaldo dette vita a una lega antimonarchica con i conti di Fiandra e Soissons ed il conflitto divenne sempre pi\u00f9 aspro.Dopo la morte di Innocenzo II, con la nomina di papa Celestino II (26 settembre 1143), Bernardo di Chiaravalle ed il consigliere politico di Luigi VII, l'abate dell'Abbazia di Saint-Denis, Sigerio cominciarono a far pressione sul giovane re affinch\u00e9 mettesse fine al conflitto.Nel 1144, anche se l'esercito di Rodolfo con le truppe reali avevano occupato la contea di Champagne, Luigi VII decise di accettare i consigli di Sigerio e Bernardo: la contea di Champagne era stata restituita a Tebaldo, e nello stesso tempo il vescovo, Pietro della Ch\u00e2tre, aveva riavuto il vescovato di Bourges e le relazioni tra Tebaldo ed il re di Francia, Luigi VII, dopo il 1145, tornarono buone.\nTebaldo mor\u00ec, nel 1152: gli \"Obituaires de Sens Tome II, Eglise cath\u00e9drale de Chartres, Obituaire du xii si\u00e8cle\" confermano che Tebaldo (\"Teobaldus comes palatinus\") mor\u00ec il 10 gennaio (\"Jan IIII Idus\") e che il figlio, Tebaldo conte di Blois e siniscalco di Francia, con la madre, Matilde, fece una donazione a suffragio della sua anima, mentre la \"Chronica Albrici Monachi Trium Fontium\" riporta che Tebaldo (\"comes Campanie Theobaldus\") mor\u00ec il 12 gennaio (\"6. Idus Januarii\") e fu tumulato presso Lagny (\"apud Latinicacum\"), lasciando le sue contee ai due figli maggiori: ad Enrico, le contee di Champagne e Brie ed a Tebaldo, le contee di Blois e Chartres.\nMatrimonio e discendenza.\nNel 1123, secondo la \"Chronica Albrici Monachi Trium Fontium\" aveva sposato Matilde di Carinzia ( ca. 1106; \u2020 1160) del Casato degli Sponheim, figlia del Margravio d'Istria, duca di Carinzia e reggente della Marca di Verona, Enghelberto e di Uta di Passau. Sempre secondo la \"Chronica Albrici Monachi Trium Fontium\", Tebaldo aveva inviato in missione in Germania un certo Norberto (\"domnus Norbertus Premonstratensis ordinis institutor\"), affinch\u00e9 gli combinasse il matrimonio con una figlia del nobile marchese d'Istria (\"filiam cuiusdam Ingelberti nobilis marchionis Foroiuliensis\") e nipote del vescovo di Ratisbona, Hartwig di Spanheim e dell'arcivescovo di Colonia (\"fratres eiusdem Ingelberti erant episcopus Ratisbonensis et archiepiscopus Coloniensis Fredericus\"), Federico I di Schwarzenburg. Matilde, viene citata nel documento n\u00b0 77, datato 1139, inerente ad una donazione fatta dal marito all'abbazia di Monti\u00e9render ed anche in una fatta dal figlio, Tebaldo, dopo la morte del marito. Matilde mor\u00ec, nel 1160: gli \"Obituaires de Sens Tome II, Eglise cath\u00e9drale de Chartres, Obituaire du xii si\u00e8cle\" confermano che Matilde (\"comitissa Mathildis\") mor\u00ec il 13 dicembre (\"Dec. Idus\").&lt;br&gt;Tebaldo da Matilde, ebbe dieci figli:\nDa un'amante di cui non conosciamo n\u00e9 il nome n\u00e9 gli ascendenti, Tebaldo ebbe un figlio:"}
{"id": "1564695", "revid": "85709", "url": "https://it.wikipedia.org/wiki?curid=1564695", "title": "Teobaldo IV di Blois", "text": ""}
{"id": "1564697", "revid": "899609", "url": "https://it.wikipedia.org/wiki?curid=1564697", "title": "Langa (disambigua)", "text": ""}
{"id": "1564699", "revid": "36426", "url": "https://it.wikipedia.org/wiki?curid=1564699", "title": "Operazione Plowshare", "text": "L'operazione o progetto Plowshare (in inglese \u00ab\"operazione vomere\"\u00bb) \u00e8 stato uno studio promosso dalla Atomic Energy Commission (AEC) alla fine degli anni cinquanta, per indagare la possibilit\u00e0 di utilizzare esplosioni atomiche a scopi pacifici.\nObiettivi.\nAlcuni scienziati, tra i quali il famoso fisico Edward Teller, pensarono di far detonare una serie di bombe atomiche per scavare un canale che prendesse il posto di quello di Panama (la prevista via d'acqua fu battezzata Canale panatomico). Altri presero in considerazione l'impiego di questi ordigni per scavare porti in Alaska o per estrarre petrolio dai depositi canadesi. La AEC arriv\u00f2 a sottoporre a verifica il progetto effettuando una serie di esplosioni nucleari sotterranee in Nevada, Colorado e Nuovo Messico. I paesi dell'America Centrale, tuttavia, non vollero saperne del Canale panatomico, e negli anni settanta il Progetto Plowshare fu sepolto senza molti rimpianti (ma non senza aver causato lo spreco di circa 160 milioni di dollari)."}
{"id": "1564700", "revid": "212348", "url": "https://it.wikipedia.org/wiki?curid=1564700", "title": "Resurrezione", "text": ""}
{"id": "1564702", "revid": "827882", "url": "https://it.wikipedia.org/wiki?curid=1564702", "title": "Bubblegum pop", "text": "Il bubblegum (conosciuto anche come bubblegum pop, bubblegum rock, bubblegum music o youth music) \u00e8 un genere musicale nato negli Stati Uniti nella seconda met\u00e0 degli anni '60 sottogenere del garage rock che unisce pop e rock indirizzato ai teenager o ai bambini e destinato al consumo di massa.\nStoria.\nIl termine si riferisce ad una tipologia di musica pop emersa durante la seconda met\u00e0 degli anni sessanta, epoca in cui aveva fra i suoi esponenti di punta i Monkees, gli Archies, i Music Explosion, gli Ohio Express, Tommy Roe e i Lemon Pipers.\nIl brano di successo del 1969 degli Archies \"Sugar, Sugar\" \u00e8 considerato uno dei maggiori esempi del bubblegum pop e del \"cartoon rock\", una tendenza di brevissima durata riguardante le serie a cartoni animati del sabato mattina, nei quali erano frequenti le esibizioni di canzoni pop rock in stile bubblegum, tra i gruppi pi\u00f9 rappresentativi del filone vi erano i Banana Splits, protagonisti dell'omonima serie televisiva per bambini.\nI produttori musicali Jerry Kasenetz e Jeffry Katz affermarono di aver coniato il termine \"bubblegum pop\" nel definire l'audience della loro musica rivolta ad un pubblico di giovani e giovanissimi in un periodo in cui le gomme da masticare andavamo molto di moda. Il termine venne definitivamente consacrato dal loro capo Neil Bogart, presidente della Buddah Records, una delle etichette pi\u00f9 attive nel genere.\nLa maggior parte delle band bubblegum pop sono gruppi one-hit wonder (con alcune notevoli eccezioni come la Partridge Family e Tommy Roe) il cui sound rimase commercialmente dominante fino agli inizi degli anni '70. Nel corso del decennio per\u00f2 il genere mostr\u00f2 una seminale influenza per il glam rock, il power pop, il punk, la new wave e il metal melodico.\nDefinizioni del genere.\nOccasionalmente utilizzato in senso dispregiativo, il termine \"bubblegum\" ha avuto musicalmente diverse applicazioni. Nel libro del 2001 \"Bubblegum Music Is the Naked Truth\" (inedito in Italia) di David Smay e Kim Cooper vengono riportate le regole e le caratteristiche tipiche delle boy bands e degli artisti teen pop come intrinsecamente legate al bubblegum pop e definisce il termine in cinque modi:\nAlcuni critici dibattono sull'inclusione di alcuni artisti all'interno del genere (in particolare nel caso dei Monkees) e se nel genere debbano o meno rientrare anche artisti successivi di generi come disco, dance pop, teen pop e le boy bands. Secondo questa interpretazione quindi .\nCaratteristiche.\nGli artisti del genere erano pi\u00f9 frequenti a rilasciare singoli che album interi. Caratteristiche tipiche del bubblegum sono le melodie concise e orecchiabili, strutture musicali a tre accordi, armonie semplici, ritmi ballabili e riff ripetitivi. Spesso i testi si basano su un immaginario innocente e apparentemente infantile o addirittura nonsense con occasionale uso di doppi sensi e caratterizzato da ritornelli accattivanti e ripetitivi come \"Yummy Yummy Yummy\", \"Chewy Chewy (degli Ohio Express),\" \"Bang-Shang-A-Lang (degli Archies), Dong-Dong-Diki-Di-Ki-Dong\" (dei Super Cirkus)\", Polly-Wally-Do-Da-Day\" (dei 1910 Fruitgum Company). Molto di ci\u00f2 che \u00e8 riferito al genere \u00e8 collegato solitamente alla pesante commercializzazione che lo accompagnava. Vennero spesso messi in vendita prodotti recanti i loghi e le foto dei gruppi, dai cibi ai vestiti. Il critico musicale Lester Bangs ha descritto il genere come \"Il suono base del rock 'n' roll \u2013 senza la rabbia, la paura, la violenza e l'anomia\". "}
{"id": "1564704", "revid": "85709", "url": "https://it.wikipedia.org/wiki?curid=1564704", "title": "Teobaldo II di Champagne", "text": ""}
{"id": "1564705", "revid": "110865092", "url": "https://it.wikipedia.org/wiki?curid=1564705", "title": "Sterpeti", "text": "Sterpeti \u00e8 una frazione del comune italiano di Montefelcino, in provincia di Pesaro e Urbino, adagiata sulle sponde del fiume Metauro.\nStoria.\nLe terre dove sorge l'attuale insediamento hanno una storia millenaria; secondo il De Sanctis \u00e8 infatti qui che, all'epoca della seconda guerra punica, nel 207 a.C., si svolse lo scontro tra i romani, guidati dai consoli Marco Livio Salinatore e Gaio Claudio Nerone, e i cartaginesi. L'esercito romano affront\u00f2 e sconfisse l'armata cartaginese di Asdrubale Barca, diretto sulla costa Adriatica per ricongiungersi con il fratello Annibale, in quella che passer\u00e0 alla storia come la battaglia del Metauro, cantata da Virgilio nell'Eneide e da Orazio.\n\u00c8 probabilmente proprio in questa occasione che, \"dal fango e dalle terre ricoperte di sterpi\", nasce il nome del paese.\nCollocazione.\nBagnata dalla sponda sinistra del Metauro, la cittadina \u00e8 attraversata dalla via Flaminia, importante e strategica arteria di comunicazione d'epoca romana: essa infatti metteva in comunicazione la sponda adriatica con l'Impero attraversando l'Appennino centrale, favorendo quindi uno scambio commerciale tra i due mari."}
{"id": "1564707", "revid": "466539", "url": "https://it.wikipedia.org/wiki?curid=1564707", "title": "Donatella Scarnati", "text": "Biografia.\nLaureata in scienze politiche, \u00e8 iscritta all'albo dei giornalisti dal 1981 e dipendente della Rai dal 1984. Chiamata da Paolo Valenti, fu la prima donna ad apparire stabilmente nei collegamenti di \"90\u00ba minuto\". Oltre allo sport, ha seguito diversi avvenimenti di cronaca in Italia e all'estero: sua la telecronaca dei funerali di Lady Diana Spencer, celebratisi a Londra il 6 settembre 1997.\nDal 1992 al 1998 \u00e8 stata conduttrice di TG1 Sport.\nDal 1990 \u00e8 stata inviata speciale al seguito della Nazionale italiana di calcio, dapprima per il TG1 e in seguito per Rai Sport. Dal 3 settembre 2015 \u00e8 responsabile del team di Rai Sport in occasione delle partite ufficiali ed amichevoli della Nazionale di calcio.\nCon Marco Franzelli \u00e8 autrice di un volume su Alessandro Del Piero \"Lo sberleffo di Godot\", pubblicato nel 2006. Vive a Roma da molti anni."}
{"id": "1564710", "revid": "110157", "url": "https://it.wikipedia.org/wiki?curid=1564710", "title": "Lee Ryan (album)", "text": "Lee Ryan \u00e8 l'album di debutto da solista dell'ex componente della boy band Blue Lee Ryan. I contiene i singoli \"Army of Lovers,\" \"Turn Your Car Around,\" e \"When I Think of You.\"\nL'album \u00e8 stato pubblicato il 1\u00ba agosto 2005 e ha debuttato alla posizione numero 6 nella classifica inglese. In Italia invece ha raggiunto la posizione numero 3."}
{"id": "1564715", "revid": "287204", "url": "https://it.wikipedia.org/wiki?curid=1564715", "title": "Domenica di Sessagesima", "text": "Nella Chiesa cattolica la Domenica di Sessagesima (in latino: \"Sexagesima\") \u00e8 celebrata nella Messa tridentina circa sessanta giorni prima di Pasqua e appartiene al Tempo di Settuagesima (o Tempo di Carnevale), un tempo di preparazione alla Quaresima, in cui si iniziava l'astinenza dalle carni nei giorni feriali.\nStoria e caratteristiche.\nIn realt\u00e0, questa domenica cade il 57\u00ba giorno (8 settimane) prima di Pasqua e deve il suo nome ad una semplificazione, che pu\u00f2 essere spiegata storicamente. La prima domenica del tempo di Carnevale ad essere introdotta nel calendario liturgico fu la domenica di Quinquagesima (VI secolo). Nel VII secolo si aggiunsero altre due domeniche, la prima, che cade quasi sessanta giorni prima della Pasqua fu chiamata domenica di Sessagesima e la seconda di Settuagesima. \nLa domenica di Sessagesima pu\u00f2 cadere dal 25 gennaio al 28 febbraio negli anni comuni o il 29 febbraio negli anni bisestili. \nIl colore liturgico di questa domenica \u00e8 il violaceo. Non si canta la dossologia maggiore (Gloria), n\u00e9 l'Alleluia come acclamazione al Vangelo, che \u00e8 sostituito dal tratto, tipico dei tempi penitenziali. \nCon la riforma liturgica di Paolo VI la domenica di Sessagesima ha lasciato il posto ad una domenica del tempo ordinario.\nLa domenica di Sessagesima \u00e8 presente anche nel calendario luterano."}
{"id": "1564723", "revid": "13678943", "url": "https://it.wikipedia.org/wiki?curid=1564723", "title": "Real Media", "text": ""}
{"id": "1564725", "revid": "767487", "url": "https://it.wikipedia.org/wiki?curid=1564725", "title": "Roberto Valverde", "text": "\u00c8 noto soprattutto per la sua militanza agli inizi degli anni ottanta in gruppi fondamentali per la scena punk statunitense come Black Flag e Misfits.\nBiografia.\nValverde nasce a Cali, in Colombia, e arriva negli USA nel 1975 grazie ad un visto da studente, grazie al quale defeziona dall'esercito, rimanendo anche dopo la scadenza dello stesso.\nComincia a suonare la batteria nel 1976 in California, dove si mantiene lavorando in una fabbrica di materiale plastico; due anni dopo entra nei Black Flag, succedendo al primo batterista della formazione Brian Migdol: il suo stile brutale e aggressivo lo rende ben presto protagonista della scena musicale hardcore dell'epoca. Successivamente va in tour con i Misfits ed \u00e8 nella formazione del loro secondo album del 1983.\nNel 2005 rientra nei Misfits, con cui rimane fino al 2010 quando \u00e8 costretto a lasciare la band a causa di problemi legati al suo passaporto.\nVita privata.\n\u00c8 stato sposato con Barbara Mazzone, che nel 1985 lo ha reso padre di Vincent."}
{"id": "1564732", "revid": "1123126", "url": "https://it.wikipedia.org/wiki?curid=1564732", "title": "Domenica di Quinquagesima", "text": "Nella Chiesa cattolica la Domenica di Quinquagesima (in latino: \"Quinquagesima\", \"cinquantesima\") \u00e8 celebrata nella Messa tridentina cinquanta giorni prima di Pasqua e appartiene al Tempo di Settuagesima (o Tempo di Carnevale), un tempo di preparazione alla Quaresima, in cui si iniziava l'astinenza dalle carni nei giorni feriali.\nStoria e caratteristiche.\nStoricamente, fu la prima domenica del tempo di Carnevale ad essere introdotta nel calendario liturgico (VI secolo).\nLa domenica di Quinquagesima pu\u00f2 cadere dal 1\u00ba febbraio al 7 marzo.\nIl colore liturgico di questa domenica \u00e8 il violaceo. Non si canta la dossologia maggiore (Gloria), n\u00e9 l'Alleluia come acclamazione al Vangelo, che \u00e8 sostituito dal tratto, tipico dei tempi penitenziali. \nCon la riforma liturgica di Paolo VI la Domenica di Quinquagesima ha lasciato il posto ad una domenica del tempo ordinario, l'ultima prima dell'inizio della Quaresima."}
{"id": "1564734", "revid": "110157", "url": "https://it.wikipedia.org/wiki?curid=1564734", "title": "Planetary Fourier Spectrometer", "text": "Il Planetary Fourier Spectrometer (PFS) \u00e8 uno spettrometro a infrarossi costruito dall'Istituto Nazionale di Astrofisica, dall'Istituto di Fisica dello spazio Interplanetario e dal Consiglio Nazionale delle Ricerche. Lo strumento \u00e8 attualmente utilizzato dall'Agenzia Spaziale Europea nelle missioni Mars Express e Venus Express. Esso \u00e8 costituito da quattro unit\u00e0 che complessivamente pesano circa 31,4\u00a0kg, compreso un dispositivo di puntamento, un alimentatore, una unit\u00e0 di controllo e un interferometro con elettronica. L'obiettivo principale \u00e8 quello di studiare la composizione chimica dell'atmosfera planetaria attraverso la radiazione infrarossa che viene riflessa ed emessa dal pianeta.\nNel marzo del 2004 il professore Vittorio Formisano, il ricercatore responsabile del Mars Express Planetary Fourier Spectrometer, ha annunciato la scoperta di metano nell'atmosfera di Marte. Tuttavia, il metano non pu\u00f2 persistere nell'atmosfera per pi\u00f9 di qualche centinaio di anni, suggerendo che stia continuando ad esistere ricaricandosi da alcuni vulcani non identificati o processi geologici o qualche estremofila forma di vita simile a quelle esistenti sulla Terra che metabolizza biossido di carbonio e idrogeno e produce metano. Nel luglio del 2004 hanno cominciato a circolare voci che Formisano avrebbe annunciato la scoperta di ammoniaca in una prossima conferenza. In seguito \u00e8 venuto alla luce che nulla era stato trovato, alcuni hanno fatto notare che il PFS non era abbastanza preciso per distinguere l'ammoniaca dall'anidride carbonica."}
{"id": "1564736", "revid": "14691", "url": "https://it.wikipedia.org/wiki?curid=1564736", "title": "Mabrr", "text": ""}
{"id": "1564737", "revid": "174925", "url": "https://it.wikipedia.org/wiki?curid=1564737", "title": "Hyman Philip Minsky", "text": ""}
{"id": "1564738", "revid": "1718925", "url": "https://it.wikipedia.org/wiki?curid=1564738", "title": "Aviz", "text": "Il casato d'Aviz (portoghese moderno: Avis; ), noto anche come dinastia giovannea, fu la seconda dinastia di re del Portogallo. Nel 1385, l'interregno della crisi del 1383-1385 termin\u00f2 quando le Cortes di Coimbra proclamarono re il maestro dell'ordine monastico militare di San Benedetto d'Avis Giovanni I. Giovanni era il figlio illegittimo di re Pietro I e Dona Teresa Louren\u00e7o, e quindi fratellastro dell'ultimo re del casato portoghese di Borgogna o \"dinastia Afonsine\", Ferdinando I del Portogallo. Il casato d'Aviz continu\u00f2 a regnare sul Portogallo fino a che Filippo II di Spagna eredit\u00f2 la corona portoghese con la crisi di successione portoghese del 1580.\nI discendenti di re Giovanni I erano ancora anche maestri dell'ordine d'Aviz, anche se talvolta quel titolo passava a un discendente di Giovanni e la corona del Portogallo ad un altro. Il titolo di Gran Maestro dell'ordine d'Aviz fu incorporato permanentemente alla corona portoghese verso la fine del regno dal casato d'Aviz, nel 1551.\nStoria.\nOrigini.\nLa dinastia reale fu fondata nel 1385 da Giovanni I del Portogallo, figlio naturale del re Pietro I del Portogallo e di Dona Teresa Louren\u00e7o, che venne acclamato \"Signore dell'Ordine di Aviz\" al termine di un interregno di crisi durato dal 1383 al 1385; crisi nata dopo che Ferdinando del Portogallo, figlio legittimo di Pietro, mor\u00ec senza eredi maschi.\nRe del Portogallo.\nI discendenti di Giovanni, nel corso dei secoli, si imparentarono spesso con la famiglia reale spagnola tramite numerosi matrimoni. Manuele I del Portogallo ad esempio spos\u00f2 prima due figlie di Isabella di Castiglia e Ferdinando II d'Aragona, poi la nipote delle due precedenti mogli.\nIn realt\u00e0, Manuele I duca di Beja, prima di succedere al cugino nonch\u00e9 cognato Giovanni II, diede in realt\u00e0 vita ad un altro ramo della famiglia: gli Aviz-Beja.\nEstinzione.\nUltimo sovrano Aviz effettivo fu Enrico I del Portogallo, che mor\u00ec nel 1580. Con la sua morte si apr\u00ec un breve periodo di contesa che fin\u00ec con l'annessione del regno portoghese a quello spagnolo governato dall'Asburgo Filippo II di Spagna.\nNel 1640 il Portogallo torn\u00f2 ad essere indipendente e la corona pass\u00f2 a Giovanni IV del Portogallo, appartenente alla dinastia dei Braganza."}
{"id": "1564739", "revid": "648716", "url": "https://it.wikipedia.org/wiki?curid=1564739", "title": "Traguardo volante", "text": "Nelle corse ciclistiche, un traguardo volante \u00e8 un traguardo intermedio posto lungo il percorso di gara: ai corridori che vi transitano per primi vengono assegnati, a seconda dei casi, secondi di abbuono (nelle corse a tappe), punti validi per una determinata classifica (ad esempio quella del Gran Premio della Montagna nel caso di un traguardo posto in cima a una salita), o premi in denaro o di altra natura.\nI corridori dopo aver superato il traguardo volante \"non\" si fermano ma proseguono la corsa senza interruzione fino all'arrivo.\nA volte un traguardo volante viene disposto non dagli organizzatori della corsa, ma dal comune attraversato, da un'associazione locale o da uno sponsor. In tal caso, soprattutto in passato, spesso questi traguardi mettevano in palio i premi pi\u00f9 disparati: per esempio prosciutti, salami o altri prodotti alimentari tipici del luogo."}
{"id": "1564743", "revid": "125790098", "url": "https://it.wikipedia.org/wiki?curid=1564743", "title": "Jonathan Butler", "text": "Il suo stile viene generalmente classificato come rhythm'n'blues, fusion o smooth jazz.\nBiografia.\nButler nacque e crebbe a Cape Town nell'epoca dell'apartheid. Inizi\u00f2 a suonare la chitarra da piccolo, e a sette anni inizi\u00f2 a viaggiare per il paese esibendosi dal vivo. Ancora adolescente entr\u00f2 nel mondo discografico professionista, suonando la chitarra in diversi singoli di successo. Nel 1978 entr\u00f2 in uno dei pi\u00f9 importanti gruppi jazz/rock di Cape Town, i Pacific Express, formazione in cui Butler inizi\u00f2 a esprimersi come compositore. Con i Pacific Express incise due album.\nNei primi anni ottanta Butler si trasfer\u00ec nel Regno Unito, giungendo alla fama internazionale nel 1987 con il singolo \"Lies\" (che gli valse la nomination al Grammy). Grande successo ebbe anche il suo brano \"If You're Ready (Come Go with Me)\", inciso con Ruby Turner."}
{"id": "1564748", "revid": "135224", "url": "https://it.wikipedia.org/wiki?curid=1564748", "title": "Itterizia", "text": ""}
{"id": "1564749", "revid": "729019", "url": "https://it.wikipedia.org/wiki?curid=1564749", "title": "Stazione di Magenta", "text": "La stazione di Magenta \u00e8 una stazione ferroviaria posta sulla linea Torino-Milano. Serve l'omonimo comune.\nStoria.\nApertura.\nLa stazione ferroviaria venne inaugurata il 18 giugno 1858 ed entr\u00f2 in funzione regolarmente con l'apertura, il 18 ottobre di quello stesso anno, del tratto Magenta-Milano, parte di competenza austriaca della ferrovia Torino-Milano, sebbene l'esercizio venne iniziato solo dopo il completamente del ponte ferroviario sul Ticino, nel 1859.\nIl ruolo della stazione nella Battaglia di Magenta.\nLa stazione ebbe un ruolo di fondamentale importanza nella Battaglia di Magenta.\nIl collegamento ferroviario con il Piemonte, infatti, garant\u00ec l'unico passaggio possibile assieme al ponte di Turbigo (che pure era stato danneggiato dagli eventi bellici) alle truppe franco-piemontesi che, dopo gli scontri sostenuti in paese il 4 giugno 1859, entrarono trionfalmente a Milano per liberarla dal governo austriaco.\nSolo dopo numerosi sforzi le colonne di Mac Mahon e di Espinasse provenienti da Marcallo, sostenute dalla divisione della guardia di Camou, riuscirono a superare il blocco che gli austriaci avevano posto proprio sui binari della stazione. Verso sera i bersaglieri della divisione del Generale piemontese Manfredo Fanti arrivarono a coprire il fianco sinistro alleato.\nSotto il porticato della stazione, una targa ancora oggi visibile, apposta nel primo centenario dello svolgimento della battaglia, ricorda l'accaduto: essa \u00e8 posta in direzione dei binari, cosicch\u00e9, secondo la tradizione, essa venga vista da tutti quei viaggiatori che percorrono quel tratto ferroviario, a perenne ricordo delle vite umane sacrificate nello scontro.\nNel vallone che costeggiava i binari, l'attuale Via Piemonte, furono sepolti gran parte dei caduti della giornata. L'area successivamente fu bonificata e i corpi furono rimossi. Nel 1904, i corpi dei caduti furono riposti nell'attuale Ossario, non distante dalla stazione.\nStrutture e impianti.\nLa stazione fu punto strategico all'epoca austriaca per gli scambi con il vicino Piemonte. La struttura oggi visibile del fabbricato viaggiatori risale alla met\u00e0 dell'Ottocento e ricorda, per stile e forma, quella di Vittuone. Un tempo, essa era situata ai margini del paese, ma oggi \u00e8 compresa in una delle pi\u00f9 belle aree del centro della cittadina di Magenta la quale, grazie ad essa, vede garantirsi una certa comodit\u00e0 nei collegamenti. La stazione era dotata di un raccordo ferroviario ora rimosso attraversante il Viale Piemonte che raggiungeva la vicina sede della SNIA - Novaceta. Il piazzale merci era attrezzato per il caricamento dei carri merci su camion con pianali per il trasporto allo stabilimento di Ponte Nuovo della S.A.F.F.A. (ora trasformato in parcheggio auto). Le manovre erano effettuate con una locomotiva da manovra Badoni (detta \"sogliola\") ora accantonata.\nAl lato del binario per Milano si trova una storica pensilina di fine '800 realizzata su iniziativa del parroco, don Cesare Tragella.\nSi tratta di una stazione di superficie il cui piazzale \u00e8 dotato di due binari.\nMovimento.\nLa stazione \u00e8 servita dai treni del servizio ferroviario suburbano di Milano, linea S6 (Novara-Pioltello Limito-Treviglio), svolti da Trenord, a cadenza ogni 30 minuti, nell'ambito di contratto stipulato con Regione Lombardia; nonch\u00e9 dai treni regionali veloci Torino-Milano di Trenitalia a frequenza oraria.\nServizi.\nLe banchine a servizio dei binari sono collegate tra loro tramite un sottopassaggio pedonale. L'area dedicata al traffico passeggeri \u00e8 dotata di un impianto di comunicazione sonora."}
{"id": "1564750", "revid": "1632387", "url": "https://it.wikipedia.org/wiki?curid=1564750", "title": "Buried Alive (Sentenced)", "text": "Buried Alive \u00e8 l'unico album live del gruppo musicale finlandese Sentenced.\nIl disco.\nLa performance, registrata al Club Teatria di Oulu il 1\u00ba ottobre 2005, \u00e8 disponibile nei seguenti formati:"}
{"id": "1564751", "revid": "76963", "url": "https://it.wikipedia.org/wiki?curid=1564751", "title": "Dez Cadena", "text": "Discografia.\nCon i Black Flag:\nCon i DC3:\nCon i Vida\nCon i Misfits:\nCon gli Osaka Popstar:"}
{"id": "1564752", "revid": "2184720", "url": "https://it.wikipedia.org/wiki?curid=1564752", "title": "Army of Lovers", "text": "Army of Lovers \u00e8 il singolo di debutto dell'ex-Blue Lee Ryan, estratto dal suo primo album \"Lee Ryan\". Il singolo \u00e8 stato pubblicato il 24 luglio 2005.\nIl brano ha raggiunto la posizione numero 3 nella classifica inglese, ma il maggior riscontro il brano l'ha avuto in Italia dove il disco \u00e8 rimasto in vetta alla classifica per quattro settimane consecutive."}
{"id": "1564757", "revid": "125313356", "url": "https://it.wikipedia.org/wiki?curid=1564757", "title": "Superconducting Super Collider", "text": "Il Superconducting Super Collider (in italiano, Super Collisore Superconduttivo) doveva essere un gigantesco acceleratore di particelle costruito negli Stati Uniti negli anni ottanta, ma il suo progetto venne accantonato non tanto per ragioni di fattibilit\u00e0 tecnica, quanto soprattutto per carenza di fondi.\nStoria e caratteristiche tecniche.\nAvrebbe dovuto essere costruito presso la cittadina di Waxahachie nel Texas, e venne ideato all'inizio degli anni ottanta dall'US Department of Energy (DoE), allo scopo di far collidere protoni a velocit\u00e0 mai raggiunte prima e permettere ai ricercatori di esaminare i frammenti subatomici prodotti dagli urti. I fasci di protoni avrebbero dovuto essere accelerati da migliaia di magneti superconduttori collocati lungo un tunnel circolare con una circonferenza di 87 km.\nI fisici delle particelle accolsero con favore la proposta, certi che il Supercollisore sarebbe stato uno strumento potente per lo studio dei componenti fondamentali della materia. Le stime iniziali valutavano in circa 4 miliardi di dollari il costo del progetto.\nI presidenti Ronald Reagan e George H. W. Bush sostennero con entusiasmo il Supercollisore e all'inizio degli anni novanta ebbero inizio i lavori di scavo nelle praterie del Texas. A quel punto, per\u00f2, variazioni progettuali e spese impreviste avevano quasi triplicato il costo dell'acceleratore. Molti politici non texani cominciarono a considerare il Supercollisore un pozzo senza fondo che avrebbe sottratto fondi a progetti di ricerca meno imponenti ma egualmente importanti. Perci\u00f2 nel 1993 il Congresso tagli\u00f2 il progetto, bench\u00e9 fossero gi\u00e0 stati spesi 2 miliardi di dollari. Ventiquattro chilometri di tunnel parzialmente scavati vennero abbandonati e occultati; oggi solo alcuni pozzi colmati ne indicano la presenza.\nA questo punto, molti fisici che avevano sperato nella realizzazione del progetto cominciarono ad appuntare le proprie speranze sul pi\u00f9 modesto Large Hadron Collider, l'acceleratore di particelle da 6 miliardi di dollari costruito al CERN di Ginevra.\nConfronto tra gli acceleratori SSC e LHC.\nLa realizzazione di SSC, anche se avesse consentito di raggiungere energie superiori a quelle dell'acceleratore competitore LHC, al CERN di Ginevra, risultava, dal punto di vista economico, meno competitivo. Oltre alle maggiori dimensioni (87 km contro i circa 27 km di LHC), SSC avrebbe richiesto la realizzazioni di importanti opere di ingegneria civile che invece non sono state necessarie per realizzare LHC. Quest'ultimo, infatti, riutilizza la caverna gi\u00e0 costruita per ospitare il precedente acceleratore, il LEP, che \u00e8 stato smantellato per far posto al nuovo acceleratore. L'energia nel centro di massa avrebbe dovuto essere di 20 TeV per SSC, mentre per LHC \u00e8 di 14 TeV. Entrambi gli acceleratori da progetto avrebbero realizzato collisioni tra fasci di protoni."}
{"id": "1564761", "revid": "93556", "url": "https://it.wikipedia.org/wiki?curid=1564761", "title": "Chiesa di San Giorgio (Busalla, capoluogo)", "text": "La chiesa di San Giorgio \u00e8 un luogo di culto cattolico situato nel comune di Busalla, in via alla Chiesa, nella citt\u00e0 metropolitana di Genova. La chiesa \u00e8 sede della parrocchia omonima del vicariato Valle Scrivia dell'arcidiocesi di Genova.\nAdiacente alla parrocchiale vi \u00e8 l'oratorio di San Bernardo.\nStoria.\nComunemente denominata dagli abitanti come chiesa di San Giorgio de Ceta \u00e8, secondo alcune fonti storiche, l'edificio di culto pi\u00f9 antico della cittadina, tanto che la sua presenza \u00e8 testimoniata nel 966 dove si attesta la dipendenza dal cenobio di Chiusa di San Michele vicino a Torino.\nNel territorio comunale, nella frazione di Sarissola allora centro principale, vi era gi\u00e0 presente una chiesa - anch'essa dedicata a san Giorgio - risalente forse fra il IX e X secolo su fondazione da parte dei monaci di San Colombano di Bobbio come dipendenza dall'abbazia di Precipiano, viene ricordata in una bolla papale del 1196 di papa Celestino III. Essa era la sede parrocchiale dato che fino al 1605 Sarissola e Busalla costituivano una sola parrocchia che in seguito pass\u00f2 alle dipendenze della diocesi di Tortona. \nLe origini dell'odierna chiesa, ossia ove si trova attualmente, vanno ricercate sul finire del XVI secolo quando gli abitanti di Busalla ottennero, il 22 agosto del 1596, il consenso dell'allora vescovo di Tortona monsignor Matteo Gambara per l'edificazione di una nuova chiesa.\nAlle varie donazioni della comunit\u00e0 busallese si aggiunse quella del concittadino Michelino Gatto fu Busalino che il 31 dicembre del 1599 don\u00f2 il terreno, in localit\u00e0 denominata li Castellari, per l'imminente costruzione religiosa. Si diede il via ai lavori il 28 maggio del 1600 quando il sacerdote Guidone Blexio - arciprete di Bosco Marengo e delegato della diocesi di Tortona - pos\u00f2 la prima pietra.\nDopo cinque anni di lavoro il vescovo tortonese pot\u00e9 visitare, il 17 settembre del 1605, il nuovo edificio e il 31 ottobre aprire al culto religioso la chiesa. La propriet\u00e0, dopo lunghe controversie tra il clero tortonese con quello genovese, pass\u00f2 nel 1615 sotto i confini religiosi dell'arcidiocesi di Genova e una bolla pontificia di papa Paolo V - datata 4 settembre 1620 - sanc\u00ec la nomina del primo parroco, sacerdote Vincenzo Ricci della diocesi di Sarzana.\nEntrata in seguito a far parte del vicariato di Santa Maria di Ceta (Borgo Fornari, frazione di Ronco Scrivia) la comunit\u00e0 parrocchiale fu il 25 ottobre 1647 resa indipendente dall'arcivescovo di Genova cardinal Stefano Durazzo e i successivi arcivescovi genovesi confermarono la scelta di scorporazione. Il titolo di prevostura le fu conferito il 5 settembre del 1822 da monsignor Luigi Lambruschini mentre l'elevazione ad arcipretura fu deciso dall'arcivescovo Tommaso Reggio con decreto del 3 dicembre 1893.\nDescrizione.\nLa costruzione si presenta a tre navate dopo il primo ampliamento negli anni 1828 - 1829 e da un successivo effettuato nel 1903 dove assunse le attuali dimensioni e aspetto. Nella seconda campata della navata destra \u00e8 possibile ammirare il dipinto raffigurante la \"Madonna appare a san Gaetano\" del pittore Pietro Raimondi, allievo di Domenico Piola. Nella navata sinistra sono raffigurati san Giovanni Battista, sant'Antonio abate e Maria Maddalena di Bernardo Castello. La navata maggiore fu ritinteggiata nell'agosto del 1946.\nNel presbiterio \u00e8 possibile osservare due opere, ridipinte, di Giovanni Battista Carlone: \"San Paolo e Plotilla\" e la \"Decollazione di san Paolo\".\nNell'edificio di fronte \u00e8 situato il palazzo delle opere parrocchiali, con l'abitazione del parroco all'ultimo piano, vari piani dedicati alle attivit\u00e0 complementari della chiesa come l'azione cattolica."}
{"id": "1564767", "revid": "92723", "url": "https://it.wikipedia.org/wiki?curid=1564767", "title": "Tempo di settuagesima", "text": "Nella Chiesa cattolica il Tempo di settuagesima (cos\u00ec \u00e8 chiamato nel Messale di Giovanni XXIII), detto informalmente Tempo di carnevale, \u00e8 un tempo liturgico a carattere penitenziale presente nel rito romano fino alla riforma liturgica di Paolo VI.\nCaratteristiche.\nCostituisce una preparazione alla quaresima; in questo tempo si iniziava l'astinenza dalle carni nei giorni feriali.\nHa una durata di due settimane e mezzo, e comprende le seguenti domeniche, note anche con la prima parola dell'introito:\ne termina con il Marted\u00ec grasso, cio\u00e8 il giorno prima del Mercoled\u00ec delle ceneri. \nIl colore liturgico di questo tempo liturgico \u00e8 il violaceo. L'altare \u00e8 spogliato dai fiori e non si canta la dossologia maggiore domenicale (Gloria), n\u00e9 l'Alleluia come acclamazione al Vangelo, che \u00e8 sostituito dal tratto, tipico dei tempi penitenziali. \nCon la riforma liturgica di Paolo VI il tempo di settuagesima ha lasciato il posto al tempo ordinario.\nStoria.\nI tentativi di prolungare la quaresima, che in origine durava sei settimane per portare i giorni di digiuno effettivo a quaranta, ebbero inizio nella seconda met\u00e0 del V secolo. In due distinti sermoni di san Massimo di Torino troviamo prima rigettata (451) e poi approvata (465) l'usanza di anticipare la quaresima di una settimana, che in quell'epoca si stava diffondendo.\nQuesto perch\u00e9 l'uso orientale considerava festivi ed esenti dal digiuno quaresimale il sabato e la domenica, quindi per compiere la sacra quarantena digiunale nella settimana di settuagesima si eliminava l'uso di carne e in quella di sessagesima l'uso di latticini; nel luned\u00ec di quinquagesima iniziava il digiuno quaresimale vero e proprio.\nNel VI secolo san Cesario di Arles prescrive alle vergini di iniziare il digiuno una settimana prima dell'inizio della quaresima, segnando l'inizio della quinquagesima. Tuttavia alcuni concili francesi dell'inizio del VI secolo condannano ancora la pratica della quinquagesima, per salvaguardare l'unit\u00e0 dei costumi.\nNel 542 san Cesario prescrive ai monaci l'anticipo del digiuno a partire da due domeniche prima dell'inizio della quaresima. \nSolo verso la fine del VI secolo o l'inizio del VII si parla a Roma di Sessagesima e Settuagesima, citata questa per la prima volta nelle omelie di san Gregorio Magno. Queste usanze da Roma si diffusero dapprima nell'Italia settentrionale e poi in tutta Europa. In Inghilterra giunsero alla fine del VII secolo, in Irlanda dopo il IX secolo. Pare che inizialmente la prima settimana di Settuagesima non fosse un periodo di digiuno, che era limitato alle altre due settimane e si estese alla prima solo nel IX secolo. \nSempre all'inizio del IX secolo \u00e8 attestata la prima differenziazione liturgica, con la sospensione del Gloria e dell'Alleluia. Secondo alcuni fu papa Gregorio VII nella prima met\u00e0 dell'XI secolo a sancire universalmente quest'uso liturgico.\nAnalogia con il rito bizantino.\nNel rito bizantino la quaresima \u00e8 preceduta da tre domeniche di preparazione, in cui viene proposto il tema penitenziale.\nNel dettaglio si tratta della domenica del pubblicano e del fariseo (Luca ), della domenica del figliol prodigo (Luca ) e della domenica del giudizio universale (Matteo )."}
{"id": "1564779", "revid": "1543377", "url": "https://it.wikipedia.org/wiki?curid=1564779", "title": "Michelangelo Pistoletto", "text": "Biografia.\nFiglio unico di Livia Fila (1896-1971) e del pittore Ettore Olivero Pistoletto (1898-1984) che aveva realizzato una serie di dipinti sulla storia dell'arte della lana per la Zegna di Biella. Un anno dopo la sua nascita la famiglia si trasferisce a Torino, dove il padre aveva aperto uno studio di restauro. Fin da bambino frequenta lo studio del padre, avverso alle tendenze dell'arte moderna, dove apprende le basi del disegno e della pittura, le tecniche di restauro pi\u00f9 recenti; si avvicina al mondo dell'arte anche attraverso visite domenicali alla Galleria Sabauda di Torino.\nInizia nel 1947 come apprendista nella bottega del padre restauratore di quadri, con cui collabora fino al 1958: \u00e8 qui che egli viene in contatto con la tradizione pittorica occidentale, l'arte medievale e rinascimentale. \nNel 1953, collabora con Armando Testa, fondatore della prima scuola di pubblicit\u00e0 in Italia. Dirige tale istituto di \"advertising\" fino al 1958. La pubblicit\u00e0 influenzer\u00e0 le sue prime ricerche. Gi\u00e0 in questi anni inizia la sua attivit\u00e0 creativa nel campo della pittura che si esprime anche attraverso numerosi autoritratti, su tele preparate con imprimitura metallica e successivamente su superfici di acciaio lucidato a specchio.\nLa frequentazione di luoghi espositivi torinesi, come la \"Galleria Notizie\" di Luciano Pistoi, la \"Galleria La bussola\", il \"Centro Internazionale di Ricerche Estetiche\" e il Museo Civico, dove il critico Luigi Carluccio aveva curato una seria di mostre focalizzate sul confronto fra Italia e Francia, con artisti quali Georges Mathieu e Hans Hartung, insieme al contatto con le opere di Lucio Fontana, viste a Torino alla rassegna \"Arte in vetrina\", lo conducono ad una riflessione sull'arte contemporanea, sulla contrapposizione fra astratto e figurativo.\nEspone la sua prima opera, un autoritratto, nel 1955 al \"Circolo degli Artisti\" di Torino.\nGli inizi.\nTra il 1962 e il 1966 i soggetti dei \"quadri specchianti\" vengono tagliati e immobilizzati in un'istantanea, in un'atmosfera di sospensione ancora pi\u00f9 accentuata. Nel 1963, anno in cui espone per la seconda volta alla \"Galleria Galatea\", viene erroneamente accostato da Ileana Sonnabend ad artisti pop come Jasper Johns, Robert Rauschenberg, Roy Lichtenstein e Andy Warhol. In Pistoletto per\u00f2 manca sempre l'identificazione fra arte ed oggetti di consumo e merci, che si trova nella Pop Art americana e la rimozione della mano dell'artista tipica, ad esempio, di Warhol.\nNel 1964 si colloca il passaggio dai \"Quadri specchianti\" ai \"Plexiglass\", lastre di resina trasparente su cui l'artista dipinge o riporta fotografie di oggetti gi\u00e0 utilizzati nei primi lavori, che lasciano intravedere la superficie su cui poggiano. La luce incontra il vuoto dell'opera e il pieno della realt\u00e0, dell'ambiente. La distinzione fra immagine e realt\u00e0 si rende ambigua, gli oggetti rappresentati si trasformano in oggetti reali, che si relazionano con lo scorrere del tempo ed il mutare delle cose.\n\u00abI lavori che faccio [...] sono oggetti attraverso i quali io mi libero di qualcosa - non sono costruzioni ma liberazioni - io non li considero oggetti in pi\u00f9 ma oggetti in meno, nel senso che portano con s\u00e9 un'esperienza percettiva definitivamente esternata\u00bb\nPovera.\nCon gli \"Oggetti in meno\" e le prime opere con gli stracci, ad esempio tre \"Venere degli stracci\" (1967), sar\u00e0 catalizzatore alla nascita dell'Arte Povera.\nNel 1967 pubblica in proprio una riflessione teorica sull'evoluzione del suo lavoro, intitolata \"Le ultime parole famose\": si interroga sull'ambiguit\u00e0 in arte fra \u00abuna parte mentale e astratta e una parte concreta e fisica\u00bb, tra una presenza letterale dell'artista nello specchio e una sua presenza intellettuale in pittura.\nGli anni Settanta e Ottanta.\nAll'interno degli spazi della Galleria Christian Stein di Torino, dall'ottobre del 1975 al settembre 1976, Pistoletto realizza 12 mostre consecutive, una al mese. Le Stanze, che scaturiscono da tre ambienti (tre stanze collegate da tre porte allineate sullo stesso asse), agiscono come una sorta di cannocchiale architettonico, riflettendosi le une nelle altre, nello steso spazio. e della politica nel suo manifesto \"Ominiteismo e Demopraxia\" del 2017. L' \"Ominiteismo\" pone sia le persone che le istituzioni religiose di fronte a se stesse per un giudizio che non arriva dall'alto, ma mette ciascuno e tutti direttamente davanti alle proprie responsabilit\u00e0. La responsabilit\u00e0 diviene cos\u00ec la prassi che regola e unisce tutte le parti della societ\u00e0. La \"Demopraxia\" - concetto e termine ideati nel 2012 da Paolo Naldini, direttore di Cittadellarte - sostituisce il termine \u2018potere\u2019, dal greco kr\u00e1tos (da cui deriva democrazia), con il termine \u2018pratica\u2019, dal greco pr\u00e0xis (da cui demopraxia), per arrivare con la demo-pratica l\u00e0 dove non si \u00e8 potuti arrivare con l'imposizione del demo-potere. L'intento \u00e8 ancora quello di sollecitare la responsabilit\u00e0 sociale attraverso l'arte e, Tra il 1979 e il 1980 Pistoletto d\u00e0 vita ad un'ampia collaborazione creativa che interessa diverse citt\u00e0 degli Stati Uniti con una serie di mostre personali e installazioni in musei, gallerie e luoghi pubblici. Pistoletto lavora ad un fitto programma di collaborazioni con numerosi artisti, gruppi musicali e teatrali locali. Ad Atlanta invita il regista teatrale e attore Lionello Gennero, Enrico Rava, musicista jazz, e il compositore statunitense Morton Feldmann, coaudiuvati da Maria Pioppi.\nLa \"Creative Collaboration\" prosegue in diverse citt\u00e0 durante il biennio: New York, Los Angeles e Athens. Parallelamente \u00e8 anche in Italia, a Bologna e a Corniglia, dove Pistoletto coordina e prende parte ad una serie di spettacoli per le strade della citt\u00e0 insieme a quegli artisti che avevano collaborato con lui ad \nPresso la \"Galleria Persano\" di Torino, nel giugno del 1985, espone un gruppo di opere costituite da volume e superfici, utilizzando grandi blocchi di poliuretano usati per le sculture, ricoperti di tela e dipinti, con colori cupi e scuri, e a cui l'artista, nel testo pubblicato sul catalogo, si riferisce anche con l'espressione \"arte dello squallore\". In forma di riproduzione fotografica Pistoletto presenta, su grandi pannelli di legno, le immagini di alcune di queste opere esposte in diversi luoghi negli anni precedenti per evidenziare il connubio di pittura e scultura attraverso la bidimensionalit\u00e0 della fotografia.\nGli anni Novanta.\nSi tratta di una produzione di una serie di opere realizzate dall'artista e l'invito a realizzare il proprio \"Segno Arte\" anche agli altri. La mostra si tenne in Francia nel 1993 simultaneamente in diverse citt\u00e0 tra cui Rochechouart, Thiers e Vassiviere.\nIl \"Segno Arte\" di Pistoletto \u00e8 una figura formata dall'intersezione di due triangoli, iscrivendo idealmente una figura umana con braccia alzate e gambe divaricate. Proprio questa forma viene utilizzata da Pistoletto come modulo base per la realizzazione di altre opere in materiali diversi. Come esempio dei \"Segni Arte\" prodotti dagli altri, si pu\u00f2 ricordare \"L'ala di Krems\", una scultura permanente, realizzata a Krems nel 1997, composta da pannelli luminosi contenti ciascuno il \"Segno Arte\" di un abitante di Krems. \"Normalmente viene imposto per tradizione un segno per tutti, un segno religioso, un segno politico, un segno pubblicitario, il segno di un prodotto, i segni invadono il mondo, ma soltanto l'artista ha creato il segno personale. Adesso \u00e8 ora che anche gli altri siano autoresponsabili (\u2026) Ognuno avendo un proprio segno ha la chiave per entrare nella porta dell'arte, una porta che immette sia nello spazio riservato, intimo, personale, sia nello spazio degli incontri sociali\".\n\"\"Progetto Arte\" si fonda sull'idea che l'arte \u00e8 l'espressione pi\u00f9 sensibile e integrale del pensiero ed \u00e8 tempo che l'artista prenda su di s\u00e9 la responsabilit\u00e0 di porre in comunicazione ogni altra attivit\u00e0 umana, dall'economia alla politica, dalla scienza alla religione, dall'educazione al comportamento, in breve tutte le istanze del tessuto sociale\".\n Pistoletto elabora un programma innovativo per abbattere le tradizionali barriere tra le diverse discipline artistiche. Le finalit\u00e0 del progetto sono quelle di coinvolgere, oltre ad artisti di diversi campi, anche esponenti della politica. Le idee, enunciate nel manifesto, si sintetizzano e conceretizzano nella mostra a Pistoia (da novembre 1995 a febbraio 1996) presso Palazzo Fabroni, divisa in 16 stanze tematiche corrispondenti alle diverse istanze articolate all'interno del Progetto: Filosofia, Architettura, Politica, Letteratura, Economia, Cibo, Mercato, Religione, Design, Scienza, Arte, Informazione, Musica, Incontri, Abito e Teatro.\nSuccessivamente, da Settembre del 1996 al Febbraio 1997, al Museo Pecci di Prato cura la mostra \"Habitus, Abito, Abitare\" in cui le stanze sono frequentate da artisti, designer, sociologi. Inoltre in vari luoghi della citt\u00e0 vengono organizzate delle iniziative che tendono a coinvolgere il pubblico.\nCittadellarte-Fondazione Pistoletto.\nSi tratta di un centro dedicato all'arte contemporanea in cui si organizzano mostre, convegni, performance, laboratori didattici e multimediali, con lo scopo di porre l'arte in interazione con la societ\u00e0. L'idea di acquistare, ristrutturare e riqualificare quello che era l'ottocentesco lanificio Trombetta di Biella in un laboratorio creativo ed espressivo \u00e8 propria dell'omonimo artista. L'ampio spazio dell'ex opificio ospita aree che riguardano arte, politica, educazione, produzione, lavoro, ecologia, economia, architettura, comunicazione, moda, nutrimento. Ogni anno tramite il progetto \"UNIDEE\" vengono proposti nuovi artisti, come l'associazione \"Artway of thinking\", i quali lavorano su progetti fondati sul binomio arte e societ\u00e0, inoltre \u00e8 presente la collezione permanente di Michelangelo Pistoletto. \n\"Il Terzo Paradiso\".\nNel 2003 l'artista ne scrive il manifesto e disegna il simbolo costituito da due cerchi contigui agli estremi di un altro cerchio centrale: si tratta di una rielaborazione del segno matematico dell'infinito.\nAlla 51\u00aa Biennale di Venezia nel 2005 viene presentata il \"Terzo Paradiso\" come evento rivolto a coinvolgere adulti e bambini all'insegna del rispetto verso la natura e gli spazi urbani tramite un coinvolgimento creativo basandosi sull'interazione arte e societ\u00e0. Una manifestazione collettiva che tende a sollecitare l'assunzione di una responsabilit\u00e0 sociale con una riflessione sulla sostenibilit\u00e0 ambientale. Eventi ed esposizioni, oltre che essere organizzati in diverse citt\u00e0 d'Italia, vengono svolti anche all'estero. Viene presentato nella mostra intitolata \"L'isola interiore: l'arte della sopravvivenza\", curata da Achille Bonito Oliva, nel corso della quale sono organizzati sull'isola di San Servolo eventi e incontri con la partecipazione di Gilberto Gil, musicista e Ministro della cultura del Brasile. \nDal 2007, con la collaborazione tra Pistoletto e Gianna Nannini il \"Terzo Paradiso\" assume la forma di un \"work in progress\" multimediale. Nel 2010 Pistoletto scrive saggio \"Il Terzo Paradiso\", edito da Marsilio.\nDopo il 2011 nel Bosco di San Francesco ad Assisi, acquisito dal Fondo Ambiente Italiano, \u00e8 stato creato un percorso di visita che inizia dalla Basilica e termina in una radura sulla vallata del Tescio dove \u00e8 stato costruito un esemplare del Terzo Paradiso. Nell'aprile 2017, a Ponte San Ludovico di Ventimiglia presso il confine italo-francese, \u00e8 iniziata la costruzione in pietra di una grande riproduzione del simbolo. Un raffigurazione del Terzo Paradiso \u00e8 stata riprodotta da iSKO\u2122 per Home Festival, edizione 2017, sopra l'edificio Ex-Dogana di Treviso. Nel 2018 il Terzo Paradiso \u00e8 stato adottato dal Comune di Fontecchio, che ne ha collocato una rappresentazione nell'Ex Convento di San Francesco.\nNel 2020, con la concessione di una licenza esclusiva, il simbolo \u00e8 stato donato da Pistoletto al Comune di Biella, divenuta l'anno precedente citt\u00e0 creativa UNESCO; di conseguenza il simbolo \u00e8 presente in particolari siti del biellese, come al Ricetto di Candelo.\n\"Ominiteismo\" e \"Demopraxia\".\nPistoletto affronta il tema della spiritualit\u00e0, delle religioni monoteistiche e della politica nel suo manifesto \"Ominiteismo e Demopraxia\" del 2017. L' \"Ominiteismo\" pone sia le persone che le istituzioni religiose di fronte a se stesse per un giudizio che non arriva dall'alto, ma mette ciascuno e tutti direttamente davanti alle proprie responsabilit\u00e0. La responsabilit\u00e0 diviene cos\u00ec la prassi che regola e unisce tutte le parti della societ\u00e0. La \"Demopraxia\" - concetto e termine ideati nel 2012 da Paolo Naldini, direttore di Cittadellarte - sostituisce il termine \u2018potere\u2019, dal greco kr\u00e1tos (da cui deriva democrazia), con il termine \u2018pratica\u2019, dal greco pr\u00e0xis (da cui demopraxia), per arrivare con la demo-pratica l\u00e0 dove non si \u00e8 potuti arrivare con l'imposizione del demo-potere. L'intento \u00e8 ancora quello di sollecitare la responsabilit\u00e0 sociale attraverso l'arte. \nOnorificenze.\nLeone d'oro alla carriera alla Biennale di Venezia. 24 marzo 2003.\nLaurea honoris causa in Arti Visive presso l\u2019Accademia di Belle Arti di Catania. 7 giugno 2019."}
{"id": "1564780", "revid": "253269", "url": "https://it.wikipedia.org/wiki?curid=1564780", "title": "Dean Jones", "text": "Biografia.\nGli inizi.\nArruolatosi nella Marina Militare statunitense, combatt\u00e9 nella Guerra di Corea. Al termine del servizio inizi\u00f2 a lavorare al Bird Cage Theater di Knott's Berry Farm, in California. Qui si fece volontariamente sostituire da Larry Kert nel musical di Broadway \"Company\" di Stephen Sondheim, dopo appena un mese.\nI film Disney.\nJones si fece conoscere al grande pubblico grazie alle numerose interpretazioni nei film Disney degli anni sessanta e settanta, a partire da \"F.B.I. - Operazione gatto\" (1965) con Hayley Mills. Favorevolmente impressionata dalla sua interpretazione, la Disney lo scelse per altri suoi film: \"4 bassotti per 1 danese\" (1966), \"Il fantasma del pirata Barbanera\" (1968), \"Un papero da un milione di dollari\" (1971), \"Pistaaa... arriva il gatto delle nevi\" (1972) ed altri ancora. \nNel frattempo prese parte anche alla sitcom televisiva \"Ensign O'Toole\" del 1962. Ma il ruolo pi\u00f9 famoso di Jones resta quello di Jim Douglas nella fortunata serie di \"Herbie\": \u00e8 presente in \"Un maggiolino tutto matto\" (1968) e in \"Herbie al rally di Montecarlo\" (1977), e compare poi anche nella mini-serie TV del 1982 e nel film per la TV \"Il ritorno del maggiolino tutto matto\" (1997).\nGli ultimi anni e la morte.\nDopo la fortunata esperienza di \"Herbie\", Dean Jones continu\u00f2 la sua carriera partecipando ad altri numerosi film: in particolare \u00e8 lui il cattivo veterinario Herman Varnick del film \"Beethoven\" (1992). Tra i suoi ultimi lavori anche un'esperienza in Italia, nel 1996, quando recit\u00f2 nel film comico \"A spasso nel tempo\", al fianco di Massimo Boldi e Christian De Sica. Ha vissuto nella sua casa in California fino alla sua morte, avvenuta il 1\u00ba settembre 2015 all'et\u00e0 di 84 anni, dopo una lunga lotta contro il morbo di Parkinson.\nDoppiatori italiani.\nNelle versioni in italiano dei suoi film, Jones \u00e8 stato doppiato da:\nCome doppiatore \u00e8 sostituito da:"}
{"id": "1564782", "revid": "110157", "url": "https://it.wikipedia.org/wiki?curid=1564782", "title": "Turn Your Car Around", "text": "Turn Your Car Around \u00e8 il secondo singolo di Lee Ryan, estratto dal suo primo album \"Lee Ryan\". Il singolo \u00e8 stato pubblicato il 10 ottobre 2005.\nIl brano ha raggiunto la posizione #12 nella classifica inglese, ma, come avvenuto gi\u00e0 in precedenza con \"Army of Lovers\" il maggior riscontro il brano lo ottiene in Italia dove il disco riesce a giungere fino alla seconda posizione."}
{"id": "1564783", "revid": "124655444", "url": "https://it.wikipedia.org/wiki?curid=1564783", "title": "Chip Ganassi Racing", "text": "La Chip Ganassi Racing \u00e8 una scuderia automobilistica statunitense, di propriet\u00e0 dell'ex pilota Chip Ganassi, la cui sede si trova negli USA, ad Indianapolis capitale dello Stato dell'Indiana.\nIl team Ganassi, compete nei campionati nord-americani Indy Racing League e NASCAR, ma in passato gareggiava nel vecchio campionato CART (successivamente diventato Champ Car), dove ha vinto quattro titoli.\n, dietro solo al team Penske e al team Newman-Haas.\nOrigini.\nLa scuderia venne fondata nel 1990 da Chip Ganassi, il quale era stato un discreto pilota di Formula Indy, ma in seguito ad un incidente, non pot\u00e9 pi\u00f9 competere a livelli agonistici e decise di diventare un team manager.\nSubito trov\u00f2 un accordo commerciale con l'azienda Target, che finanzi\u00f2 il progetto di Ganassi, ossia dare vita ad una nuova scuderia di Formula Indy.\nLa partnership dura ancora oggi, e si \u00e8 rivelata azzeccata, visto che la squadra ha vinto quattro campionati di Formula CART e 3 campionati nella Indy Racing League.\nInoltre il team Ganassi, \u00e8 stata la prima scuderia a vincere quattro titoli consecutivi nel campionato CART.\nPrimi campionati.\nIl debutto avvenne nell'allora campionato CART.\nInizialmente la scuderia correva con una sola vettura, e nel campionato del 1990 e 1991, venne scelto come pilota Eddie Cheever, che nel 1992 venne affiancato da Arie Luyendyk, il quale gareggia col team fino al 1993.\nNel novanta il team utilizza telai Penske e Lola, con motore Chevrolet, affidati a Cheever, che si classifica nono in campionato, e ottiene come miglior risultato due terzi posti, uno a Detroit e uno a Toronto, non parte mai in pole position, e al massimo scatta dal quinto posto in griglia di partenza (Detroit).\nNel '91 la squadra passa definitivamente ai telai Lola, ed Eddie ottiene pi\u00f9 punti dell'anno prima, cio\u00e8 91 anzich\u00e9 80, ma sale solo una volta sul podio (terzo a Long Beach, miglior risultato in gara), non parte in pole ma al massimo secondo a Surfers Paradise e conclude il campionato nuovamente nono.\nMa nel '92 si verific\u00f2 un peggioramento dei risultati, infatti Cheever chiuse decimo in campionato con un solo podio (secondo a Phoenix) e nessuna pole. Si alternano alla guida anche Robbie Gordon e Didier Theys, rispettivamente ventesimo e quarantesimo, e Luyendyk (quarantunesimo). Questi ultimi due non ottengono nemmeno punti. Da segnalare l'adozione del nuovo motore Ford.\nNel '93 Luyendyk guida da solo, e la squadra conquista il miglior piazzamento in campionato di sempre fino ad allora, infatti il pilota olandese, chiude ottavo in campionato, sale tre volte sul podio (2\u00b0 ad Indianapolis, 3\u00b0 a Vancouver e a Laguna Seca), e ottiene la prima pole position del team (Indianapolis).\nNel 1994 la squadra viene rinnovata completamente, coi due ex piloti di Formula Uno, Michael Andretti e Maur\u00edcio Gugelmin, e con l'utilizzo del nuovo telaio Reynard. \nQuesti cambiamenti si rivelarono essere indovinati, visto che le performance del team crebbero enormemente.\nMichael Andretti arriv\u00f2 quarto nel campionato, che sarebbe andato al team di Chip Ganassi, se non avesse corso la scuderia Penske, dato che i primi tre posti erano occupati dai piloti della squadra appena citata.\nMichael inizi\u00f2 bene la stagione, vincendo la gara inaugurale (Surfers Paradise), e regal\u00f2 al team la prima affermazione della sua storia.\nTuttavia incidenti e problemi di affidabilit\u00e0 non gli consentirono di aggiudicarsi il titolo, anche se in totale ottenne tre podi, visto che vinse anche a Toronto e chiuse terzo a Vancouver, ma non part\u00ec mai in pole.\nCome non part\u00ec mai in pole nemmeno Gugelmin, che arriv\u00f2 sedicesimo in campionato, e in gara non fece meglio del quinto posto di Vancouver.\nNel 1995 con Bryan Herta e Mike Groff, la squadra cambia nuovamente piloti, ma sprofond\u00f2 nella classifica del campionato.\nHerta si piazza ventesimo senza vincere nessuna gara, ma almeno riporta il team in pole positon (Phoenix), e sale comunque sul podio col secondo posto di Cleveland (miglior risultato stagionale).\nGroff guida solo ad Indianapolis, ma fallisce in qualifica, facendo registrare un tempo cronometrato troppo elevato per partecipare alla corsa.\nIn quell'anno appare anche Jimmy Vasser, che guider\u00e0 stabilmente per il team dall'anno seguente.\nIl canadese \u00e8 ottavo al termine della stagione, e conquista quattro podi (fino ad allora nessun pilota del team era mai stato capace di ottenerne tanti), ma non guadagna pole.\nNella Grand-Am il team conquista quattro campionati in cingue anni grazie alla formidabile coppia Pruett-Rojas e tre 24 ore di Daytona, in cui si schiera al via anche Montoya.\nI quattro titoli.\nNel 1996 inizia un lungo ciclo di successi per la scuderia di Chip Ganassi, la quale spezza il monopolio delle varie Penske, Newman-Haas e Forsythe. \nVasser regala alla squadra il primo titolo e viene affiancato da Alessandro Zanardi.\nJimmy vince quattro gare e l'emiliano se ne aggiudica tre, facendo del team Target la squadra pi\u00f9 vittoriosa dell'anno con sette affermazioni su sedici gare.\nLo stesso vale per le pole, dieci in tutto di cui sei di Zanardi (pi\u00f9 di ogni altro pilota quell'anno), e quattro di Vasser.\nIl merito era anche del motore, infatti la squadra abbandon\u00f2 i propulsori Ford per montare quelli della Honda.\nInoltre venne ottenuto un altro risultato lusinghiero, ossia Alex Zanardi venne eletto rookie of the year, cio\u00e8 miglior esordiente dell'anno.\nAd ogni modo quest'ultimo titolo, venne raggiunto con una certa tranquillit\u00e0 dal pilota italiano, creando buone prospettive per le future stagioni. \nQuesta coppia di piloti era molto affiatata, infatti nel 1997 e nel '98 Zanardi vince altri due titoli, e i due guidarono assieme fino al 1998.\nNel '97 Alex ottiene il titolo di campione della serie pur non prendendo parte all'ultima gara dell'anno, per problemi in qualifica.\nQuesto perch\u00e9 fu in grado di aggiudicarsi pi\u00f9 pole positon e vittorie di ogni altro pilota in quella stagione, rispettivamente 4 e 5.\nVasser chiuse terzo con una vittoria e zero pole.\nPer il secondo anno consecutivo il team Ganassi, fu quello che ottenne pi\u00f9 vittorie e pole position.\nNel '98 la storia si ripete, infatti Zanardi vince nuovamente il campionato, ed entra di diritto nella storia dell'automobilismo americano e non.\nQuesta volta riesce a guidare in tutte le gare e ne vince addirittura sette, salendo quindici volte sul podio su 19 corse, ma per ironia della sorte non parte mai in pole position.\nVa detto che dall'anno seguente, Alex non corre mai pi\u00f9 per questa squadra, ma grazie alle 15 vittorie complessive, ad oggi \u00e8 il pilota pi\u00f9 vincente che abbia corso per il Target Chip Ganassi Racing, ed anche il pi\u00f9 titolato, in quanto nessun pilota di questo team si \u00e8 mai aggiudicato pi\u00f9 di un campionato, insieme anche all'italo - scozzese Dario Franchitti che ha fatto suo il titolo di campione della IRL nel 2009 e nel 2010.\nNel '98 inoltre, Vasser chiude secondo in classifica generale, permettendo al team di vincere anche il titolo di vicecampione della serie, oltre a una doppietta nel campionato.\nVasser vinse tre gare e conquist\u00f2 due pole.\nDal 1999 al 2000, i piloti sono Vasser e Juan Pablo Montoya. \nIl canadese Vasser scende nel '99 dal secondo al nono posto in classifica, e al pi\u00f9 ottiene due terzi posti e una pole.\nMentre il pilota colombiano, dimostra di essere un degno erede di Zanardi, grazie a sette pole e sette vittorie, che gli garantiscono il titolo, e permettono al team di realizzare un poker di quattro titoli consecutivi.\nIl fatto curioso \u00e8 che sono anche i primi della squadra nella sua storia, inoltre questo \u00e8 anche un dato record, perch\u00e9 nel campionato CART o Champ Car che dir si voglia, \u00e8 stata la prima scuderia a vincere quattro titoli di seguito, e nessuno fino al 2007 ne ha vinto pi\u00f9 di quattro di fila.\nAd oggi questo record \u00e8 condiviso col team Newman-Haas, che si \u00e8 assicurato quattro titoli consecutivi in Champ Car dal 2004 al 2007.\nTuttavia quello del 1999 \u00e8 l'ultimo campionato che la squadra vince in CART, infatti nel 2000, Vasser chiude sesto con una vittoria e nessuna pole, mentre Montoya nonostante tre vittorie e sette pole, arriva nono in campionato.\nMa nonostante queste difficolt\u00e0, l'annata \u00e8 buona, perch\u00e9 la squadra torna a partecipare alla 500 Miglia di Indianapolis, che dal 1996 fa parte del nuovo campionato Indy Racing League.\nJuan Pablo Montoya, regala al team la prima vittoria in questa ambita gara, ed inoltre il team riesce a vincerla alla prima partecipazione dopo cinque anni di assenza.\nNel 2001 si alternano alla guida delle vetture, Memo Gidley, Bruno Junqueira e Nicolas Minassian.\nJunqueira corre tutte le gare, ne vince una, parte una volta in pole ed arriva sedicesimo in campionato, seguito da Gidley che non fa meglio di due secondi posti su quattordici gare e nessuna pole.\nMinassian (come Junqueira) esordisce in quella stagione, e chiude ventisettesimo, senza pole e al massimo con un ottavo posto in gara.\nIl 2002 \u00e8 l'ultimo anno in cui la squadra corre in Champ Car, e lo fa con Kenny Br\u00e4ck, Scott Dixon e nuovamente Junqueira.\nJunqueira ottiene buoni risultati (2 vittorie e quattro pole) ma non pu\u00f2 far nulla contro Cristiano da Matta e la supremazia della sua Newman-Haas, cos\u00ec finisce secondo in campionato.\nBr\u00e4ck arriva sesto con un bottino di una gara vinta e una pole, mentre Dixon chiude sedicesimo, senza far segnare pole position e piazzandosi al massimo secondo in gara.\nIRL.\nNel 2002 il team decide di cambiare rotta, come la maggior parte delle squadre, e passa dal campionato Champ Car a quello IRL, anche perch\u00e9 in questo modo poteva correre la 500 miglia di Indianapolis, tra le pi\u00f9 famose e ambite gare al Mondo.\nImmediatamente il team Target si dimostra competitivo, infatti grazie al pilota Scott Dixon, vince il titolo al suo secondo anno nella nuova categoria.\nScott Dixon si ripete in questa stagione vincendo per la seconda volta il titolo della Indy Racing League\nNel 2011 il team proseguir\u00e0 il suo impegno in Indy Car con quattro Dallara-Honda e in Grand Am con due Riley-Bmw.\nCon il 2009 arriva Dario Franchitti che conquister\u00e0 tre titoli Indy Car (2009-2010-2011) e due volte Indianapolis (2010-2012). Nel 2012 Ganassi conquista una doppietta a Indianapolis con Dixon secondo dietro Franchitti.\nNella Grand Am il team conquista quattro degli ultimi cinque campionati grazie alla coppia Pruett-Rojas, ai quali si \u00e8 aggiunto Montoya a Daytona e tre volte la 24 ore di Daytona, di cui due consecutive.\nVittorie.\nDal 1990 (anno di esordio) al 2007, questa squadra ha vinto in totale 89 gare, di cui:"}
{"id": "1564794", "revid": "118499714", "url": "https://it.wikipedia.org/wiki?curid=1564794", "title": "Nastro (tessitura)", "text": "Il nastro \u00e8 una sottile striscia di materiale flessibile, solitamente tessuto ma anche di plastica o carta. Il suo uso \u00e8 strutturale: legare, chiudere, reggere o semplicemente decorativo. Oltre che decorativo il nastro ha una funzione simbolica: forma coccarde, porta medaglie, con colori e disegni particolari indica i gradi sulle divise militari, viene \"tagliato\" nelle inaugurazioni.\nNastro tessuto.\nDei nastri in tessuto va detto, che rispetto alla normale tessitura, fondamentalmente avviene in un modo contrario, per distinguere, prendiamo questo parametro, chiamiamo tessitura bassa i nastri e tessitura alta tutti gli altri tipi di tessuti, ovvero tessuti per arredamento, abbigliamento, casalinghi, zaini, valigie ecc. ecc.\nFatto questa premessa cerchiamo di capirne le differenze, nei tessuti alti abbiamo, salvo casi particolari, un filo di trama ad ogni cambio passo di ordito, mentre nel nastro abbiamo la trama due volte nello stesso passo, questo perch\u00e9 la trama viene portata da un falcetto (o tramatore) all'interno del passo e viene agganciata da un ago dove viene tenuta e ad ogni passo la lega con se stessa, quindi si ha un'andata e un ritorno di trama, la trama che viene legata sull'ago forma una catenella tale e quale a quella che si fa all'uncinetto da ricamo \nNella tessitura alta, prevale l'effetto trama, ossia da un unico ordito, cambiando il movimento dei fili e alternando i colori delle trame abbiamo un'infinit\u00e0 di variabili, al contrario nei nastri quello che prevale \u00e8 l'ordito, per es. se devo fare 100 di tessuto con 10 colori, nella tessitura alta avr\u00f2 1000 mt di ordito e cambier\u00f2 una sola bobina di filo ogni 100 mt. per colore, a differenza per il nastro dovr\u00f2 preparare 10 orditi colorati e ad ogni cambio colore un'annodatura e conseguente passaggio nodi in macchina pari al numero di fili d'ordito\nI nastri, con frange e altre bordure di passamaneria, sono prodotti da un settore specializzato dell'industria tessile. La caratteristica di un telaio da nastri \u00e8 la produzione simultanea di pi\u00f9 nastri, nei moderni telai automatizzati fino a 40. Vengono prodotti in seta, con armatura raso che ne esalta la mano lucida o come \"rep\" se \u00e8 necessario un certo peso, anche se il poliestere la sta soppiantando per la sua economicit\u00e0.\nSpesso i nastri di tessuto hanno un rinforzo sui lati esterni (cimossa) per dare maggior solidit\u00e0 e permetterne il riutilizzo, il rinforzo pu\u00f2 contenere un sottile filo metallico che permette di tenere \"la forma\" per le decorazioni. Nastri economici vengono prodotti tagliando pezze di stoffa gi\u00e0 fatte con fibre sintetiche e termosaldando i lati per evitare la sfilatura.\nTrovano impiego nel campo della moda come lacci e stringhe o per la decorazione di: abbigliamento infantile e femminile, biancheria intima, arredamento, costumi teatrali e carnevaleschi e nelle acconciature femminili.\nNastro per pacchi.\nUn uso dei nastri \u00e8 quello di legare i pacchetti dei regali. Un tempo erano nastri in tessuto ma la diffusione delle materie plastiche li ha quasi completamente sostituiti in questo campo e in quello dell'addobbo fioristico."}
{"id": "1564799", "revid": "466539", "url": "https://it.wikipedia.org/wiki?curid=1564799", "title": "Rixdollar di Ceylon", "text": "Il rixdollar \u00e8 stata la valuta di Ceylon fino al 1828. Era suddiviso in 48 \"stiver\", ognuno di 4 \"duit\". Esistevano anche monete denominate \"fanam\" e \"larin\", dal valore rispettivamente di 4 e 9\u00bd stiver. Le monete prendevano il nome dal rijksdaalder olandese e dallo stuiver, anche se in Olanda il rijksdaalder valeva 50 stuiver.\nIl sistema monetario era cos\u00ec organizzato: 1 Rixdollar = 12 Fanam = 48 Stuiver = 192 = Duit. Il \"rixdollar\" fu sostituito dalla sterlina britannica con un cambio di 1 rixdollar = 1 shilling, 6 penny.\nMonete.\nLa Compagnia olandese delle Indie orientali (VOC) emise monete durante il XVIII secolo con i valori di 1/2 ed 1 duit, 1/4, 1, 2 e 4e 3/4 stuiver ed 1 rixdollar.\nDopo che il Regno Unito prese il controllo di Ceylon, furono introdotte nel 1801 monete di scarsa qualit\u00e0 in rame dai valori di 1/48, 1/24 ed 1/12 di rixdollar. Nel 1802 furono introdotte monere di rame, coniate a macchina, da 1/192, 1/96 ed 1/48 di rixdollar, anche se le monete precedenti continuarono a essere prodotte fino al 1816. Monete d'argento da 24, 48 e 96 stiver furono introdotte il 1803.\nNel 1815 furono emesse monete in rame da 1/2, 1 e 2 stiver, dal valore di 1/96, 1/48 ed 1/12 di rixdollar. Monete d'argento in rixdollar furono emesse nel 1821.\nBanconote.\nLe prime emissioni cartacee di Lanka furono i \"kredit brieven\" olandesi, stampati dalla VOC (Verenigde Oostindische Compagnie - Compagnia olandese delle Indie orientali) tra il 1785 e il 1795. Erano dei buoni del Tesoro denominati in rixdollars e convertibili in monete di rame di Zeylan (i domini olandesi a Lanka) al cambio di 48 stuivers per rixdollar. Il Governatore Van De Graaff ne decise l'emissione per supplire alle richieste dello sforzo bellico che l'Olanda stava sostenendo in Europa al fianco della Francia nella Guerra d'indipendenza americana. Il conio di monete implicava l'uso di metalli spesso preziosi e quindi era dispendioso, la carta invece costa poco. Nel 1796 ai \"kredit brieven\" si aggiunse una emissione di buoni fruttiferi con le denominazioni da 1, 2, 3, 4, 5 e 10 rixdollars.\nIn seguito allo scoppio della Rivoluzione francese, lo Zeylan olandese diventa parte in causa al fianco della Repubblica di Batavia e l'Inghilterra invade i territori olandesi di Lanka: con la presa di Colombo, capitale di Zeylan, nel 1796, il predominio olandese sull'isola viene meno e l'Inghilterra subentra come potenza coloniale dominante. Nello stesso anno l'Inghilterra rileva il debito dei \"kredit brieven\" e il Governo di Ceylon emette due banconote in rixdollar, quella da 5 rixdollars nel 1809 e quella da 2 rixdollars nel 1826 prima di passare definitivamente alla sterlina. Le banconote in rixdollars non cambiate furono demonetizzate nel 1831."}
{"id": "1564802", "revid": "217432", "url": "https://it.wikipedia.org/wiki?curid=1564802", "title": "Codice Giustinianeo", "text": ""}
{"id": "1564805", "revid": "991694", "url": "https://it.wikipedia.org/wiki?curid=1564805", "title": "Collection I (Misfits)", "text": ""}
{"id": "1564812", "revid": "729019", "url": "https://it.wikipedia.org/wiki?curid=1564812", "title": "Plan 9 Records", "text": "La Plan 9 Records, originalmente conosciuta come Blank Records, \u00e8 stata un'etichetta indipendente fondata nel 1977 dal cantante del gruppo musicale horror punk statunitense Misfits, Glenn Danzig. L'etichetta \u00e8 stata chiusa nel 1995."}
{"id": "1564820", "revid": "76963", "url": "https://it.wikipedia.org/wiki?curid=1564820", "title": "Philadelpho Menezes", "text": "Biografia.\n\u00c8 stato professore di comunicazione e semiotica presso la Pontificia Universit\u00e0 di San Paolo. Ha condotto parte dei suoi studi anche presso l'Universit\u00e0 di Bologna (1990), attivando anche delle collaborazioni con artisti italiani.\nCon l'artista brasiliano Wilton Azevedo Philadepho Menezes ha creato nel 1998 uno dei primi CD-Rom di poesia intermediale: \"InterPoesia. Poesia Hipermidia Interativa\". In Italia ha collaborato con il primo progetto di net-poetry, \"Karenina.it\", dell'artista italiana Caterina Davinio, partecipando anche a mostre e rassegne da lei curate presso vari spazi istituzionali. Il lavoro di Philadelpho Menezes si collega alla poesia concreta storica brasiliana, esplorando nuovi media, come il video e il computer.\n\u00c8 morto nel 2000 in un incidente automobilistico.\nOpere.\nAttivit\u00e0 curatoriale.\nHa organizzato e curato importanti festival internazionali di poesia sperimentale, nuovi media, avanguardia, come: "}
{"id": "1564821", "revid": "2213031", "url": "https://it.wikipedia.org/wiki?curid=1564821", "title": "Luca Serianni", "text": "Biografia.\nAllievo di Arrigo Castellani, si \u00e8 laureato in lettere nel 1970. Professore emerito di Linguistica italiana (settore scientifico-disciplinare L-FIL-LET/12) alla Sapienza, ha condotto indagini su vari periodi ed aspetti della storia linguistica italiana, dal Medioevo ad oggi.\n\u00c8 autore di una fortunata grammatica . Con Maurizio Trifone ha curato, a partire dal 2004, il \"Devoto-Oli. Vocabolario della lingua italiana\", opera di cui, dall'edizione del 2017, \u00e8 coautore. Con Pietro Trifone ha curato una \"Storia della lingua italiana\" in tre volumi.\nSocio dell'Accademia della Crusca e dell'Accademia dei Lincei, l'11 dicembre 2010 \u00e8 stato nominato quasi all'unanimit\u00e0 vicepresidente della Societ\u00e0 Dante Alighieri. \u00c8 anche socio ordinario della Casa di Dante in Roma.\nNel 2002 gli \u00e8 stata conferita la laurea \"honoris causa\" dall'Universit\u00e0 di Valladolid.\n\u00c8 direttore delle riviste \u00abStudi linguistici italiani\u00bb e \u00abStudi di lessicografia italiana\u00bb.\nIn pensione dal 2017, il 14 giugno dello stesso anno, presso la Facolt\u00e0 di Lettere della Sapienza, ha tenuto la sua ultima lezione dal titolo \"Insegnare l'italiano nell'universit\u00e0 e nella scuola\"."}
{"id": "1564824", "revid": "2075278", "url": "https://it.wikipedia.org/wiki?curid=1564824", "title": "Billa", "text": "Billa () \u00e8 una catena di supermercati austriaca operante in 9 paesi europei di propriet\u00e0 della tedesca REWE Group.\nStoria.\nFondata nel 1953 dal viennese Karl Wlaschek col nome di WKW (\"Warenhandel Karl Wlaschek\"), ha preso il nome di \"Billa\" (da \"Billiger Laden\", vale a dire \"negozio a basso costo\") dal 1960.\nLa catena \u00e8 cresciuta velocemente negli anni successivi, giungendo a un fatturato di un miliardo di scellini austriaci nel 1970. Nel 1996 Billa \u00e8 stata acquisita dalla tedesca REWE Group e, successivamente, con la scomparsa di gruppi quali Konsum e Meinl, \u00e8 diventata la pi\u00f9 diffusa catena di supermercati austriaca.\nDiffusione.\nBilla deteneva nel 2002 il 35,8% del mercato austriaco di riferimento e, in alcune aree del paese, come ad esempio a Vienna, Billa e gli altri suoi marchi affiliati (\"Merkur\", \"Mondo/Penny\", \"Emma\" e \"Bipa\") rappresentano pressoch\u00e9 un monopolio.\nIn particolare, Merkur sta ulteriormente aumentando il potere di Billa, rappresentando il brand associato agli ipermercati di grande distribuzione.\nIn Europa, Billa si \u00e8 diffusa nei paesi dell'est prossimi all'Austria.\nItalia.\nNel 1990 la catena approda in Italia e si espande nelle regioni del nord-est (in particolare nel Veneto con l'acquisizione dei supermercati Vivo del gruppo Zanin e dei Supermercati Car del gruppo Caron).\nUn passo decisivo avviene nel 2001 quando viene rilevata la rete alimentare della Standa comprensiva di 119 supermercati.\nNell'agosto 2009 si avvia la conversione della rete a insegna Standa, sempre di propriet\u00e0 del gruppo Rewe, arrivando cos\u00ec a ottenere un supermercato a Roma, a ottobre a Milano e a dicembre ad Ancona e Terni, quindi la catena diventa presente in 8 regioni d'Italia (Veneto, Emilia-Romagna, Marche, Lazio, Lombardia e Umbria).\nA marzo 2010 viene completata la conversione di tutti i punti vendita diretti arrivando cos\u00ec a totalizzare 158 supermercati e 19 \"Billa Superstore\" presenti in tutte le regioni d'Italia eccetto Molise, Basilicata, Calabria e Sicilia mentre a maggio dello stesso anno alcuni punti vendita affiliati vengono convertiti al marchio \"Billa Insieme\" che raggiunge quindi un totale di 19 punti vendita nelle regioni Piemonte, Lombardia, Marche, Lazio, Puglia, Sardegna e Campania.\nNel dicembre 2011, 43 punti vendita della catena cambiano nuovamente propriet\u00e0 e finiscono nel gruppo cooperativo Conad anche se il cambio delle insegne da Billa a Conad \u00e8 stato effettuato a partire da giugno 2012.\nL'azienda in Italia operava anche con una catena di profumerie a marchio Bipa ceduta nel febbraio 2012 al gruppo DMO.\nA partire dal 2014, l'azienda austriaca ha annunciato l'intenzione di lasciare l'Italia, a causa del fallimento nell'obiettivo strategico di raggiungere una posizione rilevante nel mercato.\nIl 1\u00ba luglio 2014 Billa ha venduto 53 supermercati in Lombardia, Liguria e Valle d'Aosta a Carrefour.\nA fine anno vengono venduti altri 45 supermercati a Conad in Veneto, Friuli Venezia Giulia e Piemonte..\nIl resto dei negozi \u00e8 stato venduto ad altre aziende distributive e un paio di supermercati sono stati chiusi definitivamente.\nIl gruppo continua a essere presente in Italia con l'insegna Penny Market."}
{"id": "1564825", "revid": "124799481", "url": "https://it.wikipedia.org/wiki?curid=1564825", "title": "Il bacio (scultura)", "text": "Il Bacio (\"Le Baiser\") \u00e8 un gruppo scultoreo di Auguste Rodin.\nAnalisi Iconologica.\nInizialmente intitolata \"Francesca da Rimini\", l'opera raffigura l'unione tra Paolo e Francesca, narrata nel V Canto della Divina Commedia di Dante e per questo doveva essere inserita nel battente sinistro della porta dell'inferno. Rodin decide poi di non inserirla perch\u00e9 la tematica della passione cos\u00ec rappresentata si integrava poco con la drammaticit\u00e0 della Porta e perch\u00e9 quest'opera ha una propria indipendenza che mal si integra con le altre figure del battente.\nSecondo alcuni, la giovane studentessa di disegno Camille Claudel, divenuta poi amante di Rodin, \u00e8 stata ritratta nella figura di Francesca. Tuttavia, il modello originale \u00e8 databile 1882, mentre la giovane scultrice entra nello studio di Rodin nel 1884, dunque pare impossibile si possa riferire a lei la dedica iconografica. Per altro non supportata da alcuna documentazione. Resta tuttavia nell'immaginario collettivo e negli articoli di molti giornalisti questo riferimento erroneo.\nIl bacio in marmo, detto anche \"La fede\" o \"L'amore profondo come i sepolcri o Francesca da Rimini\" o \"Paolo e Francesca\" \u00e8 del 1882 circa, sbozzato da Jean Turcan (misure 181,5 x 112,3 x 117 cm). La copia al Mus\u00e9e Rodin di Parigi non \u00e8 firmato n\u00e9 datato (S. 1002/ Lux. 132 Bibliografia: Elsen 2003, pp. 207-215, Le Normand-Romain 2007, pp. 159-163; Sanders 1975, pp. 169-177).\nNel 1880, lo Stato commissiona ad Auguste Rodin una porta decorativa dedicata alla Divina Commedia di Dante: compaiono gi\u00e0 nei primi progetti Il pensatore, Ugolino e Paolo e Francesca. La coppia evocata nel V canto dell'Inferno \u00e8 quella formata da Paolo Malatesta e Francesca da Rimini, colpevoli di un amore che ne causa la morte e la dannazione (Sanders 1975, pp. 169-177), tema prediletto dai romantici. Il primo abbozzo della coppia era una voluta sul battente sinistro della Porta, di fronte a Ugolino sul battente destro: eliminato nel 1887, \u00e8 sostituito da una variante di Paolo e Francesca intensamente drammatica. Nello stesso anno Rodin espone per la prima volta a Parigi alla galleria Georges Petit, poi a Bruxelles il gruppo del Bacio, commissionato dallo Stato nel 1888 in marmo, per comparire all'Esposizione universale del 1889. Per realizzarlo in una dimensione doppia rispetto al modello in gesso viene scelto Jean Turcan, che in primavera lascia il gruppo non finito (il che spiega la presenza di segni di riferimento sul blocco di marmo e la mancanza di firma); il gesso \u00e8 presentato a Chicago nel 1893 (dove provoca uno scandalo), poi il marmo, esposto a Parigi al Salon de Mai del 1898, entra al mus\u00e9e du Luxembourg il 18 febbraio 1901 (Lux. 132) e al mus\u00e9e Rodin nel 1918 (S. 1002). Esistono altri due marmi del Bacio: uno, commissionato da Edward Perry Warren ed eseguito da Rigaud tra il 1900 e il 1904, \u00e8 a Londra, alla Tate Gallery; l'altro, ordinato da Carl Jacobsen, e scolpito da Emmanuel Dolivet nel 1902, si trova a Copenaghen alla Ny Carlsberg Glyptotek. Una copia postuma \u00e8 infine a Filadelfia. Di fronte al successo straordinario del gruppo, la societ\u00e0 Barbedienne firma nel 1898 un contratto ventennale con Rodin e diffonde molte versioni in bronzo del Bacio in quattro misure; anche la societ\u00e0 Rudier fonde il soggetto secondo il modello originale o in base a quello in marmo. Nella versione finale, Rodin mostra la coppia appena prima del bacio, nuda e seduta su una roccia. Il corpo di Paolo, in squadra, come un perno, \u00e8 come esitante, mentre l'arabesco del corpo di Francesca si dispiega intorno a quello dell'amante. La lavorazione della roccia poco riquadrata, segnata dalle tracce di punta e di gradina, contrasta con la levigatura luminosa dei due corpi; l'ambiguit\u00e0 colora la trasparenza ingannevole di questo istante di felicit\u00e0 pura, \u201cchiarezza accecante\u201d di una seduzione satanica, che causa una caduta immediata. La cattura della luce da parte del marmo, legata alla scena rappresentata, induce questo doppio registro e spiega la vastit\u00e0 dello scandalo suscitato dalla scultura. La semplice nudit\u00e0 del gruppo ebbe grande risonanza, anche se Rodin dichiarava che in essa non vi era alcuna innovazione. Il bacio, composizione triangolare fatta per essere vista da ogni lato, non ha per nulla una forma azzardata, ma rispecchia standard classici corrispondenti alle figure atletiche degli anni 1881-1882, molto influenzate da Michelangelo."}
{"id": "1564829", "revid": "124016412", "url": "https://it.wikipedia.org/wiki?curid=1564829", "title": "Will Sasso", "text": "Biografia.\nNato a Ladner, British Columbia, Canada da genitori italo-canadesi (originari di Napoli). All'et\u00e0 di 15 ha ottenuto il suo primo agente e presto inizi\u00f2 la prenotazione di ruoli in televisione e al cinema. Dopo il diploma inizia la carriera dello spettacolo nella vicina Vancouver dove ha interpretato per cinque stagioni l'eccentrico teenager Derek Wakaluk sulla pluripremiata serie drammatica canadese Madison. Da Vancouver si sposta a Los Angeles, e l\u00ec inizia anche la carriera di macchiettista e imitatore grazie anche alla MADtv, e crea anche personaggi suoi.\n\"MADtv\".\nEntro la fine della sua seconda stagione (1996-1997), MADtv vissuto il suo primo grande turnover nel cast. Tre degli artisti di repertorio dello show (Bryan Callen, Orlando Jones ed Artie Lange) hanno lasciato il cast. Come risultato, nel 1997, i dirigenti di FOX dovevano trovare dei sostituti per lo spettacolo. Sasso (insieme ad Alex Borstein ed Aries Spears) \u00e8 stato selezionato per partecipare alla MADtv terza stagione come un membro del cast regolare. Sasso \u00e8 noto per personaggi bizzarri come l'incidente tuttofare incline Paul Timberman, membro Eracist Hugh, il cantante Michael McCloud, americano Talkin ' ospite Rui Peranio e messicana luchador Se\u00f1or Bag of Crap.\nSasso fa anche molte imitazioni di celebrit\u00e0, tra cui imitazioni di of Arnold Schwarzenegger, Bill Clinton, Drew Carey, Chris Farley, Elton John, Elvis Presley, Fred Durst, George W. Bush, James Gandolfini (come lui stesso e Tony Soprano), James Lipton, Jesse Ventura, Kenny Rogers, Lance Bass, Louie Anderson, Paul Shaffer, Randy Newman, Richard Simmons, Robert De Niro, The Rock, Steven Seagal, Steve Austin, Wayne Newton, William Frawley (come Fred Mertz da \"I Love Lucy\"), and William Shatner (come lui stesso e come James T. Kirk).\nWill ha iniziato a sviluppare diversi progetti televisivi di rete con la Disney/Touchstone per l'ABC nel 2001 e nel 2002 Sasso lascia MADtv di proseguire la fase successiva della sua carriera. Sempre nel 2002 \u00e8 anche apparso nel videoclip dei Sum 41 \"Still Waiting\".\n\"Anni successivi\".\nDa quando ha lasciato \"MADtv\", ha fatto varie apparizioni televisive. Ha recitato per quattro stagioni come Carl Monari in \"Perfetti... ma non troppo\" e anche un ruolo in \"Robson Arms\". Sasso anche svolto il ruolo di Fortunio Balducci in \"Southland Tales - Cos\u00ec finisce il mondo\" . Sasso ha recitato in $#*! My Dad Says, basato sui feed di Shit My Dad Says creato da Justin Halpern. Lo spettacolo ha debuttato nell'autunno del 2010 e il suo annullamento \u00e8 stato annunciato il 15 maggio 2011."}
{"id": "1564832", "revid": "123015174", "url": "https://it.wikipedia.org/wiki?curid=1564832", "title": "Malaguti Drakon", "text": "Il Drakon \u00e8 un modello di ciclomotore 2 tempi introdotto come completamento della linea di casa Malaguti che comprende soprattutto modelli di scooter di differenti cilindrate. Nella fascia dei motori 50\u00a0cm\u00b3, cui appartiene in Drakon, abbiamo il: Phantom e il Firefox.\nDescrizione.\nLa linea \u00e8 aggressiva e il look innovativo (essendo una delle poche \"naked 50\"). Anteriormente presenta comunque un piccolo cupolino aerodinamico. Come le sue sorelle monta un blocco motore e un gruppo termico Am6 prodotto dalla Minarelli e presenta l'omologazione Euro II.\nTra le particolarit\u00e0 del modello si pu\u00f2 citare il fatto che abbia l'impianto di scarico sottosella come le pi\u00f9 moderne moto da competizione, il computer di bordo e la strumentazione elettronica, la luce di posizione di colore blu e la luce di stop a LED.\nViene commercializzata anche una versione griffata Ducati Corse nel classico colore rosso e bianco, e in una versione limited edition giallo e blu."}
{"id": "1564835", "revid": "2166030", "url": "https://it.wikipedia.org/wiki?curid=1564835", "title": "Tebaldo V di Blois", "text": "Origine.\nSia secondo Guglielmo arcivescovo della citt\u00e0 di Tiro, nell'odierno Libano, che secondo la \"Chronica Albrici Monachi Trium Fontium\" Tebaldo era il figlio maschio secondogenito del conte di Blois, di Chartres e di Ch\u00e2teaudun, Provins, signore di Sancerre e Amboise (Tebaldo IV), e poi conte di Conte di Champagne (conte di Troyes e conte di Meaux Tebaldo II), Tebaldo e della moglie, che sempre secondo la \"Chronica Albrici Monachi Trium Fontium\" era Matilde di Carinzia ( ca. 1106; \u2020 1160) del Casato degli Sponheim, figlia del Margravio d'Istria, duca di Carinzia e reggente della Marca di Verona, Enghelberto e di Uta di Passau.&lt;br&gt;Secondo il monaco e cronista inglese, Orderico Vitale, Tebaldo II di Champagne era il figlio maschio secondogenito del conte di Blois, di Chartres, di Ch\u00e2teaudun, di Tours, di Provins, di Sancerre e di Meaux, Stefano II, e di Adele d'Inghilterra (circa 1062 - 1137), che, sia secondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", che secondo il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury e Orderico Vitale, ed ancora il cronista e monaco benedettino inglese, Matteo di Parigi, era figlia del duca di Normandia e re d'Inghilterra, Guglielmo il Conquistatore, e di Matilde delle Fiandre (1032 - 1083), che, secondo la \"Genealogica Comitum Flandri\u00e6 Bertiniana\", era figlia di Baldovino V, conte delle Fiandre, e della sorella del re di Francia, Enrico I, Adele di Francia, che secondo la \"Genealogi\u00e6 Scriptoris Fusniacensis\" era figlia del re di Francia, Roberto II, detto il Pio.Un suo zio, Stefano di Blois, fu re d'Inghilterra,dal 1135 al 1154, mentre un altro zio Enrico di Blois fu vescovo di Winchester dal 1129 e legato papale per l'Inghilterra dal 1138; una sorella era regina di Francia, Ad\u00e8le di Champagne (moglie di Luigi VII), ed i tre fratelli erano, rispettivamente Conte di Champagne (Enrico), vescovo di Chartres, arcivescovo di Sens e di Reims, cardinale e legato papale (Guglielmo) e signore di Sancerre (Stefano).\nBiografia.\nSuo padre, Tebaldo IV mor\u00ec, nel 1152: gli \"Obituaires de Sens Tome II, Eglise cath\u00e9drale de Chartres, Obituaire du xii si\u00e8cle\" confermano che Tebaldo (\"Teobaldus comes palatinus\") mor\u00ec il 10 gennaio (\"Jan IIII Idus\") e che il figlio, Tebaldo, conte di Blois, con la madre, Matilde, fece una donazione a suffragio della sua anima, mentre la \"Chronica Albrici Monachi Trium Fontium\" riporta che Tebaldo (\"comes Campanie Theobaldus\") mor\u00ec il 12 gennaio (\"6. Idus Januarii\") e fu tumulato presso Lagny (\"apud Latinicacum\"), lasciando le sue contee ai figli maggiori: a Enrico, le contee di Champagne e Brie ed a Tebaldo, le contee di Blois e Chartres, e al terzogenito Stefano, la signoria di Sancerre.\nTebaldo, seguendo la politica paterna degli ultimi anni fu fedele al re di Francia, Luigi VII, che, dopo la morte del padre, lo nomin\u00f2 siniscalco di Francia; fu l'ultimo e succedette a Rodolfo di Vermandois, nel 1154, due anni dopo la morte di quest'ultimo.&lt;br&gt; In due donazioni alla Maison-Dieu de Ch\u00e2teaudun, oltre che conte di Blois si titola anche siniscalco di Francia (\"Francie senesscalus\"), come si pu\u00f2 rilevare da diversi documenti degli \"Archives de la Maison-Dieu de Ch\u00e2teaudun\": il primo, il n\u00b0 VII, del 1160 e l'ultimo, il n\u00b0 XXXII, del 1190.\nPur essendo Siniscalco di Francia, Tebaldo, nel 1159, si accord\u00f2 col re d'Inghilterra, Enrico II,per attaccare la regione di Beauvais, contro Luigi VII; poi l'anno dopo fu nuovamente al fianco di Luigi VII.\nNel 1170 Tebaldo fu responsabile della prima accusa di omicidio rituale in terra di Francia, e conseguente condanna, ai danni della comunit\u00e0 ebrea della citt\u00e0 di Blois, peraltro senza l'effettiva presenza di un cadavere. Il presunto omicidio rituale venne denunciato da un valletto del Conte che vide, mentre era intento a far abbeverare un cavallo al fiume, un membro della comunit\u00e0 ebraica gettare nel fiume qualcosa che sembrava essere il corpo di un giovane cristiano. Il servitore si rec\u00f2 quindi dal suo signore per riferire quanto appena osservato; messo al corrente fece imprigionare, e mettere in catene, in via preventiva ogni ebreo di Blois; unica eccezione per Pulcelina, influente membro femminile della comunit\u00e0, risparmiata all'onta della prigionia in catene per l'ammirazione del conte. Inizialmente, vista l'assenza di prove, il conte si dimostr\u00f2 disposto a prosciogliere gli imputati dietro un lauto compenso di risarcimento; tuttavia con l'arrivo di un vescovo gli eventi presero tutt'altra piega. Il prelato insistette sulla colpevolezza degli ebrei e per farlo sottopose l'unico testimone all'ordalia dell'acqua, onde verificare la sua buona fede e quindi la veridicit\u00e0 del suo racconto. La prova mostr\u00f2 che il valletto aveva detto il vero, cosa che di fatto condannava i presunti colpevoli della comunit\u00e0 ebrea cittadina. Quest'ultimi, trentadue fra uomini e donne, vennero dunque condannati alla morte sul rogo, la quale avvenne il 26 maggio del 1171. La studiosa E. M. Rose a proposito di tali avvenimenti crede che la decisione finale alla condanna capitale fu influenzata dalla necessit\u00e0 del conte, il cui \"status\" e potere erano in declino, di dimostrare la sua devozione alla chiesa e la sua indipendenza dal re di Francia: \u00abthe decision to condemn the Jews of Blois to the flames made Thibaut appear powerful, kingly, ritually pure, solicitous of his people, and capable of independent action in his lordship\u00bb. \nTebaldo, con altri nobili, fu ancora al fianco di Luigi VII, nella coalizione che, nel 1173, si schier\u00f2 con i figli di Enrico II, Enrico, Riccardo e Goffredo, che, sobillati dalla madre, Eleonora d'Aquitania, si erano ribellati al loro padre.\nDopo la morte del re di Francia, Luigi VII, assieme ai fratelli, Enrico I detto \"il Liberale\", Conte di Champagne (conte di Troyes e conte di Meaux) e di Brie, Stefano, conte di Sancerre e Guglielmo, vescovo di Chartres, arcivescovo di Sens e di Reims, cardinale e legato papale, assistettero il loro nipote, Filippo Augusto, re di Francia dal settembre 1180. In quel periodo, mentre il nuovo re di Francia, aveva mantenuto un ottimo rapporto, con i figli di Enrico II, specialmente Enrico e Goffredo, che lo affiancarono a contrastare i suoi avversari, mentre Tebaldo ed i suoi fratelli si allearono con il conte di Fiandra, di Vermandois e di Valois, Filippo I di Fiandra, per il governo della Contea d'Artois e altre terre di Fiandra, che facevano parte della dote della moglie di Filippo Augusto, Isabella di Hainaut; Tebaldo per\u00f2, dopo la morte del fratello, Enrico il Liberale e l'avvicinamento del fratello Guglielmo al re di Francia, Filippo Augusto, prese le distanze da Filippo I di Fiandra.\nTebaldo partecip\u00f2 alla terza crociata, e secondo lo storico britannico e noto medievalista e bizantinista, Steven Runciman, mor\u00ec di dissenteria, all'Assedio di San Giovanni d'Acri (1189-1191); anche il cronista e monaco benedettino inglese, Matteo di Parigi, elenca Tebaldo assieme al fratello Stefano, conte di Sancerre (\"Theodbaldus Bloeensis comes, Stephanus frater eius comes\"), nei nobili che morirono durante l'assedio.&lt;br&gt;Alla sua morte, gli succedette il figlio Luigi.\nMatrimoni e discendenza.\nTebaldo, in prime nozze, aveva sposato Sybille de Ch\u00e2teau-Renard, come \u00e8 indicato nelle \"Europ\u00e4ische Stammtafeln\", vol II cap. 47 (non consultate).&lt;br&gt;Tebaldo da Sybille non aveva avuto figli\nIn seconde nozze, Tebaldo, come conferma il cronista e monaco benedettino inglese, Matteo di Parigi, aveva sposato Alice di Francia (1151-1198), che, sia secondo Matteo di Parigi, che secondo la \"Chronica Albrici Monachi Trium Fontium\", era la figlia secondogenita di Luigi VII, detto il Giovane, re di Francia, e della duchessa d'Aquitania e Guascogna e contessa di Poitiers, Eleonora d'Aquitania, che, ancora secondo la \"Chronica Albrici Monachi Trium Fontium\", era la figlia primogenita del duca di Aquitania, duca di Guascogna e conte di Poitiers, Guglielmo X il Tolosano e della sua prima moglie, A\u00e9nor di Ch\u00e2tellerault (\u2020 dopo il 1130), figlia del visconte Americo I di Ch\u00e2tellerault e della Maubergeon, che al momento della sua nascita era l'amante di suo nonno Guglielmo IX il Trovatore.&lt;br&gt;Da Alice Tebaldo ebbe sette figli:"}
{"id": "1564838", "revid": "256896", "url": "https://it.wikipedia.org/wiki?curid=1564838", "title": "Tempo di carnevale", "text": ""}
{"id": "1564839", "revid": "767487", "url": "https://it.wikipedia.org/wiki?curid=1564839", "title": "Volto di donna", "text": "\"Volto di donna (A Woman's Face)\" \u00e8 un film noir del 1941 diretto da George Cukor.\n\u00c8 ispirato al dramma \"Il \u00e9tait une fois\" di Francis de Croisset (1932). \u00c8 il remake di \"En Kvinnas ansikte\" (1938) dello svedese Gustaf Molander, interpretato da Ingrid Bergman.\nTrama.\nAnna Holm \u00e8 una giovane donna col viso orribilmente deturpato. Quando era bambina \u00e8 rimasta vittima di un incendio appiccato alla casa dal padre ubriaco e le fiamme l'hanno sfigurata nella parte destra del viso. \nLo sfregio l'ha segnata non solo in volto ma anche nel carattere, sentendosi emarginata e umiliata dai suoi simili, per questo disprezza il mondo e gli uomini. Anna \u00e8 per\u00f2 una donna dura e determinata, sola e chiusa nel suo odio, ha trovato motivo di riscatto e di affermazione personale guidando una banda di ricattatori. Ma l'amore le manca immensamente, tanto quanto detesta la bellezza nelle altre donne. Arrestata per i suoi crimini, viene processata. Il racconto della sua storia inizia proprio qui e si compone - attraverso la tecnica del flashback - delle testimonianze di chi, avendola conosciuta, \u00e8 chiamato in aula a dare il suo contributo alla ricerca della verit\u00e0.\nL'ultima e fatale vittima dei ricatti di Anna \u00e8 Vera Segert, bella e infedele moglie del dottor Gustav Segert. La banda entra in possesso di alcune lettere del suo amante, indirizzate a lei, e la ricatta. Anna ha un motivo in pi\u00f9 per chiedere un prezzo alto: odia Vera perch\u00e9 ha un bel viso e piace agli uomini. Andata personalmente a riscuotere la contropartita viene sorpresa dal marito. Vera riesce a evitare che lui chiami la polizia ed \u00e8 pronta a lasciar andare Anna senza ulteriori complicazioni. Ironia della sorte, il dottor Segert \u00e8 un abile chirurgo plastico; vede lo sfregio sul volto di Anna e si offre di operarla.\nQuesta linea narrativa si intreccia con quella della relazione fra Anna ed Erik Barring, un uomo di belle maniere che frequenta l'alta societ\u00e0 ma \u00e8 spiantato e vive d'espedienti. A differenza degli altri uomini, fin dal primo incontro non respinge Anna a causa del suo aspetto, anzi, pare apprezzarla cos\u00ec com'\u00e8. E Anna se ne innamora, pur essendo trattenuta dalla profonda vergogna che prova per il suo viso deturpato. Comprensibilmente, la prospettiva apertale dal dottor Segert di tornare alla bellezza di prima e di poter davvero piacere a Erik le cambia la vita e decide di sottoporsi a ben 12 interventi di chirurgia plastica in Svizzera. Il risultato \u00e8 sorprendente: la scienza le restituisce il suo vero volto. Raggiante, Anna va da Erik e si mostra a viso aperto. Quella stessa sera, cementata la loro unione, apprende che Erik \u00e8 nipote di un ricco zio console, ormai anziano, che ha come primo erede il nipotino di 4 anni. Insieme, concepiscono l'atroce piano di uccidere il bambino per mettere le mani sull'eredit\u00e0: Anna si far\u00e0 assumere, sotto falso nome, come baby-sitter e il bimbo scivoler\u00e0 per accidente dalle cascate che si trovano vicino alla casa di montagna in cui vive.\nAnna dunque diventa la nuova bambinaia del piccolo Asterio sotto il falso nome di Ingrid Polsen e si trasferisce nella bella magione di montagna dove il bimbo vive insieme al nonno e alla governante. Anna non vorrebbe affezionarsi ad Asterio ma lui la conquista e anche la vita agiata di campagna le porta una imprevista serenit\u00e0, al punto che quando Erik va a trovare lo zio e la incontra lei appare turbata: inizia a vivere il conflitto fra la fedelt\u00e0 al suo uomo e al suo piano omicida e l'amore per il bambino e per una vita normale. Erik le fa molta pressione. Il caso vuole che allo stesso ricevimento arrivi, ospite, il dottor Segert, che si rallegra con Anna per il suo promettente cambiamento di vita. Al tempo stesso per\u00f2 Segert inizia a covare qualche sospetto sul legame fra Anna ed Erik e sulle intenzioni criminali dei due. Il mattino dopo Segert segue a distanza Anna che va in funivia a vedere le cascate con Asterio. La donna prova a dar corso ai suoi propositi buttando il piccolo di sotto ma alla fine non ci riesce. Anna \u00e8 sempre pi\u00f9 lacerata fra l'amore per Erik, che la vuole trascinare sulla strada della perdizione, e l'attrazione per il dottor Segert che invece la vuole salvare. La mattina dopo viene organizzata una corsa con le slitte. Anna va col dottor Segert ma Asterio \u00e8 affidato a Erik, determinato ad ucciderlo. Quando Anna si rende conto che Erik sta andando alla cascata, capisce quanto sia pazzo e cattivo: pentita, confessa tutto al dottore e gli chiede di correre dietro alla slitta di Erik per salvare il piccolo. Non riuscendo a raggiungerlo, Anna tira fuori dalla borsetta una pistola e spara all'uomo, uccidendolo.\nLa corte non \u00e8 convinta che Anna sia innocente: la testimonianza decisiva della governante infine la scagiona, facendo luce sulle sue reali intenzioni. Contestualmente il dottor Segert si avvicina ad Anna che trova il coraggio di dichiarare il suo amore per lui.\nDistribuzione.\nIl film venne presentato in prima a New York il 15 maggio 1941 uscendo nelle sale USA il 23 maggio."}
{"id": "1564841", "revid": "11959", "url": "https://it.wikipedia.org/wiki?curid=1564841", "title": "Abd al-Qader", "text": ""}
{"id": "1564842", "revid": "1703946", "url": "https://it.wikipedia.org/wiki?curid=1564842", "title": "Richard Morgan", "text": "Le sue opere si ascrivono prevalentemente al genere letterario della fantascienza distopica.\nBiografia.\nLaureato in storia presso il Queens' College di Cambridge, dopo la laurea ha iniziato a insegnare inglese in diversi paesi del mondo. Dopo quattordici anni e la specializzazione presso l'Universit\u00e0 di Strathclyde in Scozia, il suo primo romanzo venne pubblicato e divenne cos\u00ec uno scrittore a tempo pieno.\nNel 2002 fu pubblicato il suo primo romanzo, \"Bay City\" (\"Altered Carbon\"), una miscela di elementi cyberpunk e noir, che ha per protagonista l'antieroe Takeshi Kovacs. I diritti cinematografici del libro sono stati ceduti a Joel Silver, il produttore di Matrix; grazie agli introiti derivanti da questa transazione (1.000.000 US$), Morgan ha potuto dedicarsi completamente alla scrittura. Nel 2003 l'edizione statunitense ha ottenuto il Premio Philip K. Dick.\nNello stesso 2003 fu quindi pubblicato il sequel \"Angeli spezzati\" (\"Broken Angels\"), che vede nuovamente protagonista Takeshi Kovacs, coinvolto questa volta in un'avventurosa spedizione archeologica sullo sfondo di una guerra inter-planetaria.\n\"Business\" (\"Market Forces\"), il primo romanzo a interrompere la serie, \u00e8 ambientato in un futuro non troppo lontano, ed era stato originariamente scritto come un racconto, e poi come una sceneggiatura, rimasti entrambi inediti. Dopo il successo dei due precedenti romanzi, fu pubblicato anch'esso come romanzo e opzionato per la produzione di un film.\nIl terzo (e ultimo, per ammissione dell'autore) romanzo della serie di Takeshi Kovacs, \"Woken Furies\" \u00e8 stato pubblicato in Gran Bretagna nel marzo 2005 e negli USA a settembre dello stesso anno. La sua pubblicazione in italiano \u00e8 avvenuta nel novembre del 2008 con il titolo \"Il ritorno delle furie\".\nMorgan ha anche realizzato due miniserie a fumetti di sei numeri ciascuna per la Marvel Comics con il marchio Marvel Knights. La sua prima storia, \"Black Widow: Homecoming\" fu pubblicata mensilmente nel 2004 e fu seguita da una seconda, dal titolo \"Black Widow: The Things They Say About Her\" nel 2005; entrambe sono attualmente disponibili in edizione rilegata in lingua inglese. Secondo il sito ufficiale dell'autore, la serie si \u00e8 rivelata \u2018'un artefatto di successo limitato\" ed \u00e8 improbabile che possa essere continuata, nonostante vi siano altri progetti di fumettistica in corso.\nL'ultimo thriller \"Black Man\" (noto come \"Thirteen\", in USA, dove ha vinto il premio Arthur C. Clarke nel 2009) \u00e8 stato pubblicato nel maggio 2007 in Gran Bretagna e a giugno dello stesso anno in USA. Secondo l'autore, il romanzo tratta della fisicit\u00e0 e dell'essere prigionieri di ci\u00f2 che si \u00e8, con poche possibilit\u00e0 di modificare questa situazione; un tema che non era possibile sviluppare nell'universo immaginario della serie di Takeshi Kovacs, nel quale l'immortalit\u00e0 \u00e8 stata conquistata attraverso la digitalizzazione dell'identit\u00e0, che pu\u00f2 essere scaricata nei corpi a piacimento.\nNell'agosto del 2008 \u00e8 stato pubblicato in Gran Bretagna il primo episodio dal titolo \"The Steel Remains\" di una nuova trilogia fantasy, che \u00e8 atteso negli USA con il titolo alternativo \"A Land Fit for Heroes\".\nNell'aprile del 2010 lo sviluppatore videoludico tedesco Crytek ha annunciato che Richard Morgan ha scritto, in collaborazione con la stessa Crytek, la trama del videogioco Crysis 2, in uscita il 22 marzo 2011.\nNell'ottobre 2018 viene pubblicato nel Regno Unito il nuovo romanzo di fantascienza di Morgan \"Thin Air\", ambientato su Marte."}
{"id": "1564843", "revid": "11959", "url": "https://it.wikipedia.org/wiki?curid=1564843", "title": "Abd el-Qader", "text": ""}
{"id": "1564846", "revid": "11959", "url": "https://it.wikipedia.org/wiki?curid=1564846", "title": "Abd al-Qadir", "text": ""}
{"id": "1564852", "revid": "196390", "url": "https://it.wikipedia.org/wiki?curid=1564852", "title": "O.S.B.Cam.", "text": ""}
{"id": "1564853", "revid": "1725819", "url": "https://it.wikipedia.org/wiki?curid=1564853", "title": "Camera dei deputati (rete televisiva)", "text": "Camera dei deputati \u00e8 il canale televisivo che trasmette in diretta l'attivit\u00e0 della Camera dei deputati in Italia. Il segnale viene irradiato da Rai Way sul transponder 124 del satellite Eutelsat Hot Bird 13C. Le dirette della Rai sono invece a cura di Rai Parlamento.\nIl canale ha iniziato le proprie trasmissioni il 13 maggio 1996, in occasione della prima seduta della XIII legislatura, ed \u00e8 visibile in chiaro tramite un'antenna parabolica su Hot Bird, al canale 90 di Tiv\u00f9sat e al canale 524 di Sky. Le emittenti regionali o nazionali che ne fanno richiesta possono trasmettere il segnale gratuitamente a patto che non vi siano commenti giornalistici o interruzioni pubblicitarie\nTutte le sedute dell'Assemblea sono trasmesse anche in streaming sul web attraverso la piattaforma webtv della Camera, che trasmette anche alcune sedute delle Commissioni ed altri eventi, oltre a consentire la fruizione in bassa qualit\u00e0 di tutte le sedute dell'emiciclo dalla nascita del \"Sistema Audio - Video della Camera dei Deputati\" (il vecchio nome del canale televisivo), in occasione dell'apertura della XIII legislatura, fino ad oggi. "}
{"id": "1564854", "revid": "110157", "url": "https://it.wikipedia.org/wiki?curid=1564854", "title": "Reserva do Caba\u00e7al", "text": "Reserva do Caba\u00e7al \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione di Jauru."}
{"id": "1564855", "revid": "253269", "url": "https://it.wikipedia.org/wiki?curid=1564855", "title": "Charles Grodin", "text": "Era conosciuto per aver interpretato il ruolo di Fred Wilson nel film \"King Kong\" (1976) e per i suoi ruoli da protagonista ne \"Il rompicuori\" (1972) e in \"Beethoven\" (1992).\nBiografia.\nCharles Grodin nacque a Pittsburgh, Pennsylvania, da Lena e Theodore Grodin, entrambi d'origine ebrea ortodossa e messicana. Il nonno materno, Emanuel Moretsky, era un ebreo russo, discendente d'una lunga dinastia di rabbini, che si era trasferito a Pittsurgh agli inizi del XX secolo; il nonno paterno aveva cambiato il cognome da Grodinsky a Grodin una volta arrivato negli Stati Uniti. Frequent\u00f2 l'Universit\u00e0 di Miami, ma non consegu\u00ec la laurea. Ottenne il suo primo ruolo d'attore nel 1962, in un film intitolato \"Tchin-Tchin\", ma il suo debutto cinematografico era avvenuto gi\u00e0 otto anni prima, nella pellicola disneyana \"Ventimila leghe sotto i mari\" (1954), nella quale aveva ricoperto un ruolo marginale. Nel 1965, inizi\u00f2 a lavorare come assistente del regista Gene Saks.\nCarriera.\nDurante gli anni 60 appar\u00ec in numerose serie televisive, e interpreta il ruolo di un ostetrico nel film horror \"Rosemary's Baby - Nastro rosso a New York\" (1968). Inoltre, in questi anni, scrisse e dirige \"Hooray! It's a Glorious Day...and All That\"; diresse anche altre due commedie, sempre per Broadway: \"Amanti ed altri estranei\" e \"Thieves\". Dopo aver ricoperto un ruolo di supporto nella commedia \"Comma 22\" (1970), nel 1972 venne scelto per il ruolo di protagonista del film \"Il rompicuori\", che gli assicur\u00f2 una certa popolarit\u00e0. Durante gli anni 70, recit\u00f2 in vari film degni di nota, fra i quali la versione del 1976 del film \"King Kong\" e \"Il paradiso pu\u00f2 attendere\" (1978). \nNel 1977 condusse un episodio dello show \"Saturday Night Live\". Negli anni 80 fece parte del cast di diversi film, come \"Bastano tre per fare una coppia\" (1980) e \"Prima di mezzanotte\" (1988), in cui recit\u00f2 al fianco di Robert De Niro. La sua carriera tocc\u00f2 l'apice tra il 1992 e il 1993, anni in cui interpret\u00f2 George Newton, nevrotico padre di famiglia, nel film \"Beethoven\" e nel suo sequel, \"Beethoven 2\". Nel 1994 recit\u00f2 in \"My Summer Story\", sequel del film \"A Christams Story\". Dopo tredici di pausa, torn\u00f2 sul set per recitare nella commedia \"The Ex\", diretta da Jesse Peretz.\nCharles Grodin \u00e8 stato anche un commentatore politico per \"60 Minutes II\", a partire dal 2000, e ha condotto uno show, intitolato \"The Charles Grodin Show\", dal 1995 al 1998. Ha continuato il suo ruolo di commentatore in una stazione radio di New York, WCBS, e in altre radio minori, affiliate alla stazione radio della CBS. Fra l'altro, l'attore si dedicava volentieri alla scrittura; alcuni dei suoi libri hanno ottenuto buoni successi di vendite (\"It Would Be So Nice If You Weren't Here\", \"Spilled Milk and Other Clich\u00e9s\", \"How I Get Through Life\" e \"If I Only Knew Then...Learning from Our Mistakes\", ultimato nel novembre 2007).\nMorte.\nGrodin \u00e8 morto il 18 maggio 2021 ad 86 anni nella sua casa di Wilton, nel Connecticut, a causa di un cancro al midollo osseo.\nVita privata.\nNel 1968 ha divorziato dalla moglie Julie Ferguson, da cui aveva avuto una figlia, Marion. Dal 1985 era sposato con l'autrice Elissa Durwood, da cui ha avuto un altro figlio, Nick, nato nel 1988.\nDoppiatori italiani.\nNelle versioni in italiano dei suoi film, Charles Grodin \u00e8 stato doppiato da:"}
{"id": "1564857", "revid": "110157", "url": "https://it.wikipedia.org/wiki?curid=1564857", "title": "Ribeir\u00e3o Cascalheira", "text": " \nRibeir\u00e3o Cascalheira \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione del Norte Araguaia.\nStoria.\nQuesto comune \u00e8 stato creato il 3 maggio 1988, con Legge n\u00b0 5267, smembrando i comuni di Canarana e S\u00e3o F\u00e9lix do Araguaia.\nDista circa 960\u00a0km dalla capitale Cuiab\u00e1.\nEconomia.\nL'economia del territorio \u00e8 prevalentemente basata sull'allevamento ovino.\nCultura.\nAttrazioni turistiche sono la spiaggia del \"Recanto do Tunic\u00e3o\", quella del \"Rio das Mortes\" e il Santuario dei martiri della Camminata"}
{"id": "1564860", "revid": "767487", "url": "https://it.wikipedia.org/wiki?curid=1564860", "title": "Ribeir\u00e3ozinho", "text": "Ribeir\u00e3ozinho \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Tesouro."}
{"id": "1564861", "revid": "125856508", "url": "https://it.wikipedia.org/wiki?curid=1564861", "title": "Rio Branco (Mato Grosso)", "text": "Rio Mato Grosso \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione di Jauru."}
{"id": "1564862", "revid": "6923", "url": "https://it.wikipedia.org/wiki?curid=1564862", "title": "Andrea Gioannetti", "text": "Biografia.\nI primi anni.\nMelchiorre Benedetto Lucidoro Gioannetti nacque a Bologna il 6 gennaio 1722, in seno ad una nobile famiglia: egli era infatti figlio di Baldassarre Francesco Gioannetti e Pellegrina Zanoni.\nGi\u00e0 in giovane et\u00e0 manifest\u00f2 la sua inclinazione per la carriera ecclesiastica ed entr\u00f2 nell'ordine benedettino, nel ramo camaldolese, entrando nel monastero di Sant'Apollinare in Classe di Ravenna nel 1739; ricevendo l'abito religioso cambi\u00f2 il proprio nome di battesimo in Andrea il 29 giugno 1739. Successivamente prosegu\u00ec i propri studi a Bertinoro ed a Roma ove ebbe modo di approfondire la passione per le antichit\u00e0 e apprendere la lingua greca antica, ottenendo poi il dottorato in filosofia ed in teologia.\nOrdinato sacerdote il 19 dicembre 1744, torn\u00f2 a Bertinoro per insegnare nel seminario camaldolese locale, distinguendosi per la diligenza nelle confessioni, nella catechesi e nella cura dei malati, per colpa dei quali rischi\u00f2 egli stesso pi\u00f9 volte la morte per infezione. Ritornato al monastero di Sant'Apollinare divenne lettore di filosofia dal 19 dicembre 1748. Teologo dell'arcivescovo di Ravenna, monsignor Ferdinando Romoaldo Guiccioli, dal 15 giugno 1753, rimase in carica per dieci anni sino al 1763; questo incarico non fu casuale per il Gioannetti dal momento che l'arcivescovo stesso era stato abate del monastero di Sant'Apollinare quando il giovane Andrea intraprese la carriera ecclesiastica.\nAbate di Sant'Apollinare in Classe.\nDecano perpetuo del suo ordine per la Romagna dal 29 maggio 1759, nel 1763 divenne procuratore ed economo del monastero di Sant'Apollinare e poco dopo ricopr\u00ec la carica di abate, mantenendola sino al 1770. Durante questi anni da capo della comunit\u00e0 locale, si dedic\u00f2 all'incremento della biblioteca capitolare ed all'istituzione di un museo di numismatica, ingrandendo le propriet\u00e0 del monastero, ricavandone grano e denaro da donare ai poveri durante la carestia che colp\u00ec la citt\u00e0 nel 1764-66; in riconoscenza di questi atti, venne ascritto nella nobilt\u00e0 della Repubblica di San Marino. In campo pastorale si dimostr\u00f2 aperto culturalmente e con zelo di buon pastore, si applic\u00f2 rigorosamente alla disciplina ed alla teologia agostiniana, reggendo con fermezza la comunit\u00e0 di monaci affidatagli. Tre anni pi\u00f9 tardi, nel 1773, divenne lettore di teologia ed abate del monastero di San Gregorio al Monte Celio a Roma, prendendo parte alle dispute tra Gesuiti ed i vari fronti riformisti della chiesa, dimostrandosi ancora una volta conciliatore. Le capacit\u00e0 dimostrate dall'abate Gioannetti nella direzione del monastero fecero s\u00ec che la sua persona fosse segnalata al cardinale Giovanni Angelo Braschi, abate commendatario di San Gregorio al Monte Celio, il quale nel febbraio del 1775 venne eletto a pontefice col nome di Pio VI.\nL'episcopato come amministratore della sede di Bologna.\nEletto vescovo titolare di Emeria e nominato amministratore della sede metropolitana di Bologna il 29 gennaio 1776 dopo la morte del cardinale Vincenzo Malvezzi Bonfioli, venne consacrato il 4 febbraio 1776 nella chiesa di San Gregorio al Monte Celio a Roma, per mano del cardinale Giovanni Francesco Albani, vescovo di Ostia e Velletri, decano del Sacro Collegio dei Cardinali, assistito da Giovanni Francesco Guidi di Bagno, arcivescovo titolare di Mira, e da Giovanni Francesco Gallarati, vescovo titolare di Paro. Giunse a Bologna il successivo 5 marzo e nei successivi tre mesi inizi\u00f2 un'accurata visita pastorale nella quale pose una particolare enfasi sul messaggio spirituale da trasmettere alla diocesi.\nIl cardinalato.\nPapa Pio VI lo elev\u00f2 al rango di cardinale \"in pectore\" nel concistoro del 23 giugno 1777, pubblicandolo ufficialmente nel concistoro del 15 dicembre di quello stesso anno. Il 18 dicembre 1777 ricevette la berretta cardinalizia ed il 30 marzo 1778 il titolo cardinalizio di Santa Pudenziana.\nPromosso alla sede metropolitana di Bologna come arcivescovo il 15 dicembre 1777, venne ascritto come membro delle congregazioni del Sant'Uffizio, dell'Indice, per la Disciplina dei Regolari e delle Visite Apostoliche. Protettore del monastero di Santa Chiara della Terra di Arpino, nella diocesi di Camerino, ricevette il pallio il 30 marzo 1778. Nel 1782 ospit\u00f2 papa Pio VI a Bologna durante il suo viaggio verso Vienna ed al suo ritorno accompagn\u00f2 lo stesso pontefice a Imola per presenziare alla consacrazione della cattedrale. Nel 1790 comp\u00ec una nuova visita pastorale.\nI difficili anni della Rivoluzione Francese e del governo dei napoleonici.\nLa rivoluzione che scoppi\u00f2 in Francia sul finire del 1792, gener\u00f2 nel contempo anche massicce migrazioni di cristiani verso lo Stato Pontificio e pertanto il cardinale Gioannetti con la sua arcidiocesi fronteggi\u00f2 dei problemi associati all'influsso di sacerdoti refrattari. Nel 1794 pubblic\u00f2 la traduzione italiana della condanna del Sinodo di Pistoia nella bolla papale \"Auctorem Fidei\", accompagnandola con una sua lettera pastorale datata al 30 ottobre 1794 e pubblicata a Bologna nel 1795. L'arrivo delle truppe francesi a Bologna nel giugno del 1796 vide il cardinale avere dei problemi nelle relazioni col Senato cittadino su cui Napoleone Bonaparte aveva ottenuto una grande influenza dopo la dipartita del cardinale Giovanni Andrea Archetti, legato pontificio a Bologna. Il Bonaparte si impegn\u00f2 per far mantenere al cardinale la sua autorit\u00e0 ma ben presto l'intento del nuovo governo di non riconoscere il cattolicesimo come religione di Stato e le iniziative contro i preti immigranti ed i regolari, tornarono a minare le relazioni tra il cardinale ed il senato cittadino. In un primo momento il cardinale Gioannetti si limit\u00f2 ad inviare dei segnali attraverso le proprie lettere pastorali sulla necessit\u00e0 di far coesistere lo stato con la religione cattolica, ma con l'inizio del 1797 diede ordine di applicare delle misure per l'espulsione e la confisca di beni ai ribelli, fatti che trovarono risposta nell'abolizione dell'immunit\u00e0 ecclesiastica da parte dei napoleonici e nella confisca dei beni della chiesa da parte loro, il che port\u00f2 il cardinale a tagliare ogni ponte con i cittadini senatori di Bologna con una lettera pastorale datata al 9 gennaio 1797, nella quale indic\u00f2 che l'autorit\u00e0 autonomista della chiesa le derivava direttamente da Cristo, e tale autorit\u00e0 doveva essere la regola degli uomini nella societ\u00e0. \"Il senato - riport\u00f2 il Gioannetti - non pu\u00f2 legiferare in materia ecclesiastica, dal momento che esso detiene solo l'autorit\u00e0 temporale sulle cose secolari e politiche, e non su quelle sacre come la vita e le propriet\u00e0 della chiesa, che sono poste al di fuori della giurisdizione dei governi\". Il testo si concludeva con un appello al Bonaparte che, da cattolico nato, doveva osservare i comandamenti e le leggi della chiesa. La lettera al senato essenzialmente chiuse una lunga serie di scritti ispirati dallo stato delle cose. La costituzione della Repubblica Cispadana nel marzo del 1797, sotto il patrocinio del Bonaparte, dispose se non altro la definizione del cattolicesimo come religione di Stato, ma la situazione mut\u00f2 nuovamente alcuni mesi dopo quando la Repubblica Cispadana venne unita alla Repubblica Cisalpina della Lombardia (luglio 1797) dove prevalse la linea rivoluzionaria radicale. A questo punto il cardinale si mantenne al di fuori del dibattito che si apr\u00ec nella citt\u00e0 di Bologna tra il senato, lo stato ed il nuovo regime democratico. L'anno successivo (1798), il cardinale ricevette nuovamente papa Pio VI sulla via dell'esilio verso la Francia: il pontefice venne ospitato per qualche tempo al Collegio di Spagna, come gi\u00e0 aveva fatto nel 1782.\nGli ultimi anni.\nNel marzo del 1799, Bologna venne occupata dagli austro-russi ed il cardinale Gioannetti riottenne il controllo della stampa, punendo i sacerdoti \"pertinaci nell'errore e nello scandalo\" e tent\u00f2 di porre fine agli eccessi dei reazionari. Prese parte al conclave del 1799-1800 dal quale risult\u00f2 eletto papa Pio VII. Il cardinale torn\u00f2 a Bologna il 29 marzo 1800, ma una settimana dopo si ammal\u00f2 e mor\u00ec in breve tempo.\nMor\u00ec a Bologna l'8 aprile 1800, all'et\u00e0 di 78 anni. La sua salma venne esposta nella cattedrale metropolitana di Bologna, ove fu sepolto al termine dei funerali, celebrati il 17 aprile successivo dal cardinale Alessandro Mattei, arcivescovo di Ferrara, in presenza dei vescovi di Modena, Reggio, Carpi ed Ippona \"in partibus infidelium\". Il cardinale venne sepolto nella cattedrale cittadina e dopo la sua dipartita la sede episcopale bolognese rimase vacante per due anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1564865", "revid": "767487", "url": "https://it.wikipedia.org/wiki?curid=1564865", "title": "Rondol\u00e2ndia", "text": "Rondol\u00e2ndia \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Aripuan\u00e3."}
{"id": "1564870", "revid": "767487", "url": "https://it.wikipedia.org/wiki?curid=1564870", "title": "Ros\u00e1rio Oeste", "text": "Ros\u00e1rio Oeste \u00e8 un comune del Brasile nello Stato del Mato Grosso, parte della mesoregione del Centro-Sul Mato-Grossense e della microregione di Ros\u00e1rio Oeste."}
{"id": "1564871", "revid": "123121767", "url": "https://it.wikipedia.org/wiki?curid=1564871", "title": "Leonardo Garzoni", "text": "Biografia.\nNato a Venezia dalla famiglia patrizia dei Garzoni, intraprende gli studi di filosofia prima del 1565.\nNel 1566 si unisce ad una congregazione di sacerdoti gravitante attorno al collegio di Brescia e i cui membri entreranno nella Compagnia di Ges\u00f9 tra il 1567 e il 1568.\nNel 1568 \u00e8 lettore di logica nel collegio di Padova e sempre a Padova nel 1573 frequenta il 3\u00ba anno del corso di teologia.\nIl 9 giugno del 1579 professa i 4 voti a Brescia e quello stesso anno risulta residente nella casa professa di Venezia, dove diventa confessore e consultore del preposito e del provinciale.\nLa sua opera principale \u00e8 \"Due trattati sopra la natura, e le qualit\u00e0 della calamita\".\n\"Due trattati sopra la natura, e le qualit\u00e0 della calamita\".\nValore dell'opera.\nComposti intorno al 1580, sono il primo esempio noto di trattazione moderna dei fenomeni magnetici. Mai pubblicati, ebbero per\u00f2 una larga diffusione in forma manoscritta, come testimonia ad esempio Niccol\u00f2 Cabeo nella sua \"Philosophia Magnetica\".\nOltre al valore intrinseco dell'opera, i \"Trattati\" costituiscono un argomento di notevole interesse perch\u00e9 da essa dipendono non solo la citata \"Philosophia Magnetica\", dove Cabeo si limita di fatto a risistemare il materiale garzoniano, ma anche il capitolo della \"Magia Naturalis\" di Giovanni Battista Della Porta dedicato al magnetismo e, sebbene in forma pi\u00f9 indiretta, il \"De Magnete\" di William Gilbert. Nel caso di Della Porta il plagio era gi\u00e0 stato denunciato da Cabeo e da Niccol\u00f2 Zucchi.\nPrimo trattato.\nIl primo trattato, di carattere teorico, \u00e8 suddiviso in 17 capitoli e contiene la descrizione dei fenomeni magnetici all'epoca noti, un'analisi e critica delle opinioni correnti ed infine l'esposizione e la giustificazione della teoria dell'autore.\nIl secondo trattato, di carattere sperimentale, contiene la descrizione di un certo numero di esperimenti, presentati sotto forma di 90 conclusioni e relativi 39 corollari.\nNel primo trattato vengono indagati i moti magnetici: il moto di rotazione per mezzo del quale una calamita si volge ai Poli e il moto di rotazione e traslazione per mezzo del quale essa interagisce con una seconda calamita, o con il ferro. Avendo stabilito che questi sono moti naturali, finalizzati al ben situarsi della pietra, l'autore riconduce lo studio dei moti allo studio del motore interno, o forma della calamita, da cui essi provengono, e dello strumento, denominato \"qualit\u00e0 delle due facce\", di cui la forma si serve per porli in atto. Secondo la teoria di Garzoni la \"qualit\u00e0 delle due facce\", propria della calamita, pu\u00f2 essere acquisita dal ferro per mezzo di una qualit\u00e0 simile, o \"qualit\u00e0 di una faccia\". Una volta magnetizzato, il ferro si comporta come una calamita.\nL'aspetto pi\u00f9 interessante della trattazione teorica sta nella descrizione di come la qualit\u00e0 magnetica, o polarizzazione, muova la calamita e di come alteri lo spazio ed i corpi ad essa circostanti, nei quali si diffonde virtualmente lungo precise linee di diffusione, che Garzoni arriva a determinare per via sperimentale. In tale contesto viene discussa la differente reazione dei corpi non magnetici e del ferro posti nella sfera di diffusione della qualit\u00e0 virtuale.\nNotevoli sono anche la spiegazione della doppia natura della qualit\u00e0 magnetica e la proposta di soluzione del problema della collocazione dei Poli magnetici geografici.\nSecondo trattato.\nIl secondo trattato si apre con un esperimento sull'allineamento della calamita ai Poli seguito da alcune osservazioni sull'interazione tra calamite e tra calamita e ferro. Una lunga serie di esperimenti \u00e8 quindi dedicata alla trasmissione della qualit\u00e0 magnetica e alla disposizione della polarit\u00e0 dentro e fuori la pietra. I risultati sono ottenuti magnetizzando corpi di differenti forme e dimensioni, tra i quali la limatura di ferro. Gli esperimenti pi\u00f9 interessanti riguardano la diffusione della qualit\u00e0 esterna, che l'autore indaga con l'ausilio di aghi magnetici posti nella sfera d'azione della calamita, in ogni punto della quale essi mostrano direzione e verso della qualit\u00e0 diffusa. La configurazione cos\u00ec ottenuta, e coincidente con quella teorizzata nel primo trattato, \u00e8 illustrata da interessanti disegni. Seguono esperimenti sul comportamento del ferro nel raggio d'azione di pi\u00f9 calamite, sull'interazione tra ferri, magnetizzati e non, sulla magnetizzazione spontanea e sulla perdita di magnetizzazione."}
{"id": "1564876", "revid": "125716846", "url": "https://it.wikipedia.org/wiki?curid=1564876", "title": "Commissario di polizia", "text": "Il commissario di polizia \u00e8 una figura prevista da molti ordinamenti per designare funzionari di polizia. \nNel mondo.\nNei paesi anglofoni il \"commissioner of police\" (o semplicemente \"commissioner;\" in alternativa a \"chief constable\" nelle 43 polizie al di fuori delle 2 di Londra) \u00e8 il funzionario posto al vertice di un corpo di polizia; le funzioni svolte dal corrispettivo nominale italiano sono invece equiparabili approssimativamente a quelle dell\"'inspector\" di Australia, Canada, Nuova Zelanda e Regno Unito (al \"deputy superintendent of police\" di India e Pakistan; \"senior superintendent of police\" in Bangladesh, \"assistant superintendent of police\" in Nigeria).\nAnche in Spagna, con un sistema organizzato sul modello britannico, il grado corrispettivo nel \"Cuerpo Nacional de Polic\u00eda\" \u00e8 quello di \"inspector\", che nella \"Guardia Civil\" \u00e8 pari a quello di \"teniente\"; il \"comisario\" e il \"comisario principal\" sono invece quadri dirigenziali.\nAltrove (specialmente in Francia paragonabile al \"commissaire de police\", e nei paesi che ne hanno adottato il modello amministrativo, tra cui l'Italia) quello di commissario \u00e8 un grado intermedio, assimilabile ad un ufficiale inferiore o superiore delle forze armate.\nItalia.\nForze di polizia.\nIn Italia le qualifiche di \"vice commissario\", \"commissario\" e \"commissario capo\" della Polizia di Stato e della Polizia Penitenziaria equivalgono rispettivamente ai gradi di sottotenente, tenente e capitano dei Carabinieri e della Guardia di Finanza. \nPer alcuni incarichi \u00e8 previsto l'obbligo di vestire la divisa, mentre per altri pu\u00f2 vestire con abiti civili (\"in borghese\"). Quando indossa la divisa, il commissario si distingue per indossare tre stellette sulla spallina.\nPolizia di Stato.\nLa qualifica di commissario per il \"ruolo ordinario\" e per quella del \"ruolo direttivo speciale\" (ovvero categoria quest'ultima riservata agli \"ispettori superiori\" vincitori di concorso interno alla Polizia), assume il nome di direttore tecnico per gli appartenenti al \"ruolo dei direttori tecnici\" e di medico per quelli del \"ruolo dei direttivi medici\".\nRuolo ordinario.\nLa qualifica di commissario del \"ruolo ordinario\" della Polizia di Stato, \u00e8 ricoperta esclusivamente dai soli frequentatori del corso di formazione presso la Scuola superiore di polizia, ovvero, dall'inizio del 1\u00ba anno, detto 1\u00b0 ciclo, previa superamento del giudizio di idoneit\u00e0, fino alla fine del 2\u00ba anno, o 2\u00b0 ciclo, ovvero all'esame finale del corso di formazione. \nI commissari che abbiano superato l'esame finale e che, anche in relazione agli esiti del tirocinio operativo, siano stati dichiarati idonei al servizio di Polizia, sono confermati nel ruolo dei commissari con qualifica di \"commissario capo\", secondo l'ordine della graduatoria di fine corso.\nRuolo direttivo speciale.\nLa qualifica di commissario del \"ruolo direttivo speciale\" \u00e8 ricoperta dai vincitori del concorso interno per commissari riservato agli appartenenti del \"ruolo degli ispettori superiori\" i quali accedono alla Scuola superiore di polizia con la qualifica di \"vice commissario\" e permangono nella stessa per tutti i diciotto mesi di durata del corso di formazione. \nI \"vice commissari\" del ruolo direttivo speciale che abbiano superato l'esame finale sono confermati nel ruolo secondo l'ordine della graduatoria di fine corso e promossi alla qualifica di commissario indossando quindi la controspallina con tre stellette.\nTale qualifica viene tutt'ora attribuita, ai sensi di legge, agli Ispettori Superiori e ai Sostituti Commissari all'atto del collocamento a riposo.\nRuolo dei commissari tecnici.\nLa qualifica di commissario tecnico \u00e8 ricoperta esclusivamente dai soli frequentatori del corso di formazione di dodici mesi presso la Scuola superiore di polizia al quale si accede mediante concorso pubblico per titoli ed esami, o mediante concorso interno alla stessa Polizia. \nAl termine del corso i \"commissari tecnici\" che abbiano ottenuto il giudizio di idoneit\u00e0 e superato l'esame finale sono confermati nel ruolo con la qualifica di \"commissario capo tecnico\" secondo l'ordine della graduatoria di fine corso.\nL'assegnazione in servizio \u00e8 effettuata, in relazione alla scelta manifestata dagli interessati e secondo l'ordine della graduatoria di fine corso, nelle sedi indicate dall'Amministrazione.\nRuolo dei direttivi medici.\nLa qualifica di medico \u00e8 ricoperta esclusivamente dai frequentatori del corso di formazione iniziale teorico-pratico di dodici mesi presso un istituto superiore di polizia al quale si accede mediante concorso pubblico per titoli ed esami.\nAl concorso possono partecipare tutti cittadini italiani di et\u00e0 non superiore ai 32 anni (legge 7 agosto 2012, n. 131) purch\u00e9 il candidato sia in possesso di laurea specialistica in medicina e chirurgia (classe 46/S), o del diploma di laurea in medicina e chirurgia rilasciato secondo il vecchio ordinamento, conseguita presso un'Universit\u00e0 della Repubblica Italiana o presso un Istituto di istruzione universitaria equiparato, nonch\u00e9 il possesso dell'abilitazione all'esercizio della professione di medico-chirurgo e dell'iscrizione al relativo albo.\nAl termine del corso i \"medici\" che abbiano ottenuto il giudizio di idoneit\u00e0 e superato l'esame finale sono confermati nel ruolo con la qualifica di \"medico principale\" secondo l'ordine della graduatoria di fine corso.\nL'assegnazione in servizio \u00e8 effettuata, in relazione alla scelta manifestata dagli interessati e secondo l'ordine della graduatoria di fine corso, nelle sedi indicate dall'Amministrazione.\nPolizia penitenziaria.\nRuolo direttivo ordinario.\nLa promozione alla qualifica di commissario penitenziario del ruolo direttivo ordinario del Corpo di polizia penitenziaria si consegue a ruolo aperto, mediante scrutinio per merito comparativo, al quale \u00e8 ammesso il personale con la qualifica di \"vice commissario penitenziario\" che abbia compiuto 2 anni di effettivo servizio nella qualifica.\nRuolo direttivo speciale.\nLa promozione alla qualifica di commissario penitenziario del ruolo direttivo speciale del Corpo di polizia penitenziaria si consegue a ruolo aperto, mediante scrutinio per merito comparativo, al quale \u00e8 ammesso il personale con la qualifica di \"vice commissario penitenziario\" che abbia compiuto 2 anni di effettivo servizio nella qualifica.\nCorpo forestale dello Stato (Non pi\u00f9 Esistente dal 01/01/2017).\nRuolo direttivo dei funzionari.\nLa qualifica di commissario forestale del \"ruolo ordinario\" del Corpo forestale dello Stato, era ricoperta esclusivamente dai soli frequentatori del corso di formazione presso la Scuola superiore di polizia, ovvero, dall'inizio del 1\u00ba anno, detto 1\u00b0 ciclo, previa superamento del giudizio di idoneit\u00e0, fino alla fine del 2\u00ba anno, o 2\u00ba ciclo, ovvero all'esame finale del corso di formazione. \nI commissari che avessero superato l'esame finale e che, anche in relazione agli esiti del tirocinio operativo, fossero stati dichiarati idonei al servizio, sono confermati nel ruolo dei commissari con qualifica di \"commissario capo forestale\", secondo l'ordine della graduatoria di fine corso.\nRuolo direttivo speciale.\nLa qualifica di commissario forestale del \"ruolo direttivo speciale\" era ricoperta esclusivamente dai vincitori del concorso interno per commissari, riservato agli appartenenti del \"ruolo degli ispettori superiori\", i quali, accedendo alla Scuola superiore di polizia con la qualifica di \"vice commissario\", permanevano nella stessa per tutti i diciotto mesi di durata del corso di formazione. \nIl corso, articolato in due cicli di nove mesi ciascuno e comprensivi di un tirocinio operativo presso strutture della Polizia di Stato, prevedeva, al termine del primo ciclo, il giudizio di idoneit\u00e0 del direttore della Scuola superiore di polizia per l'ammissione al secondo ciclo, al termine del quale, i frequentatori, sostenevano l'esame finale sulle materie oggetto di studio.\nI \"vice commissari\" del ruolo direttivo speciale che avessero superato l'esame finale sarebbero stati confermati nel ruolo secondo l'ordine della graduatoria di fine corso e promossi alla qualifica di commissario forestale indossando quindi la controspallina con tre stellette.\nCorpo nazionale dei vigili del fuoco.\nRuolo dei direttivi.\nI vincitori del concorso sono nominati vice direttori e sono ammessi a frequentare un corso di formazione iniziale della durata di due anni presso l'Istituto superiore antincendi, finalizzato anche al conseguimento del master universitario di secondo livello, sulla base di programmi e modalit\u00e0 coerenti con le norme concernenti l'autonomia didattica degli atenei.\nIl corso di formazione iniziale \u00e8 articolato in due cicli annuali di formazione alternata teorico-pratica e di tirocinio operativo presso i comandi provinciali dei vigili del fuoco di durata non inferiore a nove mesi.\nAl termine del primo ciclo del corso di formazione, il capo del Dipartimento dei vigili del fuoco, del soccorso pubblico e della\ndifesa civile, su proposta del direttore centrale per la formazione, esprime nei confronti dei frequentatori un giudizio di idoneit\u00e0 per l'ammissione al secondo ciclo, alla fine del quale gli stessi sostengono l'esame finale. \nI vice direttori che hanno superato l'esame finale e che, anche in relazione agli esiti del tirocinio operativo, sono stati dichiarati idonei ai servizi di istituto, prestano giuramento e sono confermati nel \"ruolo dei direttivi\" con la qualifica di \"direttore\", secondo l'ordine della graduatoria di fine corso. Il giudizio di idoneit\u00e0 \u00e8 espresso dal capo del Dipartimento dei vigili del fuoco, del soccorso pubblico e della difesa civile, su proposta del dirigente generale-capo del Corpo nazionale dei vigili del fuoco.\nComparazione con i gradi delle forze armate italiane.\nNei corpi di polizia i \"gradi\" sono stati sostituiti dalle \"qualifiche\" solo in parte corrispondenti ai gradi militari vigenti nell'Esercito Italiano, nell'Arma dei Carabinieri e nella Guardia di Finanza. L'art. 32 del decreto legislativo 298 del 2000 \"Riordino del reclutamento, dello stato giuridico e dell'avanzamento degli ufficiali dell'Arma dei carabinieri, a norma dell'articolo 1 della legge 31 marzo 2000, n. 78\", ha fissato la seguente equiparazione tra gradi e qualifiche:"}
{"id": "1564877", "revid": "125099689", "url": "https://it.wikipedia.org/wiki?curid=1564877", "title": "Phil Jagielka", "text": "Caratteristiche.\nDifensore rapido e potente, pu\u00f2 essere impiegato in tutti i ruoli del reparto arretrato, compreso quello di terzino destro.\nCarriera.\nClub.\nCalcisticamente cresciuto nel settore giovanile dello Sheffield United, esordisce in prima squadra nel 2000, sotto la guida di Neil Warnock. Nel 2007 viene acquistato dall'Everton e nella stessa stagione riceve anche la prima convocazione con la nazionale inglese.\nIl 24 ottobre 2015, durante la sfida di Premier League giocatasi a Goodison Park contro l'Arsenal, subisce la rottura parziale del legamento collaterale mediale del ginocchio destro; rientra in campo il 9 gennaio 2016, giocando da titolare l'incontro valido per il terzo turno di FA Cup contro il Dag &amp; Red.\nNazionale.\nHa esordito con la nazionale inglese il 1\u00ba giugno 2008, nell'amichevole vinta per 3-0 contro .\nHa partecipato al Campionato europeo 2012 e al Campionato mondiale 2014.\nStatistiche.\nPresenze e reti nei club.\n\"Statistiche aggiornate al 16 gennaio 2022.\""}
{"id": "1564878", "revid": "767487", "url": "https://it.wikipedia.org/wiki?curid=1564878", "title": "Grey Daze", "text": "I Grey Daze sono un gruppo musicale grunge/rock alternativo formatosi nel 1993 a Phoenix.\nStoria del gruppo.\nAnni novanta.\nIl gruppo venne fondato nel 1993 da Chester Bennington e da Sean Dowdell in seguito allo scioglimento del precedente gruppo Sean Dowdell and His Friends?. Al gruppo si aggiunsero anche Jason Barnes e Jonathan Krause, rispettivamente nei ruoli di chitarrista e bassista. Successivamente Barnes lasci\u00f2 il gruppo e venne sostituito da Bobby Benish.\nNel 1994 pubblicarono il primo album in studio \"Wake Me\", promosso durante alcuni concerti tenuti nello stesso periodo. L'anno seguente Krause lasci\u00f2 il gruppo e fu sostituito da Mace Beyers. Con il nuovo arrivato, nel 1997 i Grey Daze pubblicarono il secondo album \"...No Sun Today\".\nL'anno successivo nacquero alcuni diverbi tra Dowdell e Bennington, concludendosi con l'abbandono da parte di quest'ultimo e di Beyers. Successivamente Bennington venne contattato da Jeff Blue per entrare negli Xero (i futuri Linkin Park) mentre Beyers continu\u00f2 a partecipare con vari gruppi, registrando diversi album. Rimpiazzati Bennington e Beyers rispettivamente con Jodi Wendt e Dave Sardegna, il gruppo prosegu\u00ec l'attivit\u00e0 musicale, mantenendo il nome Grey Daze per circa sei mesi, per poi modificarlo in Waterface; dopo ulteriori cambi di formazione, pubblicarono nel 2000 l'album \"Seven Days\" e si sciolsero l'anno successivo.\nTentate reunion.\nIl 7 settembre 2002 Chester Bennington tent\u00f2 di riunire i Grey Daze in onore del chitarrista Bobby Benish, affetto da un tumore al cervello in seguito ad un incidente stradale, ma il progetto venne annullato a causa degli impegni di Bennington con i Linkin Park per le registrazioni di \"Meteora\". Sfortunatamente Benish mor\u00ec nell'ottobre del 2004.\nIl 26 giugno 2017 il gruppo ha annunciato il proprio ritorno con la formazione originale, rivelando che si sarebbe esibito il 23 settembre presso il The Marquee di Tempe. L'evento \u00e8 stato tuttavia annullato a causa del suicidio di Bennington, avvenuto il 20 luglio dello stesso anno. Per omaggiare la memoria del cantante, il 2 settembre dello stesso anno Beyers e Dowdell hanno tenuto un concerto speciale a Las Vegas insieme a Ryan Shuck e Amir Derakh dei Dead by Sunrise, altro gruppo in cui milit\u00f2 Bennington.\n\"Amends\".\nAgli inizi del 2019 i Grey Daze, composti da Dowdell, Beyers e dal chitarrista Cristin Davis, sono entrati in studio di registrazione per incidere nuovamente alcuni brani dei due album insieme a vari collaboratori, come Brian \"Head\" Welch and James \"Munky\" Shaffer dei Korn, Chris Traynor dei Bush e Jamie Bennington, figlio di Chester. Nel mese di giugno dello stesso anno sono stati coinvolti anche LP, Brennen Dowdell e Draven Sebastian Bennington come ospiti speciali per alcuni brani.\nIl 16 gennaio 2020 il gruppo ha presentato il primo singolo tratto dal disco, \"What's in the Eye\", accompagnato nel medesimo giorno dal relativo video musicale, mentre il successivo 6 febbraio \u00e8 stata la volta del secondo singolo \"Sickness\", anch'esso promosso da un videoclip. Parallelamente all'uscita di \"Sickness\" i Grey Daze hanno annunciato i vari dettagli dell'album, intitolato \"Amends\" e pubblicato il 26 giugno. Come ulteriore anticipazione, il gruppo ha reso disponibili anche i singoli \"Sometimes\", \"Soul Song\" e \"B12\", usciti tra aprile e giugno.\nNel mese di ottobre i Grey Daze sono tornati in studio di registrazione insieme al produttore Billy Bush al fine di rivisitare in chiave acustica alcuni brani di \"Amends\". Il risultato di tali sessioni \u00e8 stato l'EP \"Amends...Stripped\", uscito il 29 gennaio 2021 e anticipato l'11 dicembre dal singolo \"Shouting Out (Stripped)\"."}
{"id": "1564880", "revid": "211141", "url": "https://it.wikipedia.org/wiki?curid=1564880", "title": "Hyman P. Minsky", "text": ""}
{"id": "1564881", "revid": "486946", "url": "https://it.wikipedia.org/wiki?curid=1564881", "title": "S.C. Marsala 1912", "text": ""}
{"id": "1564883", "revid": "2111283", "url": "https://it.wikipedia.org/wiki?curid=1564883", "title": "Area naturale protetta di interesse locale del Monteferrato", "text": "LANPIL del Monteferrato \u00e8 un'area naturale protetta riconosciuta dal 1998 che interessa una parte del territorio collinare e montuoso toscano a nord delle zone pianeggianti di Firenze, Prato e Pistoia.\nTerritorio.\nL'area protetta occupa una superficie di 4.486 ha. nel Monteferrato, una struttura montuosa formata dalle quattro cime di Poggio Ferrato o Monte Chiesino, di 420 m sl.lm., di monte Mezzano, di 390 m s.l.m., e di Monte Piccioli di 363 m s.l.m., e un quarto poggio, detto Poggio Pe'Parte di 180 m s.l.m i quali si ergono rispettivamente nei comuni di Montemurlo, Prato e Vaiano.\nAll'interno dell'ANPIL ricade interamente il sito di interesse comunitario \"Monteferrato e Monte Iavello\", di 1.391 ha, un'ulteriore forma di tutela istituita per proteggere tre tipi di habitat: i terreni calcarei erbosi a \"Alysso-Sedion albi\", le rupi a \"Sedo dasyphylli-Asplenietum cuneifolii\" e le lande secche.\nFauna.\nNel Monteferrato sono presenti varie tipologie di mammiferi come cervi, caprioli, daini, cinghiali, lepri, donnole, faine, puzzole, tassi, volpi, toporagni, istrici, e pipistrelli orecchioni, sono presenti anche molte specie di uccelli nidificanti come il picchio verde, il martin pescatore, la poiana, l'albanella e l'airone cenerino che si pu\u00f2 incontrare lungo il torrente Bagnolo."}
{"id": "1564885", "revid": "599013", "url": "https://it.wikipedia.org/wiki?curid=1564885", "title": "Leon Osman", "text": "Biografia.\nNato a Wigan da padre turco-cipriota e madre inglese, \u00e8 cresciuto a Skelmersdale e ad Huyton, nel Merseyside, frequentando le Up Holland High School ed il Winstanley College.\nCarriera.\nI primi anni all'Everton.\nSi \u00e8 presto unito all'Everton Academy (il settore giovanile dei \"Toffees\"), e faceva parte della squadra che nel 1998 ha vinto la FA Cup primavera. Dopo la vittoria della coppa, per\u00f2, un infortunio al ginocchio l'ha tenuto lontano dai campi da gioco per un anno.\nIl prestito al Carlisle United.\nNell'ottobre 2002, Osman \u00e8 stato mandato in prestito al Carlisle United, dove ha giocato per 6 mesi segnando un solo gol ufficiale, al Macclesfield Town. Il periodo a Carlisle, comunque, \u00e8 stato fra i migliori, e Osman \u00e8 stato eletto Giocatore dell'Anno dal club. Al suo ritorno nel Merseyside \u00e8 stato reintegrato nella squadra riserve, e ha subito segnato di testa nel 4-1 rifilato alle riserve del Manchester United.\nIl prestito al Derby County.\nNell'estate 2003 gli \u00e8 stato promesso un prolungamento di contratto, ma fino alla fine di quella stagione non \u00e8 riuscito ad ottenere un posto in prima squadra, e per questo \u00e8 stato mandato via nuovamente in prestito, stavolta al Derby County. Ha avuto un ruolo importante nella salvezza centrata coi \"Rams\", e l'allora allenatore del Derby George Burley ha provato ad acquistarlo dall'Everton. Le quotazioni di Osman a Derby erano molto alte, grazie alle sue brillanti prestazioni in stagione, compreso un 4-2 contro i rivali del Nottingham Forest.\nIl ritorno all'Everton.\nFatto sta che Osman \u00e8 rimasto all'Everton, e, non appena rientrato in squadra, quando non mancavano che poche partite alla conclusione della stagione, il manager Moyes l'ha fatto esordire a 23 anni contro il Wolverhampton Wanderers; appena 3 minuti dopo il suo debutto, Osman ha ringraziato il proprio allenatore dell'opportunit\u00e0 data segnando il suo primo gol ufficiale in prima squadra con la maglia dei \"Toffees\".\nNella stagione successiva, Moyes ha cominciato a schierarlo con pi\u00f9 frequenza, in particolare come esterno destro di centrocampo del suo 4-1-4-1. La sua prima stagione da titolare si \u00e8 conclusa con 7 gol all'attivo, fra i quali una doppietta all'Aston Villa.\nNelle fasi iniziali della stagione 2005-06, Moyes ha preferito a Leon il neo-acquisto Simon Davies, ma col tempo e col ristabilirsi della propria condizione fisica, Osman ha recuperato il proprio posto nell'undici titolare. Uno dei gol pi\u00f9 importanti segnati da Osman in questa stagione \u00e8 stato al Millwall in FA Cup, gol che ha permesso ai \"Toffees\" di pareggiare e giocare il replay, gara poi vinta dalla formazione del Merseyside. Durante questa stagione, come spesso \u00e8 accaduto nella sua carriera, Osman ha giocato in molti ruoli: su entrambe le ali, centrale di centrocampo, centrale arretrato e persino seconda punta dietro James Beattie, per rimpiazzare Marcus Bent dopo la cessione del calciatore inglese.\nLa stagione 2006-2007 \u00e8 stata una delle migliori della carriera di Osman. Le sue fantastiche prestazioni hanno spinto pi\u00f9 volte Moyes a chiedere a gran voce la convocazione in nazionale da parte del c.t. Steve McClaren, presente alla partita Blackburn-Everton, nella quale Leo ha mostrato una prestazione da Uomo del Match.\nLa stagione 2007-2008 comincia con due gol consecutivi in due vittorie consecutive contro Wigan e Tottenham. Il suo posto nell'undici titolare comincia ad essere a rischio con l'arrivo in prestito del sudafricano Steven Pienaar.\nIl 25 ottobre 2007 sfrutta un assist proprio di Pienaar per segnare contro il Larissa, portando il risultato finale sul 3-1 per l'Everton e permettendo ai \"Toffees\" di vincere il girone di Coppa UEFA. \nNella partita finale della stagione segna due gol che chiudono Everton-Fulham (2-0) e che regalano alla squadra di Liverpool il 5\u00ba posto e cos\u00ec l'Europa League. \nNazionale.\nSebbene nato in Inghilterra e di madre inglese, Osman \u00e8 eleggibile per essere schierato dalle nazionali di Turchia e Cipro grazie al padre. Ha inoltre rappresentato la nazionale dei Tre Leoni a livello giovanile, in particolare la under 16, nella stagione 1997-98.\nL'8 novembre 2012 ha ricevuto la prima convocazione con la nazionale maggiore inglese per un'amichevole con la Svezia.\nStatistiche.\nPresenze e reti nei club.\n\"Statistiche aggiornate all'11 maggio 2016.\""}
{"id": "1564888", "revid": "228587", "url": "https://it.wikipedia.org/wiki?curid=1564888", "title": "Niccol\u00f2 Senni", "text": "Biografia.\nDebutta giovanissimo sul grande schermo con il film \"L'albero delle pere\" (1998), regia di Francesca Archibugi, in cui ha il ruolo di \"Siddharta\", per cui vince il \"Premio Marcello Mastroianni\" al \"Festival di Venezia\". Tra gli altri suoi lavori, ricordiamo: \"Il dolce rumore della vita\" (1999), regia di Giuseppe Bertolucci, \"Domani\" (2001), in cui \u00e8 nuovamente diretto da Francesca Archibugi, e \"Come tu mi vuoi\" (2007), regia di Volfango De Biasi.\nNel suo curriculum ci sono anche dei piccoli ruoli in produzioni internazionali come \"The Life Aquatic with Steve Zissou\" (2004), regia di Wes Anderson, \"\" (2006), regia di J.J. Abrams, e \"The Moon and the Stars\" (2007), regia di John Irvin. Nel 2008 ritorna sul grande schermo con il film \"La seconda volta non si scorda mai\", regia di Francesco Ranieri Martinotti, e \"Tutta la vita davanti\", regia di Paolo Virz\u00ec, e nel 2009 con \"Due vite per caso\", regia di Alessandro Aronadio.\nTra le partecipazione a produzioni televisive, la miniserie tv di Canale 5, \"Piper\" (2009), regia di Francesco Vicario e \"Preferisco il Paradiso\" (2010), regia di Giacomo Campiotti che lo sceglie tre anni dopo come medico in \"Braccialetti rossi\". Suona la chitarra nella rock band romana Vondelpark."}
{"id": "1564890", "revid": "1363832", "url": "https://it.wikipedia.org/wiki?curid=1564890", "title": "Zanthoxylum piperitum", "text": "Il pepe del Sichuan \u00e8 una piccola bacca ottenuta dalle piante del genere \"Zanthoxylum\" fortemente utilizzata in Asia come spezia. Il nome pepe \u00e8 dovuto al fatto che la bacca pu\u00f2 ricordare una bacca di pepe nero, ma tra le due spezie non c'\u00e8 correlazione.\n\u00c8 molto utilizzato nella cucina orientale, per esempio in Cina (soprattutto nel Sichuan, da cui prende nome la spezia), Nepal, Tibet, Bhutan e Giappone.\nNomi.\n\u00c8 conosciuto in Cina come \"hu\u0101ji\u0101o\" (\u82b1\u6912; letteralmente \"pepe fiorito\") e con il nome, meno comune, \"sh\u0101nji\u0101o\" (\u5c71\u6912; letteralmente \"pepe di montagna\", da non confondersi con un'altra spezia che porta questo nome: il pepe di montagna della Tasmania).\nIn Giappone, invece, viene chiamato \"sansh\u014d\" () da un riadattamento del termine cinese \"sh\u0101nji\u0101o\". Utilizzano anche le foglie intere della pianta, chiamate \"kinome\" (\u6728\u306e\u82bd).\nIn Corea \u00e8 chiamato \"chopinamu\" (\ucd08\ud53c\ub098\ubb34).\nIn Nepal, dove \u00e8 ampiamente utilizzato, \u00e8 chiamato \"timur\".\nIn Tibet \u00e8 chiamato \"gyer ma\" o \"e-ma\" o \"kham\".\nIn India, a seconda della lingua della regione, \u00e8 chiamato in diversi modi: in lingua Konkani \u00e8 detto \"tepal\" o \"tirphal\"; mentre nelle regioni di Maharashtra, Karnataka, e a Goa \u00e8 conosciuto come \"teppal\".\nIn Europa e in America \u00e8 conosciuto con diversi nomi; il pi\u00f9 comune dei quali \u00e8, appunto, \"pepe del Sichuan\" o \"fiore di pepe\" (dal nome cinese) oppure \"fagara\" (da \"Zanthoxylum fagara\", pianta diffusa in Florida). Pu\u00f2 trovarsi sui mercati anche, a seconda del paese di provenienza, con altri nomi: \"pepe cinese\", \"pepe giapponese\" o \"sansho\", \"pepe nepalese\", \"pepe-limone indonesiano\".\nUso culinario.\nIl pepe del Sichuan ha un sapore particolare: non \u00e8 pungente come il pepe nero o il peperoncino, ma, dopo il piccante, presenta un leggero aroma di limone e lascia in bocca un leggero intorpidimento (causato dal 3% di hydroxy-alpha-sanshool in esso contenuto). A differenza del vero pepe i semi interni vengono scartati e si usano solo i gusci che li contengono; i quali di solito vengono tostati e macinati appena prima del loro utilizzo in qualche ricetta e generalmente vengono aggiunti all'ultimo momento, a fuochi ormai spenti.\nNella cucina cinese si accompagna spesso allo zenzero e all'anice stellato. Viene utilizzato solitamente per piatti a base di pesce, anatra, pollo e con le melanzane fritte. Si pu\u00f2 trovare spesso sotto forma di olio di pepe del Sichuan che \u00e8 utilizzato, assieme a zenzero, zucchero di canna e aceto di riso, nella preparazione dei tagliolini fritti.\nIl pepe del Sichuan \u00e8 uno dei pi\u00f9 importanti ingredienti delle cucina tibetana e bhutanese; viene utilizzato assieme ad aglio, zenzero e cipolla per aromatizzare piatti di carne, soprattutto carni suine.\nIn Giappone \u00e8 utilizzato in tagliolini, zuppe e piatti di pollo. Usano anche le foglie intere della pianta (kinome) per aromatizzare pietanze vegetali, soprattutto germogli di bamb\u00f9, e decorare zuppe.\nAlcuni ristoranti italiani presentano dessert, soprattutto a base di fragole o frutti rossi, contenenti questa spezia.\nMiscele di spezie.\nM\u00e1l\u00e0.\nIl Mala (Cinese: \u9ebb\u8fa3; pinyin: m\u00e1l\u00e0; letteralmente \"intorpidente e piccante\") \u00e8 una miscela di spezie tipica della cucina del Sichuan realizzata con pepe del Sichuan e peperoncino.\nHua jiao yan.\nIl Huajiao yan (Chinese semplificato: \u82b1\u6912\u76d0; pinyin: hu\u0101ji\u0101oy\u00e1n) \u00e8 una miscela di pepe del Sichuan e grani di sale, tostati e bruniti in un wok e serviti come condimento per carni bianche.\nShichimi.\nIl pepe di Sichuan \u00e8 uno degli ingredienti della miscela tradizionale giapponese di sette spezie chiamata shichimi togarashi.\nControindicazioni.\nDal 1968 al 2005 le importazioni di pepe del Sichuan furono vietate negli Stati Uniti perch\u00e9 parti delle pianta potevano essere portatrici di una malattia vegetale: il cancro del limone (tutte le specie di pepe del Sichuan appartengono alla famiglia delle Rutacee, la stessa famiglia del limone); nel 2005 il divieto fu ritirato ma le parti di pianta che vengono importate devono essere preventivamente sterilizzate.\nNella cultura di massa.\n\u00c8 citata nel film \"Mr. Holmes - Il mistero del caso irrisolto\" come \"fiore di pepe\"; una composta di questa pianta, rinvenuta in un bosco di Hiroshima, \u00e8 ritenuta dall'anziano Sherlock Holmes un rimedio contro l'amnesia senile.\nIn Kung Fu Panda 3, Po, il protagonista, lo versa accidentalmente della sua tinozza da bagno credendo fossero sali da bagno, ma nella scena \u00e8 stata esagerata la piccantezza della spezia in quanto, come detto sopra, non \u00e8 piccante come il pepe nero."}
{"id": "1564901", "revid": "339392", "url": "https://it.wikipedia.org/wiki?curid=1564901", "title": "Stielhandgranate Modell 24", "text": ""}
{"id": "1564903", "revid": "154893", "url": "https://it.wikipedia.org/wiki?curid=1564903", "title": "Stielhandgranate Modello 24", "text": ""}
{"id": "1564904", "revid": "436907", "url": "https://it.wikipedia.org/wiki?curid=1564904", "title": "...No Sun Today", "text": "...No Sun Today \u00e8 il secondo album in studio del gruppo musicale statunitense Grey Daze, pubblicato nel 1997 dalla Grey Daze Publishing.\nDescrizione.\nL'album si compone di dodici brani, tra cui una reinterpretazione di \"Anything, Anything\" dei Dramarama e i rifacimenti di \"What's in the Eye\", \"Sometimes\" e \"Hole\", originariamente tratti dall'album di debutto \"Wake Me\".\nIl disco fu inoltre l'ultima pubblicazione del gruppo prima dello scioglimento avvenuto durante l'anno successivo a causa di varie discordanze tra i vari componenti del gruppo."}
{"id": "1564906", "revid": "767487", "url": "https://it.wikipedia.org/wiki?curid=1564906", "title": "Non tradirmi con me", "text": "Non tradirmi con me (\"Two-Faced Woman\") \u00e8 un film del 1941 diretto da George Cukor, tratto dalla commedia di Ludwig Fulda gi\u00e0 portata sullo schermo nel 1925 da Sidney Franklin con un film dal titolo \"Her Sister from Paris\" (\"La scuola delle mogli\").\nTrama.\nLarry Blake, direttore di una grande rivista americana, durante una vacanza in montagna si innamora di Katrin, attraente maestra di sci. Durante il viaggio di nozze, lui deve lasciarla per alcuni urgenti impegni di lavoro e, una volta tornato in citt\u00e0, non si abitua alla vita matrimoniale e continua a tradirla con vecchi flirt. Karin lo scopre e, decisa a riconquistarlo, si inventa una gemella dai comportamenti libertini, comportandosi in maniera frizzante e spregiudicata. L'uomo se ne innamora, poi capisce il gioco e torna per sempre dalla moglie.\nProduzione.\nSi tratta dell'ultimo film interpretato dalla Garbo, che poi abbandoner\u00e0 il cinema a soli 36 anni. Sceneggiato tra gli altri anche da Salka Viertel, amica intima della Garbo, il film si rivel\u00f2 un tonfo per la carriera della diva. Impegnata a interpretare due personaggi, la Garbo affront\u00f2 questo lavoro con un atteggiamento troppo forzato per il suo usuale tipo di recitazione.\nNel film, la Garbo dovette anche ballare ma fu sostituita da una controfigura, Elizabeth Talbot. La regia delle scene di danza fu affidata a Robert Alton, che fu accreditato con il nome di Bob Alton.\nIl film venne girato nei Metro-Goldwyn-Mayer Studios, al 10202 di W. Washington Blvd., a Culver City e, per gli esterni, nei pressi di Reno, nel Nevada.\nDistribuzione.\nIl film fu presentato al pubblico durante una premi\u00e8re tenuta il 30 novembre 1941. \nAll'uscita nelle sale, il film - distribuito dalla Metro-Goldwyn-Mayer (MGM) - provoc\u00f2 un grosso scandalo: dovette fronteggiare anche gli attacchi della Legion of Decency e l'accusa di immoralit\u00e0 da parte del cardinale Spellman, arcivescovo di New York. La Chiesa cattolica si sent\u00ec oltraggiata e la Metro dovette aggiungere delle scene in modo che il marito apparisse consapevole del piano della moglie e cos\u00ec non commettesse un adulterio neanche dal punto di vista morale. La pellicola usc\u00ec nelle sale il 31 dicembre in una versione censurata e il 1\u00ba gennaio 1942 in una versione rivisitata.\nGli incassi del film furono modesti, anche perch\u00e9 l'uscita del film (3 gennaio 1942) coincise con il blocco del mercato europeo, dove la Garbo aveva il suo maggior seguito."}
{"id": "1564907", "revid": "830939", "url": "https://it.wikipedia.org/wiki?curid=1564907", "title": "Trinity Blood", "text": " \u00e8 prima di tutto il titolo di una serie di light novel del defunto Sunao Yoshida, illustrate da Thores Shibamoto e pubblicate in Giappone a partire dal 2001. Visto il successo, la casa editrice Kadokawa Shoten ha deciso di affidare all'artista Kiyo Kyujo una versione a fumetti, serializzata in Giappone su \"Asuka\" e di cui Planet Manga cura l'edizione italiana, diffusa dal settembre del 2007 al dicembre 2018. Dopo la morte di Yoshida, il suo amico Kentar\u014d Yasui, nonch\u00e9 autore dei romanzi di Ragnar\u01ebk, si \u00e8 impegnato nel completare le restanti storie, cos\u00ec come \u00e8 accaduto per il manga.\nNel 2005 ha preso vita anche una serie animata di 24 episodi, realizzata dal celebre studio Gonzo e pubblicata in Italia in DVD da parte di Yamato Video.\nTrama.\nQuando la popolazione della Terra aument\u00f2 drasticamente, l'umanit\u00e0 tent\u00f2 di colonizzare Marte. Durante la colonizzazione furono scoperte due tecnologie aliene: le nanomacchine Bacillus e Crusnik. I coloni installarono il Bacillus nei loro corpi, che li trasform\u00f2 in Methuselah. Invece installarono il Crusnik negli organismi di quattro bambini concepiti in provetta: Seth, Cain, Abel e Lilith i cui corpi rafforzati erano gli unici in grado di sopravvivere alla procedura.\nQuando i coloni tornarono sulla Terra, scoppi\u00f2 una guerra tra i Methuselah e gli esseri umani rimasti. Abel, Cain e Seth si schierarono dalla parte dei Methuselah mentre Lilith sostenne la fazione dell'uomo. La continua guerra infine port\u00f2 all'Armageddon, l'evento apocalittico accaduto 900 anni prima dall'inizio della storia. Durante la guerra, Cain impazz\u00ec e uccise Lilith. Afflitto dal dolore, Abel port\u00f2 il suo corpo in Vaticano, dove fu sepolta e dove lui rimase al suo fianco piangendo per 900 anni.\nAll'inizio della storia, i vampirici Methuselah, essendo ancora una grande forza politica e militare, continuano a fare la guerra contro i \"Terran\", come chiamano i normali esseri umani. La Santa Romana Chiesa, invece, \u00e8 anch'essa una grande potenza militare ed \u00e8 decisa a proteggere gli esseri umani dai Methuselah, con la sua sede di potere situata nel Vaticano. Inoltre i Methuselah hanno la loro capitale a Bisanzio, che \u00e8 circondata da un campo di particelle che filtrano i raggi ultravioletti per proteggere la loro popolazione.\nEntrambi i gruppi utilizzano le \"tecnologie perdute\", come aeronavi, missili e computer, per intraprendere una guerra fredda l'uno contro l'altro. Una terza grande potenza, Albion, svolge un ruolo nella guerra con il suo arsenale superiore di tecnologia perduta, armi e maggiore capacit\u00e0 manifatturiera rispetto al Vaticano. La monarchia indipendente di Albion \u00e8 un paese essenzialmente umano, ma il segreto della loro esperienza nella tecnologia perduta si trova nel Ghetto, una citt\u00e0 sotterranea di schiavi Methuselah. Sono questi Methuselah che gestiscono e realizzano la tecnologia perduta, ma con la morte della regina di Albion, alcuni dei vampiri schiavi hanno iniziato una ribellione per la libert\u00e0 di tutti i residenti del Ghetto.\nDifferenze tra gli adattamenti.\nMentre le serie dei romanzi, del manga e dell'anime coprono di base tutte la stessa storia e presentano per la maggior parte gli stessi personaggi, ci sono alcune differenze piccole o grandi. Ciascuno ha la propria variazione sui grandi archi della storia, e, in generale, i romanzi danno pi\u00f9 dettagli riguardanti gli elementi politici e le informazioni sulle storie. Ci sono un paio di modifiche minori sui nomi e molti dettagli contenuti nei romanzi che non figurano nel manga o nell'anime.\nL'artwork \u00e8 diverso in tutte e tre le versioni, come ci si pu\u00f2 aspettare dal momento che i character design di ogni opera sono stati creati da artisti diversi. Ci sono somiglianze, per\u00f2, tra il manga e e i romanzi, visto che Kiyo Kyujo ha basato il suo lavoro sul design originale di Thores Shibamoto. Nella serie anime, la natura malvagia e fredda di Dietrich von Lohengrin si riflette nel suo aspetto, mentre nel manga il ragazzo \u00e8 pi\u00f9 delicato, caratterizzato da un design da \"bish\u014dnen\" che \u00e8 incongruente con la sua vera natura. Allo stesso modo, Endre \u00e8 descritto come un ragazzo di circa 10-12 anni, mentre nell'anime gli viene dato l'aspetto di un adulto. In aggiunta alle varianti d'aspetto, esistono differenze nelle relazioni dei personaggi tra le diverse versioni, e ci sono alcuni personaggi che sono unici per ogni adattamento. Suor Noelle, la cui morte devasta Abel nella serie anime e nei romanzi, non esiste nel manga. In alternativa, n\u00e9 l'anime n\u00e9 il manga citano i due \"fratelli\" di Tres.\nA seconda dell'adattamento, alcuni eventi si verificano in diversi punti della storia, mentre altri non compaiono affatto. Gli episodi in stile introduttivo dell'anime sono basati sulle storie dei romanzi con gli stessi nomi, ma sono raccontati in una vicenda diversa. Ad esempio, nel romanzo, \"From the Empire\", il capitolo in cui si Abel incontra Asthe \u00e8 il terzo, dopo \"Flight Night\" e \"Witch Hunt\", tuttavia, nell'anime, \"From the Empire\" \u00e8 l'undicesimo episodio, venendo dopo l'arco \"the Star of Sorrow\" e l'incidente di \"Silent Noise\". Viceversa, il manga inizia con l'arco \"the Star of Sorrow\" in cui Abel incontra Esther e Dietrich. I fratelli Neumann e le loro storie si trovano solo nei romanzi. Nei romanzi \u00e8 Abel, che interrompe la riunione dei cardinali, invece di Caterina o di Leon, e le uniche persone disponibili a esaminare l'incidente di \"Silent Noise\" a Roma sono Abel, Tres e Leon.\nPersonaggi.\nGli umani.\nGli umani una volta tentarono di colonizzare Marte dopo una massiccia esplosione demografica. Ma su Marte, scoprirono le nanomacchine Bacillus e Crusnik. Quando le nanomacchine Bacillus furono incorporate negli esseri umani, vennero infettati da un virus che li mut\u00f2 in vampiri, che dovevano nutrirsi di sangue per sopravvivere. I vampiri - che adesso chiamano se stessi Methuselah - e gli uomini si scontrarono in una guerra gli uni contro gli altri e determinarono l'Armageddon. 900 anni pi\u00f9 tardi, i superstiti umani stanno ancora cercando di riprendersi dagli effetti devastanti della guerra mentre tentano di trovare il modo per convivere con i Methuselah, nonostante la diffidenza e l'odio ancora evidenti su entrambi i lati. Il Vaticano fa da guida principale per la gente nella lotta in atto per la pace con i Methuselah, e affronta le fazioni disoneste che da entrambe le parti vorrebbero un prosieguo della guerra. La parola usata dai Methuselah per indicare l'uomo \u00e8 \"Terran\", la Razza dalla breve esistenza.\nI Methuselah.\nI Methuselah, o Razza dalla lunga esistenza sono come vampiri che si nutrono di sangue umano e hanno una forza soprannaturale. I Methuselah hanno una vita prolungata, superiore resistenza e maggiore velocit\u00e0. Sono anche dotati delle capacit\u00e0 di guarigione e di rigenerazione.\nOltre alla loro forza atletica e resistenza, i Methuselah possiedono anche diversi poteri specifici. In genere questo potere si manifesta sotto forma di una lama che esce dalle braccia, artigli, o addirittura come affilati capelli prensili. Alcuni Methuselah possiedono la capacit\u00e0 di volare (solo nell'anime), mentre altri si mostrano anche in grado di controllare alcuni poteri elementali, come il fuoco e il ghiaccio. Tutti sono in grado di andare in \"modalit\u00e0 haste\", con la quale acquistano un'incredibile rapidit\u00e0 di movimento, tramite la stimolazione del loro sistema nervoso; se la usano troppo a lungo possono affaticarsi in maniera grave.\nI Methuselah vengono creati in due modi: nascendo da genitori Methuselah o da un essere umano infettato con il virus Bacillus che provoca la condizione di vampiro. Invece se un Methuselah e un'umana generano un figlio sar\u00e0 come quest'ultima. I Methuselah regolarmente devono bere sangue umano, perch\u00e9 il virus distrugge costantemente i loro globuli rossi. A differenza dei vampiri del mito, i Methuselah di Trinity Blood possono avere figli e possono mangiare e gustare il cibo normale. Tuttavia, i proiettili d'argento possono causare gravi lesioni e la morte.\nI Krusnik.\nI Krusnik sono vampiri, che si nutrono del sangue di altri vampiri. Posseggono un immenso potere e potenziale distruttivo e sono quasi invincibili. Mentre i Methuselah sono o nati o infettati, i Krusnik sono esseri unici creati a seguito di un esperimento durante il Progetto di colonizzazione di Marte. I quattro Krusnik, Cain, Seth, Abel e Lilith, sono bambini concepiti in provetta creati per il Progetto di colonizzazione dalla UNASF con organismi geneticamente potenziati. In loro sono state inserite le nanomacchine Crusnik trovate su Marte perch\u00e9 i loro corpi rafforzati sono gli unici in grado di sopravvivere alla procedura. Le esatte circostanze dietro l'impianto del Krusnik in Seth, Abel e Lilith sono sconosciuti, mentre quello di Cain \u00e8 stato fatto da Seth per salvargli la vita dopo un incidente mortale.\nDoppiaggio.\nIl doppiaggio italiano, a cura di Yamato Video \u00e8 stato effettuato presso gli studi Raflesia di Milano, sotto la direzione di Dania Cericola."}
{"id": "1564908", "revid": "1310927", "url": "https://it.wikipedia.org/wiki?curid=1564908", "title": "Anderson Silva de Fran\u00e7a", "text": ""}
{"id": "1564914", "revid": "123434613", "url": "https://it.wikipedia.org/wiki?curid=1564914", "title": "Lee Carsley", "text": ""}
{"id": "1564929", "revid": "13681206", "url": "https://it.wikipedia.org/wiki?curid=1564929", "title": "Castello Arechi", "text": ""}
{"id": "1564933", "revid": "339392", "url": "https://it.wikipedia.org/wiki?curid=1564933", "title": "Museo d'arte sacra di San Casciano Val di Pesa", "text": ""}
{"id": "1564934", "revid": "123654883", "url": "https://it.wikipedia.org/wiki?curid=1564934", "title": "Regesto", "text": "Un reg\u00e8sto (dal tardo latino \"regesta\") \u00e8 un repertorio cronologico degli atti governativi, comunali, privati (S. Maffei, 1727), riassunto del contenuto di un documento o di un atto (TB, 1872) che assume la valenza di sintesi pi\u00f9 o meno ampia del contenuto di uno o pi\u00f9 atti contenuti in un documento. \nDeriva dal lat. \"reg\u0115sta\", nt. pl. tratto dal part. pass. di \"reger\u0115re\" 'riportare'. Nel Medioevo si diede in genere questo nome ad ogni raccolta di copie di documenti; per antonomasia, dall'XI secolo in poi, si indic\u00f2 specialmente con questo nome il codice che conteneva le trascrizioni delle carte comprovanti i diritti di propriet\u00e0 e di giurisdizione di chiese, di capitoli e soprattutto di monasteri (\"Enc. it.\" XXVIII 987). Il termine entra in uso, storicamente, dal XIX grazie alla divulgazione in ambito storico letterario.\nDescrizione La pubblicazione di un regesto rende accessibile agli studiosi le fonti documentarie. Il procedimento s'impone senz'altro per gran parte dei documenti del Basso Medioevo che, a causa della loro ingente quantit\u00e0, non sarebbe possibile pubblicare per intero in tempi brevi.\nSecondo lo storico Raffaello Morghen nel regesto occorre \"dare il riassunto dei singoli documenti senza omettere alcun dato\". L'ampiezza maggiore o minore, cio\u00e8 la quantit\u00e0 di informazioni da accogliere in questo sunto, dipende anzitutto dal tipo di pubblicazione cui esso \u00e8 destinato o dal tipo di esame e di archiviazione e persino dall'autore stesso.\nOggi ci potremmo avvicinare al sistema di collegamenti a ritroso e in avanti dei regesti medievali, con i programmi di impaginazione testi, come Adobe Pagemaker, sempre pi\u00f9 usati in ambito editoriale, anche in ambito economico, per poter rileggere i mutamenti legislativi, gli apporti pregressi e successivi ad un dato inserimento, gli aggiornamenti legislativi, le traduzioni.\nAltri significati.\nNel Medioevo aveva il significato di registro o catalogo; in diplomatica quale raccolta ordinata di documenti e atti non riportati per intero.\nIn archivistica un regesto \u00e8 un riassunto del contenuto di un singolo documento con l'indicazione degli elementi utili al suo riconoscimento (data, nome dell'autore e del destinatario, nome delle parti in causa, oggetto dell'atto)."}
{"id": "1564936", "revid": "287204", "url": "https://it.wikipedia.org/wiki?curid=1564936", "title": "John Ruddy", "text": "Carriera.\nJohn Ruddy crebbe nel Cambridge United, che lo fece esordire nel calcio professionistico, in Football League 2, l'8 maggio 2004 in una partita con il Leyton Orient, in cui non sub\u00ec gol e par\u00f2 un rigore. Nella stagione 2004-2005 fu titolare, ma il campionato si concluse con la retrocessione della squadra in Conference National. Fu pertanto ceduto all'Everton.\nA Liverpool ottenne una sola presenza, nel febbraio 2006, sostituendo Iain Turner nella gara vinta per 1-0 con il Blackburn. Infatti, Ruddy fu mandato diverse volte in prestito, tanto che prima dei ventun'anni aveva giocato per otto squadre.\nIl 24 luglio 2009 fu ceduto in prestito agli scozzesi del Motherwell, dove fu titolare per tutta la stagione. Il 5 luglio 2010, Ruddy fu ceduto, con formula definitiva, al Norwich City squadra del Championship, il secondo livello del campionato inglese. Debutt\u00f2 nella prima gara della stagione 2010-2011, in cui il Norwich fu battuto per 3-2 a Carrow Road dal Watford. Ruddy gioc\u00f2 45 delle 46 partite totali ed i \"canaries\", grazie al secondo posto finale in campionato, furono promossi in Premier League. Fu riconfermato titolare anche in prima lega, dove esord\u00ec con il pareggio per 1-1 con il Wigan. Il Norwich termin\u00f2 il campionato al dodicesimo posto. Il 2 maggio 2017 la squadra inglese comunic\u00f2 l'intenzione di non rinnovare il contratto in scadenza del giocatore, lasciandolo cos\u00ec svincolato.\nNazionale.\nIl 16 maggio 2012 Ruddy risult\u00f2 nella lista dei convocati per gli Europei del 2012 della nazionale inglese, ma a causa di un infortunio non pot\u00e9 partecipare: lo sostitu\u00ec Jack Butland. Esord\u00ec ugualmente in nazionale il 10 agosto seguente nella partita giocata a Berna e vinta per 2-1 con l'Italia, subentrando a Butland all'inizio del secondo tempo e non subendo gol.\nStatistiche.\nPresenze e reti nei club.\n\"Statistiche aggiornate al 14 maggio 2019.\""}
{"id": "1564940", "revid": "124123", "url": "https://it.wikipedia.org/wiki?curid=1564940", "title": "Giacinto Palmarini", "text": "Si \u00e8 diplomato all'Accademia nazionale d'arte drammatica di Roma nel 1995.\nTra i numerosi ruoli che ha interpretato in teatro ricordiamo: Mercuzio nel \"Romeo e Giulietta\" di Maurizio Scaparro, Don Giovanni nella drammaturgia e regia di Maurizio Scaparro: \"Don Giovanni raccontato e cantato dai Comici dell'Arte\", Oreste nell\"' Orestea\" di Eschilo regia di Luca De Fusco, Cassio nel \"Giulio Cesare\" di Shakespeare diretto da Daniele Salvo, ancora Eugenio Onegin nell'omonimo testo tratto da Pu\u0161kin diretto dallo stesso Daniele Salvo. \n\u00c8 stato uno dei protagonisti dello spettacolo \"Lo specchio del diavolo\" di Giorgio Ruffolo ed Enea nel \"Troilo e Cressida\" entrambi per la regia di Luca Ronconi, in occasione dei XX Giochi olimpici invernali del 2006.\nTra il 2009 e il 2012 ha collaborato con l'Istituto Nazionale del dramma antico (INDA) interpretando numerosi protagonisti in \"Aiace\", \"Filottete\" ed \"Edipo a Colono\" di Sofocle, \"Medea\", \"Andromaca\" e \"Le Baccanti\" di Euripide, \"Le supplici\" di Eschilo, \"Le nuvole\" e \"Gli uccelli\" di Aristofane.\nDal 2003 ad oggi ha dato nuova vita allo storico personaggio del \"Diavolo-Plutone Asmodeo\" nella tradizionale \"Cantata dei pastori\" riedita e curata dall'attore napoletano Peppe Barra, opera insignita del \"Premio Olimpico\" (Premio ETI Gli Olimpici del Teatro) nel 2004.\nHa preso parte ad alcune pellicole cinematografiche italiane, tra cui \"La verit\u00e0 vi prego sull'amore\" di Francesco Apolloni, \"Pontormo - Un amore eretico\" di Giovanni Fago, \"Le intermittenze del cuore\" di Fabio Carpi. Ha interpretato il Marchese Sanudo nella produzione televisiva \"Il giovane Casanova\" di Giacomo Battiato."}
{"id": "1564945", "revid": "767487", "url": "https://it.wikipedia.org/wiki?curid=1564945", "title": "Provincia di San Antonio", "text": " \nLa provincia di San Antonio \u00e8 una delle province della regione cilena di Valpara\u00edso, il capoluogo \u00e8 la citt\u00e0 di San Antonio. \nLa provincia \u00e8 costituita da sei comuni: "}
{"id": "1564950", "revid": "481666", "url": "https://it.wikipedia.org/wiki?curid=1564950", "title": "Coit Albertson", "text": "Inizi\u00f2 la propria carriera di attore a Broadway con vari ruoli in numerose produzioni, tra cui \"Stubborn Cinderella\". Divenuto famoso per i personaggi interpretati nelle produzioni cinematografiche degli anni venti, fu uno di quegli sfortunati attori che debuttarono nel mondo del cinema muto senza mai vivere la transizione verso il cinema parlato. \nLe ceneri del suo corpo giacciono nel cimitero di Inglewood Park a Inglewood, California."}
{"id": "1564955", "revid": "486946", "url": "https://it.wikipedia.org/wiki?curid=1564955", "title": "Barclay Records", "text": ""}
{"id": "1564956", "revid": "15756", "url": "https://it.wikipedia.org/wiki?curid=1564956", "title": "Marketing fieristico", "text": "Il marketing fieristico \u00e8 un particolare ambito della pi\u00f9 ampia disciplina del marketing che attiene al comparto fieristico ed alla filiera ad esso correlata che comprende:\nSi tratta quindi di un aspetto che ha come specifica peculiarit\u00e0 quella di incidere direttamente sul territorio, in quanto gli eventi fieristici nel loro complesso costituisco un volano per incentivare l'economia di un determinato ambito geografico.\nAnche il comparto degli eventi congressuali, sempre pi\u00f9 legati per complementarit\u00e0 alle fiere, attiene al marketing fieristico ed ha una particolare valenza legata allo sviluppo del turismo, dell'accoglienza ad esso legata ed ai trasporti da e per la destinazione.\nDa un punto di vista generale le azioni tattiche espresse da un piano di marketing fieristico sono strettamente influenzate dalle azioni politiche espresse sul territorio ed alle conseguenti ricadute economiche; ne consegue una stretta attinenza tra marketing fieristico e marketing territoriale.\nDa un punto di vista pratico, per le aziende che partecipano regolarmente alle fiere, un piano di marketing fieristico, complemento del pi\u00f9 ampio piano di marketing, permette di stabilire le linee guida e le azioni da implementare per gestire al meglio ogni partecipazione ed ottimizzare i relativi budgets impegnati.\nIl mondo delle fiere \u00e8 in continuo fermento ed il moltiplicarsi degli eventi in uno stesso settore, impone un'attenta valutazione di ogni evento fieristico proposto dal punto di vista del plus ed dei minus. Questa valutazione va effettuata sia nel caso di una partecipazione dell'azienda come espositrice sia nel caso di una partecipazione con una visita da parte di un dipendente."}
{"id": "1564957", "revid": "647919", "url": "https://it.wikipedia.org/wiki?curid=1564957", "title": "Ateo devoto", "text": ""}
{"id": "1564958", "revid": "486946", "url": "https://it.wikipedia.org/wiki?curid=1564958", "title": "Killua", "text": ""}
{"id": "1564960", "revid": "125476214", "url": "https://it.wikipedia.org/wiki?curid=1564960", "title": "David Moyes", "text": "Carriera.\nPreston.\nNel gennaio del 1998 David Moyes divenne il nuovo allenatore del Preston North End, sostituendo l'esonerato Gary Peters; egli evit\u00f2 sub\u00ecto la retrocessione in Third Division e nel 2000 condusse la squadra alla promozione in First Division.\nEverton.\nIl 14 gennaio 2002 lasci\u00f2 il Preston per accasarsi all'Everton, squadra militante in Premier League; debutt\u00f2 sulla panchina dei \"Tophees\" il 16 gennaio, in una vittoria per 2-1 contro il Fulham, e condusse successivamente il gruppo al settimo posto in classifica. Negli anni successivi port\u00f2 l'Everton a quattro qualificazioni europee (una in Champions League e tre in Coppa UEFA) e ad una finale di FA Cup, persa per 1-2 contro il Chelsea di Guus Hiddink.\nManchester United.\nIl 9 maggio 2013, in seguito al ritiro dopo 27 anni del leggendario Sir Alex Ferguson, David Moyes venne ufficialmente ingaggiato come nuovo allenatore del Manchester United, assumendo l'incarico a partire dal 1\u00ba luglio seguente. L'11 agosto 2013 conquist\u00f2 il primo trofeo professionistico della sua carriera, vincendo il Community Shield contro il Wigan (2-0). La stagione 2013-2014 si rivel\u00f2 per\u00f2 molto negativa per i \"Red Devils\", che non riuscirono mai ad entrare stabilmente tra le prime quattro posizioni della classifica. Il 22 aprile 2014 fu esonerato e sostituito da Ryan Giggs.\nReal Sociedad.\nIl 10 novembre 2014 fu ingaggiato dagli spagnoli della Real Sociedad, con cui sottoscrisse un contratto biennale. La prima annata alla guida del club basco si concluse al dodicesimo posto, ma ci\u00f2 non gli evit\u00f2 l'esonero a met\u00e0 della stagione successiva.\nSunderland.\nPer la stagione 2016-2017 fu nominato allenatore del Sunderland, ma lasci\u00f2 il club al termine di un campionato concluso in ultima posizione.\nWest Ham.\nPer la stagione 2017-2018 fu nominato allenatore del West Ham, ma al termine del campionato non venne confermato dal club londinese.\nIl 1\u00ba gennaio 2020 fece ritorno sulla panchina degli \"Hammers\" per sostituire l'esonerato Manuel Pellegrini.\nStatistiche.\n\"Statistiche aggiornate al 1\u00ba luglio 2021.\" In grassetto le competizioni vinte."}
{"id": "1564964", "revid": "599013", "url": "https://it.wikipedia.org/wiki?curid=1564964", "title": "Al Servizio Segreto di Su\u00e0 Maest\u00e0", "text": ""}
{"id": "1564966", "revid": "1226", "url": "https://it.wikipedia.org/wiki?curid=1564966", "title": "Al servizio segreto di Sua Maest\u00e0", "text": ""}
{"id": "1564967", "revid": "628767", "url": "https://it.wikipedia.org/wiki?curid=1564967", "title": "Provincia di San Felipe de Aconcagua", "text": " \nSan Felipe de Aconcagua \u00e8 una delle province della regione cilena di Valpara\u00edso, il capoluogo \u00e8 la citt\u00e0 di San Felipe. \nLa provincia \u00e8 costituita da sei comuni:"}
{"id": "1564968", "revid": "767487", "url": "https://it.wikipedia.org/wiki?curid=1564968", "title": "James P. Johnson", "text": "Un pioniere dello stile stride del piano jazz.\nBiografia.\nNativo del New Jersey, fu la vicinanza di New York, con la sua atmosfera cosmopolita, i suoi locali, la sua musica, a contagiare il giovane Johnson che crebbe ascoltando il ragtime di Scott Joplin. Nel 1908, la sua famiglia si trasfer\u00ec a San Juan Hill (nei pressi di quello che attualmente \u00e8 il Lincoln Center). Il ragazzo, dotato di una predisposizione naturale per il pianoforte, fu presto in grado di suonare a orecchio la musica che ascoltava.\nInfluenzato dal ragtime, suon\u00f2 e incise \"Maple Leaf Rag\" di Joplin insieme alla pi\u00f9 moderna (secondo il suo parere) \"Euphonic Sounds\". I diritti del disco lo resero finanziariamente pi\u00f9 indipendente, tanto che Johnson pens\u00f2 - come aveva fatto prima di lui Scott Joplin - di scrivere un'opera per orchestra.\n\"James Price Johnson fu indiscutibilmente il pi\u00f9 raffinato esponente dello stride piano, nel senso che egli consolid\u00f2 un'ampia serie di tecniche e accorgimenti da esperienze diverse in uno stile che ora si accetta come standard. Per questo \u00e8 stato considerato il padre dello stride piano\"\".\nPrima del 1920, Johnson si era guadagnato sulla costa orientale una reputazione di pianista che poteva essere paragonata a quelle di Eubie Blake e di Luckey Roberts. Aveva inciso decine di superbe registrazioni al piano-roll per l'Aeolian Hall di New York ed alcune etichette discografiche. Fu in quel periodo che incontr\u00f2 George Gershwin, anche lui giovane pianista dell'Aeolian.\nNotte dopo notte, pezzo dopo pezzo, Johnson and\u00f2 ad affinare il suo stile, crescendo in esperienza: il doversi misurare ogni volta con esigenze diverse, talvolta con le idiosincrasie dei molti cantanti che accompagnava, lo resero capace di districarsi in mezzo agli stili, tanto da essere in grado di riprodurre un brano in qualsiasi tonalit\u00e0. Svilupp\u00f2 un accompagnamento sensibile e semplice, l'accompagnamento preferito di Ethel Waters e Bessie Smith.\nNel 1940 Johnson venne colpito da ictus (probabilmente un attacco ischemico transitorio). Quando ritorn\u00f2 ad esibirsi in pubblico il suo stile apparve meno netto e preciso anche se la sua tecnica era ancora formidabile. Si ritir\u00f2 definitivamente dalle scene nel 1951 dopo essere stato colpito ancora una volta da un ictus paralizzante. Morir\u00e0 quattro anni dopo a New York.\n\u00c8 sepolto nel cimitero di Monte Olivet nel Queens.\nStile.\n\u00c8 stato senza dubbio uno dei maggiori pianisti del periodo che va dal ragtime al jazz. I due artisti restano il riferimento pi\u00f9 importante per ci\u00f2 che riguarda l'evoluzione dello stile musicale pianistico dell'epoca. Johnson fu un modello cui ispirarsi per artisti come Count Basie, Duke Ellington, Art Tatum e per il suo allievo pi\u00f9 famoso, Fats Waller. Johnson ha composto brani molto noti, tra cui quelli che vengono considerati la \"sigla\" dei ruggenti anni Venti, \"Charleston\" e \"If I Could be With You One Hour Tonight\". Re incontrastato dei pianisti jazz di New York, venne detronizzato da Art Tatum, considerato dalla critica jazz come il pianista tecnicamente pi\u00f9 abile di tutti i tempi. Oggigiorno, la sua influenza e il successo di cui ha goduto sono sottovalutati e dimenticati, tanto da essere stato definito \"il pianista invisibile\" dal musicologo David Schiff."}
{"id": "1564978", "revid": "287204", "url": "https://it.wikipedia.org/wiki?curid=1564978", "title": "Gino Terreni", "text": "Biografia.\nGino Terreni \u00e8 stato un docente ed un artista italiano legato all'Espressionismo. \u00c8 nato a Empoli, in localit\u00e0 Tartagliana, figlio di Giuseppe e di Maria Mazzantini, coltivatori diretti, il 13 settembre del 1925. \u00c8 morto all\u2019ospedale di Empoli la sera del 28 novembre 2015, dopo breve malattia. Fin da giovanissimo ha espresso le proprie doti artistiche plasmando l\u2019argilla del luogo e disegnando la vita quotidiana dei contadini della valle dell\u2019Orme. Si fa il primo autoritratto nel 1937, a soli 12 anni. Diventa allievo del pittore e incisore Nello Alessandrini e poi comincia a frequentare da esterno l\u2019Istituto d\u2019Arte di Porta Romana a Firenze. Appena quindicenne ha modo di conoscere, presentato da amici del fratello, Alessandro Pavolini, allora Ministro della Cultura Popolare. L\u2019incontro sorte l\u2019effetto contrario alle aspettative del fratello. L\u2019evento bellico interrompe i suoi studi. Dopo l\u20198 settembre del 1943 \u00e8 renitente alla leva, non si presenta al distretto militare di Pistoia ed \u00e8 ricercato. Entra nella formazione partigiana 3\u00ba Raggruppamento \u201cCarlo Rosselli\u201d, del Partito d\u2019Azione, collaborante con la brigata \u201cArno\u201d, col nome di battaglia di \u201cRicciolo\u201d. Il suo teatro di operazioni va dal Monte Morello alla Valdelsa Fiorentina. Da partigiano conosce, nella tarda primavera del 1944, il grande artista Giorgio de Chirico, sfollato vicino alla pieve romanica di Coeli Aula, piccola frazione rurale nel comune di Montespertoli ed insieme rischiano la vita per il mitragliamento di un cacciabombardiere inglese. In ricordo dell\u2019incontro con De Chirico realizza nel 1945 \u201cL\u2019autoritratto da partigiano\u201d. Dopo il passaggio del fronte dal Valdarno si arruola volontario nel neonato Esercito Italiano e viene assegnato al 68\u00ba reggimento della Divisione fanteria \"Legnano\", compagnia mortai da tre pollici, e poi al Col Moschin, IX battaglione arditi d\u2019assalto.\nDa assaltatore del \u201cCol Moschin\u201d, fu tra la fine dell\u2019inverno e gli inizi di primavera del \u201945, sulla Linea Gotica. Viene catturato con un commilitone durante un\u2019incursione e appena riconosciuti come italiani invece che come inglesi, sono messi al muro presso un piccolo cimitero. Si salvano lanciando contro il plotone due bombe a mano che avevano indosso e che i tedeschi, che li avevano sommariamente perquisiti, non avevano trovato.\nFinita la guerra, riprende gli studi al Magistero Fiorentino (Istituto d\u2019Arte di Porta Romana), sotto la guida di Francesco Chiappelli e Pietro Parigi. Quest\u2019ultimo, grandissimo xilografo, gli fu anche maestro di vita. Nel 1946, affitta un piccolo studio/abitazione in Borgo San Jacopo, con la finestra che guarda Ponte Vecchio e si mantiene agli studi insegnando valzer e tango ed esibendosi nei locali notturni fiorentini. Gli orrori della guerra lo hanno segnato profondamente e da questo momento inizier\u00e0 a percorrere la strada dell\u2019Espressionismo, quasi alla forma pura, avvicinabile alle correnti nordiche, ma con caratteristiche tutte toscane, originali. Pur affrontando ogni tipo di soggetto, dai nudi ai paesaggi fino alle nature morte, con sconfinamenti nell\u2019astrattismo, la sua arte diviene soprattutto testimonianza della Storia Italiana del Secondo Novecento: gli orrori della guerra, la speranza della pace, il ruolo fondamentale della donna/madre nella societ\u00e0 moderna (tra i soggetti privilegiati), l\u2019epopea contadina e l\u2019abbandono della vita dei campi, l\u2019arte sacra e la mafia. Sperimenta quasi tutte le tecniche conosciute. Ha il suo primo incarico pubblico di docenza al Liceo Foresi di Portoferraio, dove si trasferisce nel 1951, subito dopo aver sposato Anna Maria Davini, in un piccolo appartamento all\u2019ultimo piano di un palazzo sulla Calata Matteotti, con l\u2019ingresso di fronte alle \u201cGaleazze\u201d. All\u2019Elba dipinge un grande numero di paesaggi. Tiene la sua prima importante personale nel 1955, al Fondo Anichini a Piombino (LI). Dopo saranno centinaia le mostre personali e collettive su invito, realizzate un po\u2019 in tutto il mondo. Nel 1959 \u00e8 invitato personalmente da Picasso ad esporre alcune opere, tra cui un autoritratto, alla galleria Jacquemart Andr\u00e9 a Parigi, per beneficenza verso le vittime della tragedia del Frejus. Alla fine degli anni \u201950 incontra a Firenze Walt Disney, che lo vorrebbe nel suo staff di disegnatori, ma rinuncia per continuare a dipingere i suoi soggetti privilegiati. Nel 1963 vince il Primo Premio Nazionale della Resistenza, a San Donato Milanese, con l\u2019opera xilografica \u201cIl pianto delle Madri\u201d. Si \u00e8 fatto un numero impressionante di autoritratti e la sua produzione \u00e8 sterminata. Ha illustrato libri e realizzato \u201cex libris\u201d, ha inciso oltre mille xilografie, tra le quali le pi\u00f9 grandi del mondo su legno di filo. Le sue opere, frutto di quasi ottanta anni di attivit\u00e0 artistica, si trovano presso numerosi musei, nazionali ed internazionali, in decine di chiese, edifici storici e piazze italiane. Tra questi si possono citare la Galleria degli Uffizi, dove \u00e8 presente con un autoritratto giovanile del periodo espressionista, quindici disegni del tempo di guerra e una serie di xilografie; l\u2019Accademia delle Arti del Disegno a Firenze con quaranta opere, tra cui due autoritratti; Il Museo Puskin di Mosca con una serie di Xilografie; La Casa Museo di San Massimiliano Kolbe a Roma con 15 xilo sulla vita del santo; Le collezioni della Regione Toscana; Il Museo dei Gessi di Pietrasanta, con i bozzetti di alcuni monumenti col\u00e0 realizzati; La Casa Natale di Arnolfo di Cambio a Colle di Val d\u2019Elsa (SI), con un ciclo di affreschi; Le chiese di Limite sull\u2019Arno (FI) e di San Rocco a Larciano (PT); Il grande ciclo in mosaico presso il Santuario di San Gerardo Materdomini, Avellino; L\u2019affresco nella Basilica di Santa Dorotea a Roma. Ha realizzato sette monumenti pubblici, tra cui da evidenziare Il monumento internazionale alla Pace, in bronzo e mosaico, all\u2019Abetone (PT) su incarico dell\u2019ONU; il grande monumento marmoreo \u201c\"Lo Stupore\"\u201d, dedicato alle vittime per l\u2019Eccidio del padule di Fucecchio, del 23 agosto del 1944, inaugurato nel settembre del 2002 dal Presidente della Repubblica Carlo Azeglio Ciampi, a Castelmartini di Larciano (PT); l\u2019area monumentale dedicata alla M.O.V.M. Stellato Spalletti a Ponte a Egola di San Miniato (PI); Il monumento ai caduti di tutte le guerre e alla Pace, in bronzo e mosaico, a Montelupo Fiorentino (FI); Il monumento \u201c\"Accidenti a voi\"\u201d, in marmo statuario, per le vittime del bombardamento alle Cascine di Empoli del 26 dicembre 1943, a Empoli (FI). Nel 2008 la Regione Toscana gli ha dedicato una mostra omaggio a Palazzo Cerretani a Firenze e nel maggio 2012 e settembre 2014 ha tenuto due grandi esposizioni, sempre omaggio alla sua carriera artistica, organizzate dall\u2019Accademia delle Arti del Disegno a Firenze. \u00c8 stato accademico dell\u2019Accademia delle Arti del Disegno di Firenze con nomina nel 1970; dell\u2019Accademia Tiberina, gi\u00e0 Pontificia Accademia; dell\u2019Accademia delle Muse e membro degli Incisori d\u2019Italia; ha fatto parte dell\u2019Associazione Incisori Veneti ed \u00e8 stato \u201cPaiolante\u201d d\u2019onore dell\u2019antica Compagnia del Paiolo di Firenze. Nel 1984 ottiene la nomina di \u201cCombattente per la Libert\u00e0\u201d conferitagli dal Presidente della Repubblica Sandro Pertini. \u00c8 nominato Cavaliere della Repubblica Italiana per meriti artistici e civici nel 1999, sotto la Presidenza di Carlo Azeglio Ciampi. Cittadino onorario dei comuni di Montaione (FI), Abetone (PT) e Larciano (PT). Ha fondato, a Empoli, con l\u2019amico e collega Virgilio Carmignani i \u201cMusei della Resistenza e d\u2019Arte Moderna\u201d. I suoi ultimi studi, dopo la storica sede della Torre d'Arnolfo a Colle di Val d'Elsa, frequentata per quasi venti anni, sono stati quelli di Empoli, via Giovanni da Empoli 19, di Castelfiorentino, via O. di Paolo 24 e di San Martino alla Palma, sulle colline di Firenze. Ha trascorso gli ultimi anni della sua vita nel comune di Scandicci, a San Martino alla Palma, in via di Calcinaia, con la sua seconda moglie, sposata nel 2009, la poetessa Delia Orlandi. Ispirato dalla tranquillit\u00e0 e dalla bellezza delle dolci colline di San Martino, ha qui prodotto molte opere, tra cui i lavori preparatori degli ultimi due monumenti, come \u201cIl \"Tripudio\"\u201d, per il Comune di Montespertoli e \u201c\"La Resistenza e la Pace\"\u201d, in Palazzo Maccianti per il Comune di Certaldo e numerosi affreschi su tavola, come quelli ispirati alle \u201c\"Madri dei Martiri di San Martino\"\u201d e la bellissima serie de \"\u201c I senza volto\"\u201d. Il 3 marzo 2016 nasce, per iniziativa degli eredi Leonardo Giovanni e Sabrina Terreni, con le loro figlie Elena, Giulia e Rachele e insieme a storici dell\u2019arte ed allievi, l\u2019Associazione \u201cArchivio Gino Terreni\u201d, per la catalogazione, la tutela e la valorizzazione delle opere del Maestro. (tratto da: \"Gino Terreni - Xilografie\", Accademia delle Arti del Disegno di Firenze, Edizioni Polistampa, Firenze, 1999, a cura di Gabriella Gentilini. \"\"Con la sgorbia, col pennello, col fucile\"...Gino Terreni a Scandicci\", pubblicato da Consiglio Regionale della Toscana, 2017, a cura di Leonardo Giovanni Terreni. \nOpere.\nTerreni \u00e8 stato un artista poliedrico, che amava spaziare tra diverse tecniche artistiche, legato alla corrente Espressionista.\nLe sue sono opere emotive e di grande suggestione da cui traspare la tragicit\u00e0 dei soggetti rappresentati, con le loro angosce e le loro speranze.\nCentinaia di sue opere si trovano in numerosi edifici storici e pubblici, chiese, piazze e Musei. Tra questi, la Galleria degli Uffizi (autoritratto giovanile espressionista, pittura ad olio, 15 disegni del tempo di guerra e alcune xilografie), la collezione del Consiglio Regionale della Toscana, in Palazzo Panciatichi, il Museo Civico di Pistoia (scultura in pietra serena raffigurante un partigiano), la Collezione Vaticana (nel 1981 il maestro Terreni \u00e8 stato ricevuto da Giovanni Paolo II in occasione del quarantesimo anniversario del martirio di Massimiliano Kolbe, e decimo della beatificazione, ed invitato dal Vaticano a realizzare una serie di xilografie sulla vita del martire), la Collezione Puskin di Mosca (incisioni), il Museo di Leningrado (opere grafiche), la Neue Berliner Galerie Graphik, quaranta opere presso L'Accademia delle Arti del Disegno a Firenze, oltre trenta opere presso il Museo d'Arte Moderna di Empoli (FI) e in numerosi altri musei e collezioni private in edifici storici.\nXilografie.\nEgli fu un artista di stampo rinascimentale, dedito cio\u00e8 a tutti i settori dell\u2019arte, dalla pittura compreso l\u2019affresco alla scultura, dall\u2019incisione al mosaico, alla vetrata. Ma \u00e8 stata l\u2019incisione su legno, come dichiarava lui stesso, il suo primo grande amore. Ancora bambino, inizi\u00f2 ad incidere con un coltellino su tavolette di legno che si procurava dai falegnami di Tartagliana, la frazione di Empoli (Fi) che gli ha dato i natali e alla cui terra \u00e8 rimasto profondamente legato. Alla natura, madre e maestra, da cui tutto ha origine e che tutto fornisce, Terreni ha affiancato la formazione tecnica ricevuta all\u2019Istituto d\u2019Arte di Porta Romana a Firenze, sotto la guida di un maestro e sincero amico quale \u00e8 stato Pietro Parigi, uno dei pi\u00f9 grandi incisori di tutti i tempi, straordinario esempio di umanit\u00e0, semplicit\u00e0 e grandezza. Per mezzo della xilografia, come gi\u00e0 aveva fatto Lorenzo Viani, Terreni ha dato voce agli ultimi, agli indifesi, ai sofferenti, agli emarginati, ma ha reso omaggio anche ai coraggiosi, che hanno lottato e dato la vita per un futuro migliore. La sua mano ha attraversato chilometri di legno di filo e di testa, con oltre mille legni incisi. Sicura e appassionata, veloce nel \u201csalvare l\u2019emozione\u201d, ha scavato con sensibilit\u00e0 e rispetto nell\u2019animo umano, nella sua quotidianit\u00e0, nelle sue disgrazie e nelle sue pene, mai cedendo ad enfasi, ma con la partecipazione concreta ad un dolore lacerante eppure composto, vissuto con suprema accettazione. La forza costruttiva delle immagini, la severa essenzialit\u00e0 del bianco e del nero, accomunano persone, sentimenti, destini. Le sue xilografie sono in molti grandi musei e hanno ricevuto premi e segnalazioni in tutto il mondo. (Tratto dal testo di Gabriella Gentilini \"La xilografia e il racconto di una vita\", in catalogo della Mostra a cura di Leonardo G. Terreni, Accademia delle Arti del Disegno, Firenze, 2012.)\nMonumenti.\nHa realizzato sette monumenti. Il Monumento alla M.O.V.M. Stellato Spalletti (in marmo e mosaici) a Ponte a Egola, San Miniato (PI); il Monumento Internazionale alla Pace (in bronzo e mosaico) dell'Abetone (PT), sotto l'egida dell'ONU; il Monumento Internazionale alla Pace e ai Caduti di tutte le guerre (in bronzo e ceramica) a Montelupo Fiorentino (FI); tutti e tre tra il 1992 ed il 1996. Il 16 settembre 2002 il Presidente della Repubblica Carlo Azeglio Ciampi ha inaugurato il monumento \"Lo Stupore\", dedicato alle vittime per l'eccidio del Padule di Fucecchio (FI). Nel 2004 realizza il Monumento in marmo di Carrara \"Accidenti a Voi\", per le vittime del bombardamento del 26 dicembre 1943, alle Cascine di Empoli (FI). Nel 2009 \"Il Tripudio\", in marmo di Carrara e mosaico, a Montespertoli (FI) e infine il Monumento alla Pace, a Certaldo (FI), nel 2013.\nMosaici.\nTra le opere musive realizzate, da segnalare, il ciclo dei grandi mosaici, tra i quali quelli con scene della vita di Ges\u00f9, nel Santuario di San Gerardo Materdomini a Caposele, Avellino e un \"San Francesco\" presso il santuario de La Verna. Suoi mosaici a soggetto religioso sono stati commissionati per il cimitero monumentale di Antella (Firenze) e se ne possono vedere molti (forse i pi\u00f9 belli) nella campagna di Montespertoli (Firenze), alla chiesa santuario di San Donato a Livizzano.\nVetrate.\nHa realizzato le grandi vetrate nella chiesa di S.Maria a Limite sull'Arno (FI), le vetrate del monastero di clausura di Pisa, della chiesa di San Matteo a La Rotta (PI), una Santa Teresa presso la Chiesa di Mastromarco a Lamporecchio (PT), una vetrata con padre M. Kolbe e San Giuseppe nella Chiesa di Bassa di Cerreto Guidi (FI).\nAffreschi.\nNumerosi anche gli affreschi realizzati e tra i principali: \"\"L'amicizia\", \"l'annunciazione\", e la \"battaglia di Colle\" nella Casa Torre di Arnolfo di Cambio a Colle Val d'Elsa, il \"transito della Madonna dell'Impruneta\" a Villa Bottai del Galluzzo (FI), ancora la \" battaglia di Colle\" presso Castel Bigozzi (il castello di Sapia) nei pressi di Strove (SI), la \"Rinascita\" presso Villa Bellosguardo di Vinci e \"la Storia del Cardinale della Rovere\" nell'Abbadia della Rovere a Colle Val d'Elsa, l'affresco su tavola nella Basilica di Santa Dorotea in Trastevere a Roma.\nMostre.\nHa tenuto dal 1949 numerose personali a Livorno, Firenze (ben quattro, su invito, all'Accademia delle Arti del Disegno nel 1961, nel 1999, nel 2012 e nel 2014; al Chiostro di San Marco nel 1981 e la mostra antologica di xilografie presso la casa di Dante), Roma, New York, Venezia, Houston, Padova, Melbourne, Grosseto, Assisi, Parigi, Norimberga, Empoli, Colle di Val d'Elsa e partecipato a numerosissime collettive in Italia ed all'estero (all'Accademia di Belle Arti di Citt\u00e0 del Messico, New York, Mosca, nel 1976 a Lubiana e Tokio, Barcellona, Madrid, Cracovia). \nDal 18 al 25 maggio 2005 ha presentato la personale \u201cPer non dimenticare\u201d, alla Galleria di Palazzo Panciatichi, una raccolta di sculture, xilografie e disegni preparatori di monumenti toscani sulla resistenza e liberazione. La sua ultima mostra personale, da vivente, \u00e8 stata presso il Museo Civico di Fucecchio (FI), con 130 opere, nel dicembre 2014 - gennaio 2015.\nOnorificenze e Titoli.\nTerreni fu Cavaliere della Repubblica Italiana, titolo conferitogli nel 1999 dal Presidente Carlo Azeglio Ciampi, e cittadino onorario dei Comuni di Montaione (FI), Abetone (PT) e Larciano (PT)."}
{"id": "1564980", "revid": "1005847", "url": "https://it.wikipedia.org/wiki?curid=1564980", "title": "Distretto di Huacho", "text": "Il distretto di Huacho \u00e8 un distretto del Per\u00f9 che appartiene geograficamente e politicamente alla provincia di Huaura e dipartimento di Lima. Ubicato a nord della capitale peruviana.\nDistretti confinanti.\nConfina a nordovest con il distretto di \u00c1mbar; a sud con il distretto di San Checras, a ovest con distretto di Hualmay, a est con il distretto di Huaura; a sud con il distretto di Santa Mar\u00eda e a nordovest con distretto di Say\u00e1n"}
{"id": "1564981", "revid": "599013", "url": "https://it.wikipedia.org/wiki?curid=1564981", "title": "Paul Konchesky", "text": "Carriera.\nClub.\nKonchesky \u00e8 arrivato al Charlton Athletic nel 1997, come apprendista. \u00c8 diventato il calciatore pi\u00f9 giovane a debuttare con la maglia del Charlton Athletic (record mai battuto), quando ha giocato contro l'Oxford United nell'agosto 1997, all'et\u00e0 di sedici anni e novantatr\u00e9 giorni. Nonostante ci\u00f2, non \u00e8 diventato un calciatore titolare fino al campionato 2000-2001, quando ha totalizzato 27 presenze. A giugno 2003, frustrato dalla mancata possibilit\u00e0 di giocare titolare nel suo ruolo, ha formulato una richiesta scritta di cessione alla societ\u00e0, che \u00e8 stata accettata.\nA settembre il calciatore \u00e8 passato in prestito per un mese al Tottenham Hotspur. Successivamente il prestito \u00e8 stato prolungato per altri mesi. Il calciatore sarebbe stato entusiasta di rimanere al Tottenham in maniera definitiva, ma a causa di alcuni infortuni al Charlton, \u00e8 tornato alla squadra d'appartenenza.\nA luglio 2005 ha firmato per il West Ham United, dopo aver collezionato 169 presenze per il Charlton Athletic e 15 per il Tottenham Hotspur, tra campionato e coppe.\nKonchesky \u00e8 arrivato agli \"Hammers\" in cambio di un milione e mezzo di sterline. Alla sua prima stagione \u00e8 stato impiegato in 45 gare complessive, aiutando il club ad ottenere la nona posizione in campionato e la finale di FA Cup, persa con il Liverpool. Nel campionato successivo ha perso il posto da titolare, con il West Ham United impegnato nella lotta per salvarsi.\nHa lasciato la squadra a luglio 2007, con un totale di 70 gare giocate per la squadra. Dopo la partenza ha attaccato il suo ex allenatore Alan Curbishley, affermando che rende i calciatori infelici.\nKonchesky ha firmato un contratto quadriennale con il a luglio 2007, mentre agli \"Hammers\" sono andati oltre tre milioni di sterline.\nIl 31 agosto 2010, ultimo giorno di calciomercato, passa al del suo ex manager Roy Hodgson per 3,5 milioni di sterline; dei \"reds\" sceglie la maglia numero 3.\nIl 31 gennaio 2011 viene acquistato dal Nottingham Forest, dopo il poco spazio trovato con il Liverpool.\nNel 2011 passa a titolo definitivo, firmando un accordo triennale, al Leicester City.\nNazionale.\nKonchesky ha giocato 15 partite per l' e 2 per la Nazionale maggiore. Ha debuttato con l' nell'amichevole contro l' disputata a febbraio 2003. La seconda apparizione \u00e8 arrivata a novembre 2005, contro l'.\nStatistiche.\nPresenze e reti nei club.\n\"Statistiche aggiornate al 5 marzo 2016.\""}
{"id": "1564985", "revid": "123292774", "url": "https://it.wikipedia.org/wiki?curid=1564985", "title": "Darete", "text": "Darete \u00e8 un personaggio mitologico troiano che compare sia in Omero sia in Virgilio.\nIl mito.\nNell'Iliade.\nNel quinto libro dell\"'Iliade\", Darete, originario della Frigia, \u00e8 il sacerdote di Efesto a Troia, uomo ricco e onorato, nonch\u00e9 padre dei due giovani guerrieri Fegeo e Ideo. Questi due furono, nei fatti d'arme descritti nel quinto libro dell'Iliade, i primi troiani ad affrontare Diomede, che combattendo col favore della dea Atena era dotato di forza eccezionale. Durante lo scontro Fegeo venne ucciso, mentre Ideo si mise in salvo grazie all'intervento di Efesto, il quale, pur essendo divinit\u00e0 avversa ai Troiani, volle evitare la rovina totale della famiglia del suo sacerdote.\nNell'Eneide.\nNel quinto libro dell\"'Eneide\" Darete risulta aggregato ai compagni di Enea, in fuga da Troia. \u00c8 il primo a presentarsi alla gara di pugilato nei giochi indetti dal capo troiano in Sicilia per commemorare l'anniversario della morte del padre Anchise: in questa discliplina egli \u00e8 considerato imbattibile nonostante l'et\u00e0 matura. Nessuno si presenta a raccogliere la sfida da lui lanciata ma, solo quando egli arrogantemente pretende di ricevere il premio senza aver combattuto, si fa avanti uno sfidante sicano, Entello, pi\u00f9 anziano di Darete, che dispone di forza straordinaria e di grande esperienza ed \u00e8 stato allievo del mitico Erix, l'eroe eponimo del monte siciliano ucciso da Ercole. Darete ha la peggio, \" \"vomitando denti misti a sangue\" \", ma viene salvato da Enea che interrompe il combattimento decretando la vittoria di Entello. Egli in questo episodio diventa esempio di arroganza punita.\nDarete muore poi eroicamente nel dodicesimo libro del poema, nella guerra contro gli Italici, per mano di Turno."}
{"id": "1564987", "revid": "109893", "url": "https://it.wikipedia.org/wiki?curid=1564987", "title": "National Board of Review Awards 1933", "text": "La 5\u00aa edizione dei National Board of Review Awards si \u00e8 tenuta nel 1933."}
{"id": "1564997", "revid": "6923", "url": "https://it.wikipedia.org/wiki?curid=1564997", "title": "Cosimo Zappelli", "text": "Biografia.\nInfermiere diplomato, ha esercitato le professioni di Guida alpina e di Maestro di sci. Divulgatore, fotografo e collaboratore di diverse case editrici \u00e8 scomparso nel 1990 sul Pic Gamba nel massiccio del Monte Bianco.\nLe imprese in montagna di Zappelli iniziano con scalate nel gruppo del Monte Bianco in coppia con Walter Bonatti. Ha partecipato a spedizioni extraeuropee in Iran sui monti Zagros, in Africa sul Kilimanjaro, Ruwenzori ed Hoggar, nell'ex URSS sui monti del Caucaso oltre che sulle Ande.\nOrganizzazioni.\nCosimo Zappelli \u00e8 stato membro di diverse organizzazioni quali:"}
{"id": "1565002", "revid": "72396", "url": "https://it.wikipedia.org/wiki?curid=1565002", "title": "Utop\u00eda Internacional", "text": ""}
{"id": "1565003", "revid": "614400", "url": "https://it.wikipedia.org/wiki?curid=1565003", "title": "John Carlos Baez", "text": "Biografia.\nEsperto in fisica matematica, \u00e8 noto per i suoi studi sulle \"schiume di spin\" nel campo della gravit\u00e0 quantistica a loop.\nBaez \u00e8 noto nel mondo scientifico per essere l'autore di una rubrica \"on line\", dal titolo \"This Week's Finds in Mathematical Physics\", fondata nel 1993 e caratterizzata da un nutrito seguito a livello mondiale. La rubrica \u00e8 anche conosciuta per aver diffuso in anteprima il concetto di \"personal weblog\".\nBaez si \u00e8 laureato in matematica all'Universit\u00e0 di Princeton nel 1982 e ha conseguito una specializzazione al M.I.T. nel 1986 sotto la supervisione di Irving Segal. Egli stesso si ritiene un erede degli insegnamenti del famoso matematico Carl Friedrich Gauss e di altri luminari come Karl Weierstrass e Frigyes Riesz.\n\u00c8 cugino della cantante Joan Baez."}
{"id": "1565005", "revid": "124594002", "url": "https://it.wikipedia.org/wiki?curid=1565005", "title": "Pitigliano", "text": "Pitigliano \u00e8 un comune italiano di abitanti della provincia di Grosseto in Toscana.\nIl caratteristico centro storico \u00e8 noto come \"la piccola Gerusalemme\" per la storica presenza di una comunit\u00e0 ebraica da sempre ben integrata nel contesto sociale che qui ha la propria sinagoga.\nGeografia fisica.\nTerritorio.\nIl territorio comunale di Pitigliano si estende nella parte occidentale dell'area del Tufo. Confina a nord con il comune di Sorano, a sud-est con i comuni laziali di Farnese, Ischia di Castro, Latera e Valentano dai quali \u00e8 delimitato dall'estremit\u00e0 settentrionale della Selva del Lamone, a ovest con il comune di Manciano.\nArrivando a Pitigliano dal mare, salendo la strada regionale 74 Maremmana, si notano le caratteristiche case che sporgono da un grande sperone di tufo, assolutamente a strapiombo. La rupe di Pitigliano \u00e8 circondata su tre lati da altrettanti burroni, pieni di grotte scavate nel tufo; nel fondovalle scorrono i corsi d'acqua Lente, Meleta e Prochio.\nIl territorio comunale si eleva a quote collinari che variano tra i 300 e i 663 metri s.l.m. di Poggio Evangelista, che segna il confine con il Lazio all'estremit\u00e0 orientale; l'area del paduletto di Pantanello \u00e8 stata sottoposta a bonifica in epoca lorenese.\nPitigliano \u00e8 inserito nella lista dei borghi pi\u00f9 belli d'Italia patrocinata dall'Associazione Nazionale Comuni Italiani.\nClima.\nIl territorio comunale di Pitigliano, pur presentando situazioni locali diversificate in base all'orografia, si caratterizza per temperature minime invernali piuttosto basse, che possono verificarsi in periodi prolungati, nonostante i valori massimi giornalieri siano spesso gradevoli; al contrario, in estate il caldo pu\u00f2 essere molto intenso, seppur accompagnato generalmente da bassi tassi di umidit\u00e0 relativa.\nDi conseguenza, il comune \u00e8 stato classificato in zona E con una sommatoria di 2195 gradi giorno, che consentono l'accensione degli impianti di riscaldamento tra il 15 ottobre e il 15 aprile, fino ad un massimo di 14 ore giornaliere.\nIn base ai dati medi disponibili per il trentennio 1951-1980 per l'unica stazione meteorologica situata all'interno del territorio comunale e di seguito riportati nella tabella, la temperatura media annua si aggira sui +14,1\u00a0\u00b0C ai 313 metri s.l.m. di Pitigliano, mentre le precipitazioni medie annue iniziano ad essere influenzate dalla presenza dei rilievi, facendo registrare 926\u00a0mm nella medesima localit\u00e0 di Pitigliano.\nStoria.\nPitigliano era gi\u00e0 un luogo frequentato e abitato sin dai tempi degli etruschi, quando qui furono fondati numerosi insediamenti scavati nel tufo e attestati dalla tarda et\u00e0 del Bronzo (XII-XI secolo a.C.). Anche nel luogo dove oggi sorge il paese era situato un centro etrusco, testimoniato dai resti delle mura rinvenuti nel quartiere di Capisotto e poi scomparso tra la fine del VI e gli inizi del V secolo a.C.\nLa prima notizia di Pitigliano appare in una bolla inviata da papa Niccol\u00f2 II al preposto della cattedrale di Sovana nel 1061, dove viene gi\u00e0 indicato come luogo di competenza della famiglia dei conti Aldobrandeschi. Nel 1293 Anastasia, figlia della contessa Margherita Aldobrandeschi, spos\u00f2 Romano Orsini portando in dote la contea di Sovana e la sede della contea fu trasferita proprio a Pitigliano. Gli Orsini governarono la Contea di Pitigliano per secoli, difendendole dai continui tentativi di sottomissione da parte di Siena e Orvieto prima, e della Firenze medicea poi. Fu solo nel 1574 che Niccol\u00f2 IV Orsini cedette la fortezza ai Medici e nel 1604 Pitigliano fu annessa al granducato di Toscana, ceduta dal conte Gian Antonio Orsini per saldare i propri debiti. I Medici tuttavia si disinteressarono delle sorti della citt\u00e0, che cadde presto in declino, e soltanto nel 1737, anno in cui il granducato pass\u00f2 ai Lorena, Pitigliano conobbe una lenta ripresa economica e culturale.\nOggi \u00e8 una conosciuta meta turistica grazie alla peculiarit\u00e0 del suo centro storico, che ha permesso il suo inserimento nella lista dei borghi pi\u00f9 belli d'Italia dell'ANCI.\nSimboli.\nLo stemma di Pitigliano \u00e8 costituito da uno scudo sannitico di colore giallo su cui \u00e8 raffigurata una fortezza argentata posta su una collina e circondata da due leoni rossi. Lo stemma ha la seguente blasonatura ufficiale: \u00abd'oro alla torre merlata d'argento, sostenuta da due leoni controrampanti di rosso, attraversati da due rose dello stesso, il tutto su un colle al naturale\u00bb.\nMonumenti e luoghi d'interesse.\nArchitetture civili.\nPalazzi.\nTra i numerosi palazzi di Pitigliano si ricordano quelli pi\u00f9 interessanti storicamente e architettonicamente: Palazzo Bruscalupi, Palazzo Incontri, Palazzo Lucci-Petruccioli, Palazzo della Pretura, Palazzo del Monte di Piet\u00e0, Palazzo di Giustizia, Palazzo Santelli, Palazzo Vignoli, l'ex ospedale di Pitigliano, lo spedale dei Poveri, lo scrittoio delle Fortezze, il palazzo della Fiscaleria.\nSiti archeologici.\nTra i vari piccoli siti archeologici del territorio sono da ricordare anche quelli rinvenuti nelle localit\u00e0 di Corano, Poggialti Vallelunga, Poggio Formica, Quattro Strade e Sorgenti della Nova.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 163 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nLa cattedrale dei Santi Pietro e Paolo a Pitigliano \u00e8 sede della Diocesi di Pitigliano-Sovana-Orbetello.\nPitigliano \u00e8 nota anche come \"la piccola Gerusalemme\" per la presenza di una sinagoga e di una comunit\u00e0 ebraica piuttosto numerosa che da sempre riusc\u00ec a trovare un'ottima integrazione con la popolazione locale. La formazione della comunit\u00e0 risale al XVI secolo, ma nell'Ottocento ne comincia il declino. A testimonianza dell'importanza della comunit\u00e0 ebraica pitiglianese rimangono il quartiere del vecchio ghetto con la sinagoga e il cimitero sulla statale per Manciano.\nCultura.\nIstruzione.\nBiblioteche.\nLa Biblioteca comunale Francesco Zuccarelli \u00e8 situata all'interno della Fortezza Orsini. Fondata nel 1864 da Francesco Cagnacci, fu unita nel 1866 alla Biblioteca Consiglio dell'ebreo Cesare Sadun. La biblioteca \u00e8 stata trasferita presso l'attuale sede nel 1970. La biblioteca comunale dispone di un patrimonio librario di oltre volumi.\nUna seconda biblioteca \u00e8 quella ospitata all'interno del seminario vescovile, la biblioteca diocesana, che conta circa volumi.\nMusei.\nIl comune di Pitigliano dispone di quattro strutture museali che fanno parte della rete provinciale \"Musei di Maremma\":\nIn alcune stanze sotterranee della Fortezza Orsini \u00e8 situato anche il museo dei giubbonai, piccolo museo etnografico sulla civilt\u00e0 contadina di Pitigliano.\nMedia.\nTelevisione.\nA Pitigliano \u00e8 stato girato lo spot \"Blue Pill\", per il lancio a gennaio 2015 della nuova auto Fiat 500X. Il filmato \u00e8 stato creato dall'agenzia americana TRG - The Richards Group di Dallas e vede per protagonisti gli attori Roberto \"Nini\" Salerno e Adele Pandolfi.\nCucina.\nL'area in cui sorge Pitigliano \u00e8 zona di produzione del vino Bianco di Pitigliano e del vino Rosso di Sovana, ognuno dei quali presenta alcune varianti in base ai disciplinari di produzione.\nGeografia antropica.\nFrazioni.\nIl comune di Pitigliano conta al suo interno un'unica frazione, quella del Casone, insediamento rurale situato alle estremit\u00e0 orientali del territorio comunale, al confine con la provincia di Viterbo. Il toponimo era dovuto alla presenza di una grande villa, fatta costruire nel XV secolo dal conte Bertoldo Orsini, oggi scomparsa perch\u00e9 bombardata nel 1944.\nAltre localit\u00e0 del territorio.\nDa ricordare le localit\u00e0 di Fonte, Pantalla, La Rotta, Pian di Morrano, Poggio Buco e San Francesco.\nInfrastrutture e trasporti.\nIl comune \u00e8 interessato dalla strada regionale 74 Maremmana e dalla strada provinciale 4 Pitigliano-Santa Fiora.\nI trasporti interurbani di Pitigliano vengono svolti con autoservizi di linea gestiti da Autolinee Toscane.\nAmministrazione.\nAltre informazioni amministrative.\nIl comune di Pitigliano fa parte dell'Unione dei comuni montani delle Colline del Fiora, di cui costituisce il capoluogo.\nSport.\nLa principale squadra di calcio del comune \u00e8 l'U.S.D. Aurora Pitigliano, fondata nel 1903, militante in Terza categoria Toscana girone unico campionato 2021/2022, che disputa le partite interne allo stadio comunale \"Vignagrande\".\nPubblicazioni su Pitigliano.\nArchitettura:\nStoria:\nComunit\u00e0 ebraica:"}
{"id": "1565013", "revid": "30297", "url": "https://it.wikipedia.org/wiki?curid=1565013", "title": "Rugby (Union)", "text": ""}
{"id": "1565014", "revid": "13682570", "url": "https://it.wikipedia.org/wiki?curid=1565014", "title": "RV 269", "text": ""}
{"id": "1565016", "revid": "1305772", "url": "https://it.wikipedia.org/wiki?curid=1565016", "title": "Del Vecchio", "text": ""}
{"id": "1565018", "revid": "46291", "url": "https://it.wikipedia.org/wiki?curid=1565018", "title": "Zanthoxylum", "text": "Zanthoxylum (dal greco \u03be\u03b1\u03bd\u03b8\u1f78\u03bd \u03be\u03cd\u03bb\u03bf\u03bd, cio\u00e8 legno giallo) \u00e8 un genere di piante della famiglia delle Rutaceae che comprende quasi 250 specie di alberi (sia caduci che sempreverdi) e arbusti nativi di aree temperate e subtropicali. Dai frutti di molte specie si ricava la spezia chiamata pepe di Sichuan."}
{"id": "1565019", "revid": "143228", "url": "https://it.wikipedia.org/wiki?curid=1565019", "title": "Richard K. Morgan", "text": ""}
{"id": "1565021", "revid": "13682617", "url": "https://it.wikipedia.org/wiki?curid=1565021", "title": "RV 298", "text": ""}
{"id": "1565022", "revid": "490388", "url": "https://it.wikipedia.org/wiki?curid=1565022", "title": "Ematocrito", "text": "Lematocrito (pronuncia: ; abbreviato con Ht o HCT) \u00e8 un esame del sangue che indica la percentuale del volume sanguigno occupata dagli eritrociti, escludendo le leucocitrine. Il suo valore normale varia dal 37% al 47% per le donne, mentre normalmente per il sesso maschile \u00e8 pi\u00f9 alto (42-52%), mentre nei neonati ha un valore molto alto e si riduce in caso di et\u00e0 avanzata e gravidanza. La percentuale restante \u00e8 occupata dalla frazione liquida, il plasma.\nQuesto esame \u00e8 considerato parte integrante del risultato totale del sangue di una persona, insieme con la concentrazione dell'emoglobina, al numero di globuli bianchi e alla conta piastrinica. Un ematocrito del campione di sangue ossia la percentuale di volume dei globuli rossi all'interno del sangue serve per capire il grado di capacit\u00e0 di fornire ossigeno ai tessuti.\nAl contrario, tale valore aumenta in tutte quelle situazioni nelle quali si ha esuberante produzione di globuli rossi e di emoconcentrazione, con conseguente riduzione della frazione plasmatica del sangue (policitemia). In questo caso aumenta notevolmente la viscosit\u00e0 del sangue e secondo la legge di Hagen-Poiseuille la velocit\u00e0 del sangue viene notevolmente diminuita.\nEtimologia del nome.\nIl termine ematocrito deriva dalle parole antiche greche \"haima\" (\u03b1\u1f37\u03bc\u03b1, \"sangue\") e \"krit\u0113s\" (\u03ba\u03c1\u03b9\u03c4\u03ae\u03c2, \"conta\"). \u00c8 stato coniato da Magnus Blix a Uppsala nel 1891 come haematokrit.\nCondizioni che contribuiscono a modificare i valori.\nEsistono condizioni fisiologiche, come la gravidanza, in cui si instaura una cosiddetta \"anemia fisiologica\". Con questo termine si intende specificare che l'ematocrito, a causa dell'aumento della componente plasmatica del sangue, risulta \"diluito\", e si situa quindi a valori leggermente pi\u00f9 bassi di quelli normalmente presenti nel sangue della donna al di fuori della gravidanza.\nIn alcuni sport, come il ciclismo, il regolamento impone un limite massimo al valore dell'ematocrito degli atleti per tutelare la loro salute e per prevenire la pratica del doping. L'atleta il cui valore supera il limite viene escluso dalla competizione a scopo cautelativo per limitare il rischio di ictus e altri problemi di salute. Vengono inoltre effettuati accertamenti antidoping: si ricerca infatti la presenza di eritropoietina sintetica (eritropoietina ricombinante umana, rEPO o rHuEPO) nelle urine, un analogo sintetico di un ormone fisiologicamente prodotto dall'organismo umano che spesso viene utilizzato come farmaco in diverse patologie e come sostanza dopante, che aumenta il valore dell'ematocrito.\nOligocitemia.\nQuando il valore dell'ematocrito scende al di sotto del valore normale tale condizione si definisce di oligocitemia.\nMetodi di misurazione.\nCon apparecchiature moderne di laboratorio, l'ematocrito \u00e8 calcolato da un analizzatore automatizzato e non viene direttamente misurato. Si calcola moltiplicando il numero di cellule della linea rossa per mezzo del volume della cellula media. Il volume della cellula (PCV) pu\u00f2 essere determinato centrifugando il sangue eparinizzato in un tubo capillare a 10.000 giri/min per cinque minuti. Questa operazione separa il sangue in strati. Il volume di globuli rossi divisi per il volume totale del campione di sangue d\u00e0 il PCV. Poich\u00e9 viene utilizzato un tubo, questo pu\u00f2 essere calcolato misurando le lunghezze degli strati. \nUn altro modo per misurare i livelli di ematocrito \u00e8 attraverso metodi ottici come la spettrofotometria. Attraverso la spettrofotometria differenziale, le differenze nelle densit\u00e0 ottiche di un campione di sangue che fluiscono attraverso tubi di vetro in piccoli fori. Vengono rilevate le lunghezze d'onda isosbestiche attraverso deossiemoglobina e ossiemoglobina e ci\u00f2 permette di stabilire una relazione lineare che viene utilizzata per misurare i valori dell'ematocrito.\nLivelli.\nL'ematocrito pu\u00f2 variare in base all'et\u00e0 e al sesso del soggetto. In genere, un livello di ematocrito superiore indica la capacit\u00e0 dei campioni di sangue di trasportare ossigeno. I livelli di ematocrito ottimali sono stati studiati attraverso combinazioni di saggi sull'ematocrito stesso del campione di sangue, sulla viscosit\u00e0 e sul valore dell'emoglobina.\nI livelli di ematocrito servono anche come indicatore della condizione sanitaria. Quindi, i test sui livelli di ematocrito sono spesso condotti nel processo di diagnosi di determinate condizioni prima dell'intervento chirurgico. Inoltre, le condizioni sanitarie associate a determinati livelli di ematocrito sono uguali a quelli associati a determinati livelli di emoglobina.\nQuando il sangue scorre dalle arteriole nei capillari si verifica un cambiamento di pressione. Al fine di mantenere la pressione, i capillari si dividono in una fitta rete di vasi che portano sangue nelle venule. Attraverso questo processo il sangue entra in quello che viene detto microcircolo. Nel microcircolo, si verifica l'effetto F\u00e5hr\u00e6us, con conseguente variazione di ematocrito."}
{"id": "1565027", "revid": "599013", "url": "https://it.wikipedia.org/wiki?curid=1565027", "title": "Dejan Stefanovi\u0107", "text": ""}
{"id": "1565028", "revid": "1745361", "url": "https://it.wikipedia.org/wiki?curid=1565028", "title": "Ippocoonte", "text": ""}
{"id": "1565042", "revid": "767487", "url": "https://it.wikipedia.org/wiki?curid=1565042", "title": "Zaz\u00e0 (film 1939)", "text": "Zaz\u00e0 \u00e8 un film del 1938 diretto da George Cukor e tratto dalla commedia omonima.\nMai arrivato in Italia, \u00e8 una ricostruzione dei tempi della Belle \u00c9poque parigina con una protagonista che sarebbe dovuta essere l'italiana Isa Miranda, ma il suo accento non fu ritenuto buono e la parte le venne tolta (dopo qualche anno, nel 1944, Isa Miranda gir\u00f2 una versione italiana di \"Zaz\u00e0\" diretta dal regista Renato Castellani). In realt\u00e0, intervistata da Oriana Fallaci nei primi anni sessanta, la Miranda rivel\u00f2 che fu un non casuale incidente d'auto, avvenuto a riprese gi\u00e0 iniziate, che le imped\u00ec di continuare la lavorazione. Il medico, secondo la ricostruzione della Miranda, certific\u00f2 che l'attrice non era in grado di continuare la lavorazione del film perch\u00e9 lo shock le avrebbe procurato vuoti di memoria. Lei protest\u00f2, ma la parte le fu comunque tolta. Il ruolo di Zaz\u00e0 era ambito da Claudette Colbert (che in effetti, dopo il ritiro della Miranda, ottenne la parte e trasse cos\u00ec vantaggio dalla situazione) e Carole Lombard.\nQuesto \"Zaz\u00e0\" di Cukor fu l'ultimo film montato da Edward Dmytryk, capo montatore dal 1930, che poi passer\u00e0 alla regia. La sceneggiatrice Zoe Askins dovette modificare il testo originale della commedia per non andare incontro a tagli troppo gravi da parte della censura dell'epoca.\nI numeri musicali vennero affidati al coreografo LeRoy Prinz.\nTrama.\nZaz\u00e0 \u00e8 una chanteuse parigina che seduce un ricco cliente di passaggio, Dufresne. Questi si innamora di lei e la installa in un appartamento di lusso, lasciandola sola quando deve recarsi a Lione, la sua citt\u00e0. Un pretendente respinto, per gelosia, un giorno la informa che l'uomo \u00e8 sposato. Zaz\u00e0, allora, ritorna al cabaret per cantargli un'ultima canzone d'amore...\nDistribuzione.\nDistribuito dalla Paramount Pictures, il film usc\u00ec nelle sale cinematografiche USA il 14 gennaio 1939, dopo una prima tenuta a Hollywood il 29 dicembre 1938 e una a New York il 4 gennaio 1939."}
{"id": "1565046", "revid": "6923", "url": "https://it.wikipedia.org/wiki?curid=1565046", "title": "Acido vanilmandelico", "text": "L'acido vanilmandelico (VMA) \u00e8 un intermedio chimico nella sintesi degli aromi artificiali alla vaniglia ed \u00e8 un metabolita allo stadio terminale delle catecolammine (dopamina, epinefrina e noradrenalina). \u00c8 prodotto tramite metaboliti intermedi.; nelle urine di soggetti sani rappresenta il 50% circa dei prodotti di degradazione delle catecolammine presenti, insieme al 40% di metanefrina.\nSintesi chimica.\nLa sintesi dell'acido vanilmandelico \u00e8 il primo passo di un processo in due fasi praticato dalla Rhodia dagli anni Settanta per sintetizzare la vaniglia artificiale. In particolare, la reazione comporta la condensazione di guaiacolo e acido gliossilico in una soluzione acquosa ghiacciata con idrossido di sodio.\nEliminazione biologica.\nL'acido vanilmandelico si trova nelle urine, insieme ad altri metaboliti della catecolammina, tra cui acido omovanillico (HVA), metanefrina e normetanefrina.\nSignificato clinico.\nLa concentrazione di acido vanilmandelico urinario \u00e8 elevata nei pazienti con tumori che secernono catecolammine.\nL'esame dell'acido vanilmandelico urinario \u00e8 di fondamentale importanza nella diagnosi di feocromocitoma; poich\u00e9 il feocromocitoma \u00e8 un tumore che colpisce la zona del surrene, da cui deriva una ipersintesi di catecolammine, la presenza dell'acido vanilmandelico in questi soggetti risulta superiore ad una quota urinaria del 50%.\nL'esame \u00e8 condotto sulle urine raccolte nell'arco delle 24 ore, e queste ultime vanno acidificate con acido cloridrico. In esso viene valutata la quantit\u00e0 escreta (di solito ogni 24 ore) insieme alla clearance della creatinina e viene misurata anche la quantit\u00e0 di cortisoli, catecolammine e metanefrine escrete.\nLa noradrenalina viene metabolizzata in normetanefrina e acido vanilmandelico. La noradrenalina \u00e8 uno degli ormoni prodotti dalle ghiandole surrenali, che si trovano in cima ai reni."}
{"id": "1565051", "revid": "45927", "url": "https://it.wikipedia.org/wiki?curid=1565051", "title": "Brian David Josephson", "text": ""}
{"id": "1565052", "revid": "599013", "url": "https://it.wikipedia.org/wiki?curid=1565052", "title": "Clint Dempsey", "text": "Con 57 reti all'attivo \u00e8 il miglior marcatore nella storia della nazionale statunitense a pari merito con Landon Donovan.\nAffermatosi nel calcio inglese, si \u00e8 aggiudicato tre volte (2007, 2011 e 2012) il riconoscimento U.S. Soccer Athlete of the Year, riservato al miglior calciatore statunitense della stagione.\nBiografia.\n\u00c8 cresciuto a Nacogdoches, in Texas, in una situazione poco agiata: la famiglia viveva in una roulotte e il giovane non aveva neanche i soldi per potersi spostare per gli allenamenti. Dempsey ha giocato per una delle migliori squadre di calcio giovanili dello Stato, i Dallas Texans, prima di giocare per la squadra della Furman University. Nel 2004 si \u00e8 trasferito ai New England Revolution, club militante nella Major League Soccer, dove ben presto \u00e8 diventato titolare. Inizialmente ostacolato da un infortunio alla mascella, avrebbe poi segnato 25 gol in 71 presenze con i Revolution. Dal 2007, Dempsey gioca in Premier League con il Fulham dove si \u00e8 guadagnato il record del club per maggior numero di reti segnate in partite della Premier League. Il 31 agosto 2012, Dempsey si \u00e8 unito al Tottenham Hotspur con un contratto di tre anni per 6 milioni di sterline, rendendolo il giocatore statunitense pi\u00f9 pagato di tutti i tempi.\nAppassionato di musica hip hop, nel 2006, insieme a noti rapper, ha composto il brano \"Don't Tread\", utilizzato poi in una campagna pubblicitaria della Nike. Nel finale del video della canzone appare Dempsey mentre depone dei fiori sulla tomba della defunta sorella, alla memoria della quale \u00e8 dedicato il video stesso.\nCaratteristiche tecniche.\nCalciatore veloce e dalla buona capacit\u00e0 realizzativa, era dotato di buon dribbling e di un tiro potente, che gli consentivano di realizzare sia dalla lunga che dalla breve distanza. Poteva essere schierato come centrocampista esterno o come seconda punta. Era noto per la sua tenacia e resistenza dopo aver giocato due partite con la mascella fratturata ed una con una caviglia distorta ad inizio carriera. Nelle azioni offensive, partiva spesso dalla fascia per poi accentrarsi palla al piede.\nCarriera.\nClub.\nNew England Revolution.\nNel 2004, alla sua prima stagione nella Major League Soccer (MLS), Dempsey segna 7 goal con la maglia dei New England Revolution giocando 26 delle 27 partite di campionato. Grazie alle buone prestazioni fornite, viene nominato miglior esordiente di quella stagione. Nel 2005 totalizza 10 reti e 9 assist in 26 partite, e viene inserito tra i migliori undici giocatori dell'annata in MLS. Nella sua terza stagione con il club, Dempsey segna 8 reti ma deve saltare per infortunio gran parte dei play-off. Rientra come sostituto per la finale del campionato, persa come l'anno precedente.\nGli ottimi risultati ottenuti dal giovane calciatore finiscono con l'attirare l'interesse di alcuni club europei. Nell'agosto 2006 \u00e8 il Charlton Athletic, squadra della Premiership inglese, a offrire 1,5 milioni di dollari alla MLS per il suo cartellino. La MLS ritiene per\u00f2 la cifra troppo bassa e rifiuta, scatenando le ire di Dempsey, che sente la necessit\u00e0 di confrontarsi con il calcio europeo per continuare a migliorarsi.\nFulham.\nDempsey inizia la stagione 2006-2007 sempre con la maglia dei New England, ma a dicembre arriva l'offerta del Fulham, squadra londinese della massima divisione inglese, che offre 4 milioni di dollari (allora la cifra pi\u00f9 alta mai pagata per un calciatore statunitense) e stavolta l'affare va in porto. Il 20 gennaio 2007 esordisce in Premiership contro il , ma nella sua prima stagione europea non viene schierato spesso in campo. Il 5 maggio 2007 segna la sua prima rete nel campionato inglese, che vale la vittoria per 1-0 sul e si rivela fondamentale per evitare la retrocessione.\nNella stagione 2007-2008 Dempsey trova pi\u00f9 spazio e conclude il campionato con 36 presenze e 6 gol. Nel maggio 2008 rinnova il contratto con i londinesi fino al 2010. Nella stagione 2008-2009, la media realizzativa di Dempsey \u00e8 migliore con 7 reti in 35 partite. Di rilievo due doppiette entrambe decisive: una al [ il 28 dicembre 2008 nella partita terminata 2-2 e una al il 12 aprile 2009 nella partita terminata 3-1, in cui \u00e8 stato nominato \"man of the match\".. Il 13 agosto 2009, prolunga il suo contratto con il club londinese fino al giugno 2013. Il 18 marzo 2010, nel ritorno degli ottavi di finale di Europa League, ha segnato un gol alla con un pregevole pallonetto che ha determinato il definitivo 4-1 per il Fulham e l'eliminazione dei bianconeri, vincitori per 3-1 all'andata. Il 7 gennaio 2012 realizza la sua prima tripletta della carriera, nella partita contro il Charlton Athletic (terminata 4-0) negli ottavi di finale di FA Cup. Due settimane dopo si ripete, realizzando un'altra tripletta nella partita di Premier League Fulham-Newcastle (5-2). Con la doppietta siglata nel 3-0 contro il Bolton, Dempsey arriva a 15 goal in campionato, sorpassando il precedente record di 13 goal in Premier League di Louis Saha ,come miglior realizzatore del Fulham in una singola stagione. Chiude la stagione 2011-2012 con 23 gol, di cui 17 in campionato, che gli valgono il quarto posto nella classifica marcatori.\nTottenham.\nIl 31 agosto 2012 viene ceduto all'altra compagine londinese del Tottenham, con cui firma un contratto triennale. Con la nuova squadra, Dempsey segna per la prima volta in settembre siglando il gol decisivo nella vittoria esterna per 3-2 in campionato contro il . Era da 23 anni che il Tottenham non vinceva all'Old Trafford. Si ripete contro lo United nel gennaio 2013 nella partita di ritorno, segnando in pieno recupero il gol del definitivo 1-1, il suo quarto in 4 partite del 2013. In aprile segna il primo dei tre gol con cui gli \"Spurs\" sconfiggono 3-1 il a White Hart Lane. Dempsey chiude la sua esperienza con il Tottenham segnando 7 reti in 29 partite di Premier League.\nSeattle Sounders FC.\nNell'agosto del 2013, Dempsey torna nella lega statunitense MLS firmando un contratto quadriennale con i Seattle Sounders FC, che lo acquistano dal Tottenham per 9 milioni di dollari. Con la squadra di Seattle, eliminata nei quarti dei play-off, Dempsey sigla 1 rete in 9 incontri di campionato per poi tornare al Fulham nella sessione invernale di calcio mercato.\nRitorno al Fulham.\nNel dicembre 2013 Dempsey firma un contratto di due mesi con il Fulham, a cui \u00e8 stato ceduto in prestito dal Seattle. Il nuovo debutto avviene il 4 gennaio 2014, in una partita di FA Cup contro il Norwich City. Chiude la breve parentesi inglese con 5 partite di campionato e nessuna rete.\nRitorno ai Seattle Sounders.\nRitorna ai Seattle per il debutto nella stagione 2014, avvenuto il 10 marzo contro lo Sporting Kansas City. Mette a segno una tripletta contro i Portland Timbers, che avevano eliminato i Sounders nei precedenti play-off, ed un totale di 8 gol in 9 partite prima della pausa per i mondiali brasiliani.\nInizia la stagione 2015 segnando una doppietta nella rotonda vittoria per 3-0 ai danni dei New England Revolution.\nLa stagione 2016 vede Dempsey interrompere l'attivit\u00e0 agonistica nel mese di settembre a causa di problemi al cuore e mentre \u00e8 fermo i suoi compagni vincono la Mls battendo ai rigori Toronto.\nComincia la stagione 2017 dopo uno stop di diversi mesi a causa di problemi cardiaci con una rete nella sconfitta per 2-1 sul campo degli Houston Dynamo e trascina i Sounders alla seconda finale di Mls consecutiva: saranno 15 i centri a fine stagione, che vede l'epilogo nella finale persa 2-0 contro Toronto.\nIl 24 giugno 2018 con la rete segnata ai Chicago Fire, suo primo goal in campionato, diventa il miglior marcatore dei Sounders in regular season con 47 gol, raggiungendo Fredy Montero. A causa di prestazioni insufficienti perde il posto da titolare e il 29 agosto successivo annuncia il ritiro dal calcio.\nNazionale.\nDempsey esordisce con la nazionale maggiore il 17 novembre 2004, in un match contro la .\nIl 2 maggio 2006 \u00e8 stato inserito nella lista dei 23 convocati per il campionato mondiale di calcio 2006 che si disputano in Germania. \u00c8 stato l'unico giocatore degli a segnare un goal durante i suddetti mondiali, una rete che per\u00f2 non evit\u00f2 la sconfitta per 2-1 contro il .\nHa partecipato alla Gold Cup 2005 e alla Gold Cup 2007, vinte entrambe dagli Stati Uniti, nelle quali Dempsey ha segnato una rete in entrambe le edizioni.\nNel giugno 2009 ha partecipato alla Confederations Cup in cui ha segnato 3 gol, di cui uno in semifinale contro la e uno nella finale persa contro il . In questa competizione \u00e8 risultato il miglior marcatore statunitense ed \u00e8 stato premiato con il \"Bronze Ball\" assegnato al terzo miglior giocatore del torneo.\nIl 12 giugno 2010 segna contro l'Inghilterra il primo gol degli USA nel Mondiale in Sudafrica, con la complicit\u00e0 del portiere Green. Grazie a questa rete \u00e8 diventato il secondo americano (dopo Brian McBride) a segnare in pi\u00f9 di un mondiale.\nIl 29 febbraio 2012, con un tiro radente sul secondo palo su assist di Jozy Altidore, firma la vittoria per 1-0 degli Stati Uniti sull'Italia, nell'incontro amichevole disputato allo Stadio Luigi Ferraris di Genova.\nCapitano della spedizione americana, al campionato mondiale di calcio 2014, va a segno all'esordio, dopo 29 secondi dall'inizio della partita vinta dagli USA per 2-1 contro il , \u00e8 il 5\u00ba gol pi\u00f9 veloce della storia dei mondiali. Si rompe poi il naso in uno scontro di gioco ma resta in campo fino alla fine, e gli viene assegnato il premio di uomo partita. Nell'incontro successivo, pareggiato 2-2 con il , gioca senza alcuna protezione al naso e segna la seconda rete statunitense per il provvisorio 2-1.\nPrima della Gold Cup 2015, Jurgen Klinsmann decide di togliere la fascia di capitano a Dempsey per consegnarla a Michael Bradley. Il 7 luglio 2015, nella partita di esordio della Gold Cup 2015, trascina gli USA nella vittoria contro l' (2-1) mettendo a segno una doppietta, la quarta con la nazionale. Il 18 luglio seguente, durante i quarti di finale della Gold Cup, realizza contro la sua prima tripletta (Hat Trick) con la nazionale statunitense.\nViene convocato per la Copa Am\u00e9rica Centenario negli Stati Uniti.. Il 3 giugno 2017 viene inserito nella lista dei 40 pre-convocati dal ct Bruce Arena alla Gold Cup 2017. Il 22 luglio 2017 grazie alla rete messa a segno in semifinale contro la raggiunge al primo posto Landon Donovan nella classifica dei migliori realizzatori di sempre della propria nazionale. Ritiratosi dal calcio giocato il 29 agosto 2018, la sua ultima presenza resta quella nella sconfitta per 2-1 contro Trinidad e Tobago, ultima gara delle qualificazioni che ha sancito l'eliminazione della nazionale statunitense dal mondiale 2018.\nStatistiche.\nPresenze e reti nei club.\n\"Statistiche aggiornate al 28 luglio 2018.\""}
{"id": "1565054", "revid": "124123", "url": "https://it.wikipedia.org/wiki?curid=1565054", "title": "Henry Ward Poole", "text": "Esperto di statistica, educatore, ideatore di invenzioni musicali e strumenti (e noto per la \"tastiera Poole\" (\"Poole keyboard\"), inventore di sistemi di accordatura musicale, fratello del famoso bibliofilo William Frederick Poole e cugino del giornalista politico Fitch Poole.\nPubblicazioni.\n\"On the true natural diatonic scale of music, and its adoption in the euharmonic organ\", Worcester, 1848.\n\"On Perfect Intonation and the Euharmonic Organ\", New Englander and Yale review, maggio 1850.\nMappa topografica di Mine Hill e della ferrovia Schuylkill-Haven con rami secondari ed estensione ad Ashland, 1854.\n\"On Perfect Harmony in Music\", The Americal Journal of Science and Arts, luglio 1867, p. 1.\n\"On the Musical Ratios, and our Pleasure in Harmonious Sounds\", American Journal of Science, vol. xliv, n. 135, maggio 1868, p. 19.\nBrevetti USA.\nUS 6,565 Alley &amp; Poole. Organ action. 03.07.1849\nUS 73,753. H. W. Poole. Improved Enharmonic key-board for Organs, &amp;c. 28.01.1868"}
{"id": "1565055", "revid": "104265", "url": "https://it.wikipedia.org/wiki?curid=1565055", "title": "Naute", "text": "Naute \u00e8 un personaggio dell'\"Eneide\".\nIl mito.\nNaute \u00e8 un anziano compagno di Enea, uomo sapiente e dotato di capacit\u00e0 profetiche. \nNel quinto libro dell\"'Eneide\", dopo l'incendio delle navi da parte delle donne incitate da Beroe, Naute consiglia Enea di lasciare che parte della sua gente, in prevalenza donne e vecchi, rimanga in Sicilia presso Aceste, affinch\u00e9 fondino la citt\u00e0 di Acesta. \nEnea segue il suo consiglio, confermato dalle parole dell'ombra di Anchise apparsagli di notte in sogno, e riprende il viaggio con i pi\u00f9 giovani ed efficienti."}
{"id": "1565056", "revid": "15756", "url": "https://it.wikipedia.org/wiki?curid=1565056", "title": "Led Zeppelin", "text": "I Led Zeppelin sono stati un gruppo musicale britannico formato nel 1968, considerato tra i grandi innovatori del rock e tra i principali pionieri dell'hard rock.\nLa loro musica, le cui radici affondano in generi diversi tra cui blues, rockabilly e folk, ha costituito una formula completamente inedita per l'epoca, finendo con l'influenzare in qualche modo tutti i gruppi rock del loro tempo e del futuro. Il gruppo, scioltosi nel 1980 a seguito della morte del batterista, fu composto per l'intero periodo della sua attivit\u00e0 da Robert Plant (voce, armonica), Jimmy Page (chitarre), John Paul Jones (basso, tastiere) e John Bonham (batteria, percussioni). In seguito alla morte di Bonham, Page e Plant hanno proseguito la propria attivit\u00e0 musicale come solisti, incidendo insieme gli album \"\" e \"Walking into Clarksdale\" e ritrovandosi occasionalmente per esibirsi dal vivo nel corso di eventi commemorativi o celebrativi. I Led Zeppelin sono tra i gruppi di maggior successo commerciale nella storia della musica moderna: dal 1968 ad oggi il gruppo ha venduto oltre 300 milioni di dischi. Nel 2007, a seguito dell'incredibile richiesta di biglietti per la loro esibizione all'The O2 Arena di Londra (oltre 20 milioni di richieste in circa 24 ore), il gruppo \u00e8 entrato nel Guinness dei primati per la \"maggior richiesta di biglietti per una singola esibizione dal vivo\".\nIl 12 gennaio 1995 i Led Zeppelin sono stati introdotti nella Rock and Roll Hall of Fame. In una classifica stilata nel 2003 dalla rivista \"Rolling Stone\", i Led Zeppelin risultano al 14\u00ba posto tra i 100 migliori artisti di tutti i tempi: la stessa \"Rolling Stone\" ha avuto modo di definire a pi\u00f9 riprese i Led Zeppelin come \"Il gruppo pi\u00f9 \"heavy\" di tutti i tempi, indiscutibilmente uno dei gruppi pi\u00f9 duraturi della storia del rock\" e \"il gruppo pi\u00f9 importante degli anni settanta\". Nella stessa misura, la Rock and Roll Hall of Fame ha affermato che l'influenza che il gruppo ha esercitato negli anni settanta \u00e8 \u00abrilevante come quella che i Beatles hanno avuto nel decennio precedente\u00bb e l'emittente VH1 ha definito i Led Zeppelin come \u00abil pi\u00f9 importante gruppo hard rock della storia\u00bb.\nLa discografia del gruppo comprende nove album in studio pubblicati dal 1969 al 1982. A partire dagli anni novanta hanno visto la luce diverse raccolte di brani, editi e inediti, e alcune incisioni di spettacoli dal vivo risalenti al periodo di attivit\u00e0. Degna di segnalazione \u00e8 anche la circolazione di un cospicuo numero di \"bootleg\" sul mercato \"non ufficiale\".\nStoria del gruppo.\nThe New Yardbirds (1966-1967).\nDopo un inizio di attivit\u00e0 artistica che lo fece conoscere come uno dei migliori \"session man\" britannici, Jimmy Page si un\u00ec nel 1966 agli Yardbirds, gruppo blues rock del Regno Unito. In un primo tempo ricopr\u00ec il ruolo di bassista, sostituendo Paul Samwell-Smith, per poi divenire il secondo chitarrista solista, al fianco di Jeff Beck.\nA seguito dell'abbandono di Beck nell'ottobre dello stesso anno, Page volle proporre al chitarrista la creazione di un nuovo gruppo, formato, oltre che da loro due, da Keith Moon e John Entwistle, rispettivamente batterista e bassista dei The Who. Il gruppo, pur non essendo mai stato ufficialmente fondato, si trov\u00f2 nello stesso anno in sala di registrazione per incidere il brano \"Beck's Bolero\". Alla registrazione partecip\u00f2 anche John Paul Jones, bassista e tastierista, il quale disse a Page che sarebbe stato interessato a collaborare con lui.\nNel luglio 1968 gli Yardbirds suonarono il loro ultimo concerto. Nonostante ci\u00f2, il gruppo si era gi\u00e0 impegnato per una tourn\u00e9e in Scandinavia: il batterista Jim McCarty e il cantante Keith Relf autorizzarono quindi Page e il bassista Chris Dreja ad usare il nome \"Yardbirds\" per portare a termine gli impegni. In un primo tempo Page chiese a Terry Reid di divenire il nuovo cantante degli Yardbirds, ma questi declin\u00f2 l'offerta, indicando Robert Plant, un cantante di Birmingham. Plant accett\u00f2 il posto, e consigli\u00f2 a sua volta il batterista John Bonham, conosciuto durante una precedente esperienza musicale. Nel frattempo Dreja si tir\u00f2 fuori dal progetto per potersi dedicare alla sua passione per la fotografia, e John Paul Jones, consigliato da sua moglie, contatt\u00f2 Page per proporsi come sostituto. Il chitarrista, riconoscendo le qualit\u00e0 di Jones, lo accett\u00f2 all'interno del gruppo.\nPrima di partire per la tourn\u00e9e i quattro parteciparono all'ultimo giorno delle registrazioni dell'album \"Three Week Hero\" di P. J. Proby, la prima registrazione dei futuri Led Zeppelin.\nLa formazione provvisoria part\u00ec per la tourn\u00e9e in Scandinavia con il nome di The New Yardbirds: al termine dei concerti fu deciso di cambiare il nome del gruppo. Sulla sua origine esistono diverse spiegazioni. Secondo la pi\u00f9 accreditata, Keith Moon e John Entwistle riferirono che un supergruppo composto da loro, Jimmy Page e Jeff Beck, sarebbe volato in alto come un \"Lead Zeppelin\" (Zeppelin \u00e8 un tipo di dirigibile). Richard Cole, manager degli Yardbirds, che aveva assistito al colloquio, rifer\u00ec il tutto a Page.\nAlcuni mesi dopo, al momento di scegliere il nuovo nome in sostituzione di The New Yardbirds per il gruppo che aveva formato, Page ripens\u00f2 al nome \"Lead Zeppelin\". In seguito, Page dichiar\u00f2: Inoltre l'espressione (quasi un ossimoro nel riferimento pesante/leggero) era riferibile al nome di un altro complesso rock, gli Iron Butterfly (\"farfalla di ferro\"), all'epoca in auge.\nIl nome venne accettato da tutti, ma \"Lead\" venne cambiato nell'om\u00f2fono \"Led\" per evitare ambiguit\u00e0 di pronuncia, dovute al fatto che esistono due termini \"lead\" in inglese, di due etimologie e due suoni distinti: oltre a \"piombo\" (pronuncia ), pu\u00f2 significare anche \"guida\" (pronuncia ).\nLe prime incisioni e l'immediato successo (1968-1970).\nIl produttore discografico Peter Grant, che in passato aveva gi\u00e0 collaborato con The Yardbirds, riusc\u00ec a procurare ai Led Zeppelin un contratto con Atlantic Records, del valore di circa 200.000 dollari; una cifra tra le pi\u00f9 alte dell'epoca trattandosi di un gruppo musicale esordiente.\nIl 12 gennaio 1969, subito dopo il loro primo, breve tour negli Stati Uniti d'America, i Led Zeppelin pubblicarono il loro primo disco, intitolato semplicemente \"Led Zeppelin\" e registrato agli Olympic Studios di Londra sul finire del 1968. L'album fu un ottimo inizio, e riusc\u00ec in due mesi a raggiungere la top 10 della classifica \"Billboard 200\", ricevendo il disco d'oro nel luglio del 1969.\nI brani, caratterizzati da una combinazione di influenze blues, folk e rock unite a uno stile \"heavy\", ne fecero una delle incisioni pi\u00f9 importanti nello sviluppo in chiave dura del rock, imponendo il gruppo sul mercato internazionale, soprattutto negli Stati Uniti.\nUno degli elementi del disco d'esordio che pi\u00f9 risultarono innovativi, nel lungo periodo, fu proprio il suono che Page, forte della sua lunga esperienza come turnista di studio, riusc\u00ec a conferire alle registrazioni. L'intenzione era sostanzialmente quella di riprodurre il \"sound\" che il gruppo aveva consolidato nelle sue prime esibizioni dal vivo. Si decise dunque di lavorare in modo rapido e immediato per riuscire a dare al tutto la stessa continuit\u00e0 di un \"live\", concentrando le registrazioni e riducendo all'essenziale le sovraincisioni: in questo modo, l'intero disco venne messo su nastro e missato nello spazio di appena trenta ore.\nA questo si aggiunsero gli inediti artifici tecnici che Page aveva in serbo da lungo tempo: la sua idea di produrre una sorta di \"live in studio\", infatti, si basava essenzialmente su una certa sonorit\u00e0 che era solito definire \u00abambientale\u00bb. La maggior parte dei produttori, all'epoca, piazzava semplicemente un microfono davanti a ogni amplificatore: Page invece ebbe l'intuizione di aggiungerne un secondo, a distanza, in prospettiva frontale con l'amplificatore, e di registrare la media tra i due, riuscendo a catturare il \"feeling\" di un'esibizione dal vivo anche in una stanza.\nMolti anni dopo Robert Plant, in un'intervista al riguardo, ricorder\u00e0: \nTuttavia, Plant ha sempre scoraggiato la critica nel giudicare il gruppo \u00abaffine al solo genere metal\u00bb, viste le numerose componenti alla base della loro musica, non ultima quella folk e acustica. Nel disco/intervista \"Profiled\", Page ha dichiarato che per incidere l'album sono state necessarie appena 36 ore e che il prezzo del lavoro, compresa la copertina, \u00e8 stato di 1.750 sterline.\nComposto on the road durante il tour del primo album, sempre nel 1969, usc\u00ec il secondo disco, \"Led Zeppelin II\", nel quale il gruppo sviluppa in maniera esplicita la musicalit\u00e0 hard rock. Il brano d'apertura, \"Whole Lotta Love\", si apre con un riff di chitarra aggressivo, seguito dal supporto del basso e, in una sequenza crescente, dall'intervento della voce e della batteria. Il pezzo \u00e8 stato spesso definito l'emblema dello stile musicale del gruppo. Questo album venne anche chiamato dai fan \"il bombardiere marrone\" a causa del colore che domina la copertina e dell'immagine dello zeppelin sullo sfondo. Forse il pi\u00f9 duro di tutti gli album della band, raggiunse il primo posto delle classifiche, in due mesi, e vi rimase per circa sette settimane di fila; rimanendo nelle classifiche statunitensi negli anni seguenti.\nA seguito dell'uscita dell'album, il gruppo part\u00ec per una nuova tourn\u00e9e: i loro concerti duravano anche pi\u00f9 di quattro ore, e sul palco la band eseguiva versioni delle loro canzoni pi\u00f9 lunghe e piene di improvvisazioni rispetto alla loro versione in studio, aggiungendo spesso anche rielaborazioni di brani soul, in particolare di James Brown, di cui Jones e Bonham erano estimatori.\nPer ricercare la giusta ispirazione per i brani del loro terzo disco, \"Led Zeppelin III\", i due \"frontmen\" del gruppo si concessero un periodo di riposo con le rispettive famiglie a Bron-Yr-Aur, remota localit\u00e0 tra i monti del Galles, in un cottage immerso nel verde in cui non era disponibile neppure l'elettricit\u00e0. Le serate passavano davanti al fuoco a bere birra e a suonare la chitarra acustica, mentre i \"roadies\" vennero incaricati di cucinare e occuparsi della casa. Questa potrebbe essere la spiegazione delle caratteristiche acustiche di diversi brani dell'album, in particolare \"Gallows Pole\" e \"Bron-Y-Aur Stomp\", nei quali sono chiaramente individuabili echi del folk britannico, svelanti un differente e nuovo aspetto dell'abilit\u00e0 chitarristica di Page.\nLe tracce, tuttavia, vennero incise in una villa di campagna a Headley Grange, nel tentativo di ricreare l'atmosfera rurale che aveva ispirato i brani del disco: per far ci\u00f2, venne utilizzato uno studio di registrazione mobile. Il disco fu caratterizzato da una notevole versatilit\u00e0, alternando brani tipicamente hard (\"Immigrant Song\") a composizioni acustiche dal piglio tetro e mistico (\"Friends\"), brani blues (come la celebre \"Since I've Been Loving You\", registrata in presa diretta) o rock (\"Celebration Day\"), a pezzi di vaga ispirazione \"west-coast\" e psichedelica (\"Tangerine\").\nAnche questo disco, come il secondo, ottenne un elevato riscontro di vendite e nonostante le aspre critiche mosse dalla stampa, non tard\u00f2 ad arrivare primo nelle classifiche di Stati Uniti e Regno Unito. Mentre i Led Zeppelin volevano dimostrare con questo album di avere una sensibilit\u00e0 e un gusto che andavano anche oltre le \"bombardate a tappeto\" tipiche del secondo album, la stampa lo interpret\u00f2 invece come un infiacchimento. Alcuni commenti furono cos\u00ec offensivi da toccare profondamente i componenti del gruppo, i quali, troncati i gi\u00e0 tormentati rapporti con i media, iniziarono subito le sessioni di registrazione del quarto album senza intraprendere alcuna tourn\u00e9e.\nIl quarto album e la maturit\u00e0 (1971-1975).\nIl quarto disco \u00e8 stato probabilmente il pi\u00f9 importante per la storia della band: conteneva canzoni che spaziavano fra diversi generi e che contribuirono alla creazione del mito attorno al gruppo. In questo album si fusero tutte quelle influenze folk-celtiche che avevano caratterizzato \"Led Zeppelin III\" e gli elementi hard rock del \"bombardiere marrone\".\nUfficialmente senza titolo, la Atlantic Records ottenne che almeno i musicisti scegliessero un simbolo ciascuno che li rappresentasse e che comparisse in copertina: fu cos\u00ec che Page scelse un simbolo che ricorda vagamente la scritta \"ZoSo\", Robert Plant una piuma racchiusa in un cerchio, John Paul Jones un cerchio con tre punte e John Bonham tre cerchi intrecciati. Solitamente l'album viene erroneamente indicato come \"Led Zeppelin IV\", \"Runes Album\" o \"ZoSo\". Pubblicato nel novembre 1971, l'album non raggiunse mai la prima posizione della Billboard 200, ma questo non gli imped\u00ec di divenire il disco pi\u00f9 venduto e noto della band, e nel corso di quattro decenni avrebbe raggiunto le 37 milioni di unit\u00e0 vendute.\nL'incisione include brani hard rock come \"Black Dog\" o dal sapore mistico-folk come \"The Battle of Evermore\" che rievoca una battaglia vichinga, con tanto di guerrieri e cavalcate nelle praterie (anche frutto delle letture di Plant del periodo) o brani contenenti una combinazione di vari generi, come \"Stairway to Heaven\", probabilmente la loro canzone pi\u00f9 famosa e osannata \"radio hit\". Proprio in questa vengono sintetizzati tutti gli elementi musicali del gruppo, tanto che venne sempre considerata dallo stesso come proprio inno personale.\nDurante il tour conseguente a questo album, il pi\u00f9 grande per dimensioni, ebbe luogo l'unica data italiana mai programmata dei Led Zeppelin. Il concerto si tenne il 5 luglio 1971 al Velodromo Vigorelli di Milano durante una tappa della manifestazione canora Cantagiro, in cui i Led Zeppelin suonarono come ospiti. Il concerto, a causa di scontri fra il numeroso pubblico e le forze dell'ordine, che reagirono sparando lacrimogeni in mezzo alla folla, dur\u00f2 solamente ventisei minuti. I quattro Led Zeppelin furono infatti costretti ad abbandonare il palco e la loro strumentazione, che per\u00f2 venne recuperata, e a barricarsi dietro le quinte.\nA met\u00e0 febbraio 1972 i quattro intrapresero la prima tourn\u00e9e in Australia. Dopo un mese di concerti e una tappa in India dove Plant e Page registrarono alcune \"session\" con musicisti locali, il gruppo torn\u00f2 in patria.\nAd aprile nacque il secondo figlio di Plant, Karac. Dopo aver completato il settimo tour del 1972, i Led Zeppelin si ritirarono dalle scene e iniziarono la registrazione del loro quinto album. A questo proposito, nel maggio, la band si ritir\u00f2 a Stargroves, una tenuta di campagna di propriet\u00e0 di Mick Jagger dove era installato uno studio di registrazione mobile, il Rolling Stones Mobile Studio, che era gi\u00e0 stato utilizzato in diverse occasioni da The Who e che in seguito sarebbe stato impiegato anche da altri artisti come Deep Purple, Status Quo, Bob Marley e Iron Maiden.\nIl 21 giugno, il gruppo inizi\u00f2 l'ottavo tour negli Stati Uniti, trionfale per quanto riguarda il successo di pubblico, estremamente deludente per la reazione della stampa. Il problema era che gli Zeppelin erano noti quasi esclusivamente alle frange adolescenziali. In particolare, quel tour fu completamente ignorato dalla stampa perch\u00e9 venne svolto in concomitanza con quello dei Rolling Stones che godevano di maggior favore. Inoltre i Led Zeppelin avevano sempre avuto un pessimo rapporto con i giornali: per quanto riguarda le testate inglesi, era \"guerra aperta\", mentre quelle statunitensi avevano quasi paura di loro perch\u00e9 erano note le loro bravate dei primi tour, tanto da portare a pensare alla band come un quartetto di selvaggi fustigatori. Plant avrebbe detto: \nNel marzo 1973 usc\u00ec quindi \"Houses of the Holy\" che, come il quarto album, non avrebbe dovuto avere titolo; si decise poi diversamente, ma per una delle innumerevoli, singolari congiunture che da sempre caratterizzano la storia della musica il brano omonimo sarebbe stato pubblicato non nell'album che ne condivideva il nome ma nel successivo \"Physical Graffiti\". \"Houses of the Holy\" \u00e8 caratterizzato da brani di durata pi\u00f9 estesa, dall'uso (inedito per il gruppo) del sintetizzatore, e dall'importante contributo di Jones nell'utilizzo del mellotron. Canzoni quali \"The Song Remains the Same\", \"No Quarter\" e \"The Rain Song\" si imposero ben presto come classici del rock.\nNello stesso anno i Led Zeppelin effettuarono una nuova tourn\u00e9e negli Stati Uniti, caratterizzata da un enorme riscontro di pubblico: al Tampa Stadium, in Florida, suonarono di fronte a 56.800 spettatori, superando il record allora detenuto dai Beatles con il concerto del 1965 allo Shea Stadium. Con lo spettacolo, tenutosi in tre notti, al Madison Square Garden di New York, il tour raggiunse il suo apice e segn\u00f2 il tutto esaurito. Le esibizioni vennero registrate con l'intenzione di ricavarne un film.\nNel 1974 i Led Zeppelin fondarono un'etichetta discografica, la Swan Song Records, utilizzandola non solo come veicolo per promuovere i propri dischi, ma anche per lanciare nuovi e vecchi artisti quali Bad Company, The Pretty Things, Maggie Bell, Detective, Dave Edmunds, Midnight Flyer, Sad Caf\u00e9 e Wildlife.\nNel 1975 usc\u00ec per l'etichetta Swan Song Records \"Physical Graffiti\", il loro primo album doppio. Il disco comprendeva brani registrati per gli ultimi tre album, ma non inclusi negli stessi, assieme a nuove incisioni. Il gruppo dimostr\u00f2 ancora una volta di poter spaziare su differenti generi musicali, come nella melodica \"Ten Years Gone\", nell'acustica \"Black Country Woman\", nella trascinante \"Trampled Under Foot\" e nell'orientaleggiante \"Kashmir\".\nL'enorme successo riscosso dall'album, che arriv\u00f2 in prima posizione nelle classifiche britanniche e statunitensi, e il clamore che suscit\u00f2 presso il pubblico ebbero un effetto galvanizzante per la reputazione internazionale del gruppo: nonostante i record di vendita gi\u00e0 realizzati con i precedenti lavori, contestualmente all'uscita del nuovo album tutti i precedenti dischi dei Led Zeppelin rientrarono contemporaneamente nella classifica dei 200 album pi\u00f9 venduti, fatto mai verificatosi prima nella storia del rock.\nSuccessivamente il gruppo inizi\u00f2 una nuova tourn\u00e9e, caratterizzata ancora una volta da un grande successo di pubblico, partita dagli Stati Uniti e terminata nel Regno Unito, dove la band si esib\u00ec per cinque volte all'Earls Court di Londra, facendo registrare il tutto esaurito; le registrazioni di questi spettacoli sarebbero state pubblicate circa 28 anni pi\u00f9 tardi. A questo punto della loro carriera, i Led Zeppelin erano considerati il complesso pi\u00f9 grande del mondo, tanto che avrebbero meritato la definizione, da parte della stampa, di \"Biggest Band of the seventies\".\nSe la popolarit\u00e0 del gruppo sul palco e in sala d'incisione apparve notevole, altrettanto lo fu la loro reputazione per gli eccessi e per l'eccentricit\u00e0 fuori scena. I Led Zeppelin viaggiavano con un jet privato chiamato \"Starship\", occupavano interi piani degli alberghi e iniziavano ad essere protagonisti di note scene di dissolutezza (distruzione di intere camere d'albergo, avventure sessuali, uso smodato di droga e alcool). Molte persone vicine al gruppo descrissero queste loro imprese in vari libri, ma molti di questi racconti furono poi smentiti dagli stessi interessati.\nNel 1976 i Led Zeppelin interruppero la loro attivit\u00e0 musicale per occuparsi della produzione di \"Fantasy\", film concerto tuttora inedito.\nIl 4 agosto 1975 Robert Plant e sua moglie Maureen, in vacanza nell'isola di Rodi, ebbero un drammatico incidente d'auto. Con loro vi erano i due figli della coppia e Scarlet, la figlia di Jimmy Page, che rimasero miracolosamente illesi: diversamente and\u00f2 per Robert e Maureen, che riportarono gravissime lesioni. Maureen, in particolare, era in fin di vita a causa di diverse fratture craniche e pubiche e dovette essere trasportata in Inghilterra con un aereo privato per poter essere operata d'urgenza. Robert ne usc\u00ec decisamente malconcio, pur non essendo in pericolo di vita; ingessato dalla testa ai piedi e inchiodato su una sedia a rotelle, si vide imporre sei mesi di prognosi prima di poter riprendere a camminare.\nLa conseguenza fu ovvia: i Led Zeppelin dovettero annullare il tour di trenta concerti negli Stati Uniti e in Sudamerica che avevano pianificato, e cos\u00ec per le successive tourn\u00e9e australiane e giapponesi. L'incidente aveva mandato in fumo la prospettiva di introiti principeschi, per non parlare del momento di grazia che il gruppo stava vivendo.\nLa lunga degenza che si prospettava costrinse il gruppo a un'altra mossa forzata: la registrazione di un nuovo disco di studio e successivamente la riproposizione del progetto cinematografico del 1973, temporaneamente abbandonato, il tutto al fine di riempire il periodo della loro assenza forzosa dalle scene.\nGli ultimi anni (1976-1980).\nImpossibilitato a riprendere le esibizioni dal vivo, il gruppo si rec\u00f2 a Malib\u00f9 e ritorn\u00f2 in studio per registrare il settimo disco, \"Presence\". Sebbene fosse arrivato in testa alle classifiche inglesi e statunitensi e gli fosse stato conferito rapidamente il disco di platino, molti lo considerarono un prodotto non all'altezza dei precedenti. Quell'anno, dopo l'incidente di Plant e famiglia, l'atmosfera peggior\u00f2, tanto che Peter Grant afferm\u00f2 che c'era qualcosa che non andava; i quattro decisero inoltre di andare in esilio per sfuggire alla elevata pressione fiscale inglese sui guadagni delle stelle della musica.\nPer questo il 1976 si rivel\u00f2 un anno instabile, senza punti di riferimento, nel quale sia Plant che Bonham sentirono la lontananza delle famiglie come un grande peso, il cui riflesso era riscontrabile nel loro ultimo album, inciso a Monaco di Baviera in uno studio di registrazione, il Musicland Studios, talmente richiesto che il gruppo trov\u00f2 solo tre settimane di disponibilit\u00e0, al termine delle quali si sarebbe dovuto far spazio ai Rolling Stones. Page riusc\u00ec ad ottenere una settimana in pi\u00f9, e nel giro di meno di un mese l'album venne ultimato.\nPiuttosto che supportare \"Presence\" con un tour, verso la fine del 1976, il gruppo decise di far uscire nelle sale cinematografiche il film concerto \"The Song Remains the Same\", assieme alla relativa colonna sonora, frutto del montaggio di varie registrazioni effettuate ai concerti del 1973 al Madison Square Garden di New York: questo \u00e8 rimasto l'unico documento filmato delle loro esibizioni sul palco per oltre vent'anni.\nNel 1977 i Led Zeppelin iniziarono un nuovo tour negli Stati Uniti, esibendosi fino a cinque volte consecutive in citt\u00e0 quali Chicago, Los Angeles e New York, mentre le esibizioni di Seattle e Cleveland vennero utilizzate per le incisioni di bootleg. Alla fine dell'esibizione al \"Day on the Green Festival\" di Oakland, arriv\u00f2 la notizia della morte del figlio di Plant, Karac, a causa di una infezione allo stomaco.\nLa tourn\u00e9e venne interrotta e immediatamente ripresero a circolare le voci sulla maledizione gravante sui componenti del complesso, presunta conseguenza dell'interesse di Page per il mondo dell'occulto. Lo shock provocato dalla morte del figlio port\u00f2 Plant a prendere in considerazione l'idea di lasciare la band. Solo nell'anno successivo, dopo una serie di incontri nel castello di Clearwell, nella foresta di Dean, con gli altri tre membri del gruppo, decise di proseguire.\nDurante l'autunno del 1978, il gruppo rientr\u00f2 in sala d'incisione (i Polar Studios degli ABBA, in Svezia), per la registrazione di \"In Through the Out Door\". Il disco comprendeva brani in stile rock come \"In the Evening\", la tropicaleggiante \"Fool in the Rain\", la ballata \"All My Love\" (dedicata al figlio di Plant) e \"Carouselambra\", considerata un tentativo di avvicinamento al genere rock progressivo. Le prime copie in vinile di \"In Through the Out Door\" furono pubblicate in una confezione di cartone completamente anonima. Aprendola ci si trovava di fronte alla copertina dell'album, la quale era per\u00f2 totalmente a righe bianche e nere: la vera copertina sarebbe apparsa detergendo con acqua la superficie coperta di righe. A ci\u00f2 si aggiunse la volont\u00e0 del gruppo di utilizzare sei copertine diverse per la commercializzazione del disco, rendendo cos\u00ec un'incognita l'aspetto grafico di ogni copia dell'album in circolazione.\nDopo un decennio di incisioni ed esibizioni dal vivo, il gruppo cominci\u00f2 ad essere considerato \"sorpassato\" da alcuni critici, anche perch\u00e9 i gusti musicali si andavano orientando verso la disco music e il punk rock; ci\u00f2 nonostante, i Led Zeppelin potevano ancora contare su legioni di appassionati, e il loro ultimo disco raggiunse il primo posto nelle classifiche di vendita di Stati Uniti e Regno Unito.\nDurante le sessioni di \"Back to the Egg\", uno degli ultimi lavori di Paul McCartney con i Wings, John Paul Jones e John Bonham parteciparono alla creazione di una orchestra rock ideata da McCartney, chiamata \"Rockestra\", dove figurano altre glorie del panorama musicale inglese dell'epoca come David Gilmour e Pete Townshend.\nNell'estate del 1979, dopo due spettacoli preparatori a Copenaghen, i Led Zeppelin parteciparono in qualit\u00e0 di attrazione principale al Knebworth Festival, in Inghilterra. Quasi 400.000 fan furono testimoni del ritorno sul palco della band che, dopo l'uscita in novembre del loro ultimo disco, era pronta a riprendere le esibizioni dal vivo per una breve tourn\u00e9e in Europa seguita da un tour negli Stati Uniti. Nel giugno del 1980 i Led Zeppelin intrapresero un minitour europeo che termin\u00f2 il 7 luglio. Il concerto del 27 giugno venne interrotto alla terza canzone quando Bonham ebbe un malore e croll\u00f2 sul palco.\nIl seguente tour statunitense non ebbe luogo in quanto il 25 settembre 1980, poco prima di partire per gli Stati Uniti, Bonham si present\u00f2 alle prove completamente ubriaco; continu\u00f2 a bere per tutta la sera in una festa a casa di Page e fu messo a dormire in una stanza. La mattina dopo fu trovato morto soffocato dal proprio vomito. La stampa parl\u00f2 di 40 dosi di vodka ingerite.\nDopo la morte di Bonham, gli altri tre componenti resero nota la decisione di voler interrompere l'attivit\u00e0 artistica con il nome di Led Zeppelin con il seguente comunicato stampa, diffuso il 4 dicembre 1980: \nIl \"dopo Bonham\".\nA seguito dello scioglimento del gruppo, i componenti della band presero strade diverse e si sono riuniti solo in cinque eventi: il 13 luglio 1985 in occasione del Live Aid, insieme ai batteristi Phil Collins e Tony Thompson, nel 1988 per l'anniversario dell'Atlantic Records con Jason Bonham dietro il drumkit paterno, in una cerimonia segreta nel 1990 per il matrimonio di Jason Bonham, nel 1995 in occasione del loro ingresso nella Rock and Roll Hall of Fame con gli Aerosmith e Neil Young e, infine, nel 2007, di nuovo con Jason Bonham alla batteria, in un concerto di beneficenza per la Ahmet Erteg\u00fcn Foundation alla O2 Arena di Londra. Quest'ultima \u00e8 stata una vera e propria riunione con un concerto di 2 ore a differenza delle precedenti comparsate di 30 - 40 minuti.\nPlant e gli \"Honeydrippers\".\nNel 1981 Robert Plant riprese ad esibirsi dal vivo in un'osteria di Stourbridge, accompagnato da un gruppo di musicisti a cui diede il nome di The Honeydrippers; alcuni anni dopo venne pubblicato un mini-album di cinque brani dal titolo \"The Honeydrippers: Volume One\" al quale collaborarono altri musicisti, tra cui Jimmy Page. L'anno successivo, Plant pubblic\u00f2 il primo dei suoi album solisti: \"Pictures at Eleven\".\nPage, i Firm e David Coverdale.\nSempre nel 1981 Page venne incaricato dal regista Michael Winner di comporre la colonna sonora del film \"Death Wish II\" (in Italia \"Il giustiziere della notte 2\"); il relativo album usc\u00ec l'anno seguente. Nel 1984 Page registr\u00f2 un album con Roy Harper e, successivamente, mise insieme un gruppo chiamato The Firm, in collaborazione con Paul Rodgers con il quale pubblic\u00f2 due album. Nel 1988 Page realizz\u00f2 il suo primo album solista, \"Outrider\", con svariati ospiti, tra i quali Robert Plant che canta in un brano.\nNel 1993 Page collabor\u00f2 con David Coverdale, ex cantante dei Deep Purple e degli Whitesnake, nella realizzazione di un album i cui brani ricordano molto le prime composizioni dei Led Zeppelin. Nel 2000 Page si esib\u00ec in concerto insieme ai Black Crowes suonando alcuni classici dei Led Zeppelin; il tutto venne incluso nel doppio album \"Live at the Greek\".\nPage e Plant si incontrarono nel 1994 per una esibizione nel programma MTV Unplugged, alla quale fecero seguire una tourn\u00e9e mondiale con un'orchestra orientale e la pubblicazione di due dischi sotto il nome Page and Plant.\nLa carriera solista di Jones.\nJohn Paul Jones apparve nel musical di Paul McCartney \"Give My Regards to Broad Street\" suonando il basso in \"Ballroom Dancing\" e nello stesso anno, su suggerimento di Page, venne incaricato dal regista Michael Winner di occuparsi della colonna sonora del film \"La casa in Hell Street\", pubblicata l'anno successivo. Nel 1994 Jones pubblic\u00f2 \"The Sporting Life\", in collaborazione con Diamanda Gal\u00e1s, e nel 1999 l'album \"Zooma\".\nNel 1995 ha prodotto l'album dal vivo dei Heart, \"The Road Home\", testimonianza di alcuni concerti unplugged dell'anno precedente a cui aveva contribuito alternandosi tra diversi strumenti (pianoforte, basso e mandolino).\nInoltre nel 2009 fond\u00f2 insieme al chitarrista Josh Homme (Kyuss, Queens of the Stone Age) e al batterista Dave Grohl (Nirvana, Foo Fighters), il gruppo Them Crooked Vultures con cui incise un album dall\"'omonimo nome\".\nAnni 2000: la \"reunion\".\nLa stampa britannica annunci\u00f2 che nel 2002 Plant e Jones, dopo un distacco durato 20 anni, si sarebbero riconciliati, mentre circolavano voci su una tourn\u00e9e imminente. Il cantante dei Foo Fighters ed ex-batterista dei Nirvana Dave Grohl venne indicato quale potenziale sostituto di Bonham, ma fu lo stesso Page a smentire la notizia.\nNel 2003 venne registrata una rinascita della popolarit\u00e0 del gruppo. Page trov\u00f2 nei suoi archivi una serie di registrazioni dei concerti tenuti durante la tourn\u00e9e del 1972 negli Stati Uniti; colpito dalla qualit\u00e0 sonora e tecnica delle esibizioni, decise di pubblicare \"How the West Was Won\", triplo album contenente brani che, per la lunghezza delle improvvisazioni dal vivo, arrivano a durare fino a 23 minuti.\nInoltre venne pubblicato anche un DVD dal titolo omonimo.\nIl 25 giugno 2007 alcune testate giornalistiche annunciarono il ritorno sulle scene del gruppo, accompagnato alla batteria ancora una volta da Jason Bonham, per un concerto in ricordo di Ahmet Erteg\u00fcn, fondatore della Atlantic Records morto nel dicembre 2006. Si vocifer\u00f2 anche di un tour per il 2008, ma Plant sment\u00ec tutto durante una conferenza stampa tenutasi il 28 giugno e con un'intervista comparsa sul \"Rolling Stone\".\nIl 27 giugno 2007 l'Atlantic Records/Rhino Records e la Warner Home Video annunciarono tre nuovi album dei Led Zeppelin, in uscita nel novembre del 2007. Il primo \u00e8 stato \"Mothership\" il 13 novembre, un greatest hits con 24 tracce, seguito da una riedizione della colonna sonora di \"The Song Remains the Same\", e dal DVD del film-concerto in edizione restaurata e rimissata.\nIl 31 agosto 2007 venne di nuovo annunciato, in modo non ufficiale, che il gruppo si sarebbe riunito per un'unica data alla The O2 Arena di Londra. La stampa nazionale ha iniziato a promuovere il concerto la stessa mattina e gli sponsor hanno confermato l'evento, seppur in modo ufficioso. La notizia ufficiale del loro ritorno sulle scene musicali \u00e8 arrivata il 12 settembre, quando \u00e8 stato confermato che avrebbero tenuto un concerto in memoria di Ahmet Erteg\u00fcn il 26 novembre 2007 alla O2 Arena di Londra. In seguito ad un infortunio al dito occorso a Jimmy Page, il concerto \u00e8 stato rinviato al 10 dicembre 2007.\nLa notizia della disponibilit\u00e0 su Internet dei biglietti ha generato un'ondata di richieste che i promoter hanno definito \"senza precedenti nella storia della musica\": in meno di 48 ore il sito \u00e8 stato preso d'assalto da oltre 20 milioni di utenti, al punto che si \u00e8 deciso di interrompere immediatamente le prenotazioni e di assegnare in base ad un sorteggio nominale i 21.000 biglietti disponibili.\nA seguito di una simile, inaudita mole di richieste, nel 2008 la band \u00e8 stata insignita del Guinness dei primati per la \"Maggior richiesta di biglietti per una singola esibizione dal vivo\".\nSecondo quanto riportato dai quotidiani, il concerto alla O2 Arena non ha deluso le aspettative e ha reso giustizia, pur con tutti gli inevitabili limiti dettati dal passare del tempo, alla reputazione dal vivo del gruppo, nonostante gli strumenti fossero accordati un tono sotto per facilitare le parti cantate di Plant.\nNell'agosto 2008 Jason Bonham ha reso noto che, insieme a Page e Jones, era in corso la registrazione di materiale inedito per un ritorno sulle scene dei Led Zeppelin. Tuttavia, Robert Plant ha successivamente diramato un comunicato nel quale affermava che le costanti speculazioni sul futuro della band erano \u00abfrustranti e ridicole\u00bb e che \u00abnon andr\u00e0 in tour n\u00e9 registrer\u00e0 nuovi brani con i Led Zeppelin\u00bb. Ha inoltre specificato che, dopo la conclusione della serie di concerti con Alison Krauss, non si sarebbe imbarcato in nessun tour per i successivi due anni e che augurava a \u00abJimmy Page, John Paul Jones e Jason Bonham tutto il successo possibile con i loro futuri progetti\u00bb. Nel 2009 Robert Plant \u00e8 stato ricevuto dal principe Carlo. Dopo il ricevimento un giornalista gli ha chiesto se sarebbe tornato con i Led Zeppelin, ma Plant ha risposto \u00abqualche volta io divento sordo da entrambe le orecchie quando la gente dice sciocchezze\u00bb.\nAnni 2010: \"Celebration Day\" e \"The Complete BBC Sessions\".\nIl 13 settembre 2012 sulla loro pagina ufficiale di Facebook i Led Zeppelin hanno annunciato l'uscita di \"Celebration Day\", documento che testimonia il concerto del 2007 all'O2 Arena tenuto in memoria di Ahmet Erteg\u00fcn, fondatore dell'Atlantic Records. Il film \u00e8 stato proiettato in contemporanea mondiale per la sola giornata del 17 ottobre in 1500 sale cinematografiche di quaranta paesi, facendo registrare ovunque il tutto esaurito e incassando per quell'unica proiezione 2 milioni di dollari, inducendo cos\u00ec la produzione a ripetere in via eccezionale la proiezione il 29 ottobre. In Italia l'evento, che \u00e8 stato prodotto e distribuito dalla societ\u00e0 Nexo Digital, ha ricevuto ampia risonanza, con ben 560\u00a0000 euro di incassi tra la prima e la seconda serata.\nSuccessivamente, nel 2014, \"Celebration Day\" \u00e8 stato pubblicato anche come home video e audio nei formati BD, DVD, CD e LP. Il gruppo ha poi pubblicato \"The Complete BBC Sessions\" nel 2016, un'edizione aggiornata e ampliata della loro raccolta del 1997, \"Led Zeppelin BBC Sessions\".\nControversie.\nAccuse di satanismo.\nIl brano \"Stairway to Heaven\" \u00e8 stato accusato di contenere un presunto messaggio subliminale di matrice satanica (contestazioni del genere sono numerose nel rock, ad esempio capitarono anche ai Queen e ai Beatles). Secondo alcune interpretazioni un verso della canzone, ascoltato al contrario, conterrebbe un inno demoniaco: \nAscoltando questa parte al contrario, si pu\u00f2 interpretare il seguente messaggio: \nIl testo ascoltato nel senso normale gi\u00e0 alluderebbe al bifrontismo delle parole. Dice infatti: \"Cause you know sometimes words have two meanings\" (\"Perch\u00e9 come sai a volte le parole hanno due significati\").\nIn realt\u00e0 non vi \u00e8 alcuna prova che i Led Zeppelin abbiano volutamente fatto passare questi messaggi \"al contrario\" con la tecnica del backmasking e probabilmente si tratta di uno dei tanti casi di pareidolia acustica della storia del rock e dell'heavy metal, poich\u00e9 altres\u00ec non esiste prova che i messaggi nascosti siano stati inseriti volutamente. Pur senza nascondere di essere un ammiratore di Aleister Crowley, Page neg\u00f2 sempre queste dicerie. Anche il tecnico del suono Eddie Kramer, che cur\u00f2 il disco, conferm\u00f2 le falsit\u00e0 delle accuse, giudicandole ridicole.\nRobert Plant afferm\u00f2 in una intervista: \u00abTo me it's very sad, because \"Stairway to Heaven\" was written with every best intention, and as far as reversing tapes and putting messages on the end, that's not my idea of making music\u00bb (Per me \u00e8 veramente triste, perch\u00e9 \"Stairway to Heaven\" fu scritta con le migliori intenzioni, e per quanto riguarda messaggi registrati al contrario, non \u00e8 la mia idea di fare musica).\nPremi e riconoscimenti.\nLa band, grazie alle vendite dei suoi album, si \u00e8 aggiudicata dieci dischi d'oro e novanta dischi di platino. Inoltre, il 19 novembre 1999 la RIAA ha dichiarato che i Led Zeppelin sono l'unico gruppo musicale, assieme ai Beatles e a Garth Brooks, ad aver ottenuto almeno quattro dischi di diamante.\nNel 2004, i Led Zeppelin si sono classificati al 14\u00ba posto nella classifica dei 100 migliori gruppi musicali della storia secondo la rivista statunitense \"Rolling Stone\". L'anno successivo la band ha vinto un Grammy Award alla carriera; nello stesso anno, i lettori della rivista \"Guitar World\" hanno eletto \"Stairway to Heaven\" \"Miglior assolo di tutti i tempi\". Nel 2006, la band ha vinto il Polar Music Prize con la seguente motivazione: Nel 2008, a seguito dell'incredibile richiesta di biglietti per l'esibizione alla O2 Arena di Londra (oltre 20 milioni di prenotazioni in circa 24 ore), la band \u00e8 stata insignita del Guinness dei primati per la \"Maggior richiesta di biglietti per una singola esibizione dal vivo\". Il 2 dicembre 2012, nel corso della 35\u00aa edizione dei Kennedy Center Honors, ai Led Zeppelin \u00e8 stato conferito il premio per il contributo da loro portato \"alla vita culturale della nazione statunitense e del mondo\".\nStile musicale ed eredit\u00e0 artistica.\nPrincipale e innovativo anello di congiunzione fra rock blues psichedelico e hard rock, i Led Zeppelin sono considerati uno dei pi\u00f9 importanti gruppi hard rock in assoluto. La loro musica, colma di sprazzi romantici e virtuosismi strumentali, fonde folk, blues, rock and roll, psichedelia e riferimenti a varie musiche etniche quali quella celtica, quella araba e quella indiana. Nonostante l'aggressivit\u00e0 del loro modus operandi, nel corso della loro carriera non sono mancate composizioni pi\u00f9 leggere in cui venne fatto uso di strumentazione acustica quali \"Stairway to Heaven\" e \"The Rain Song\". Altro brano degno di nota \u00e8 la loro \"Whole Lotta Love\", che avrebbe aperto le porte dell'hard rock e dell'heavy metal. Fra gli artisti di riferimento del gruppo spiccano musicisti quali Jimi Hendrix, Lonnie Donegan, B.B. King, Elvis Presley e i Rolling Stones.\nVengono anche considerati pi\u00f9 genericamente un gruppo rock, anche questo un genere di cui sono considerati importanti esponenti, mentre la componente blues del gruppo ha spinto alcuni a inserirli nel novero degli artisti blues rock e British blues.\nL'eredit\u00e0 musicale lasciata dai Led Zeppelin ha influenzato numerosi gruppi, soprattutto della scena hard rock/heavy metal dagli anni settanta, tra i quali risaltano nomi come Aerosmith, AC/DC, Rush, Montrose, Whitesnake, Judas Priest, agli anni ottanta, come Great White, Kingdom Come, Tesla, Stone Fury, Tora Tora, Diamond Head, Zebra, Blue Murder, Guns N' Roses, The Cult, Thunder, Katmandu o Whitesnake, Tool e molti altri, oltre a gruppi pi\u00f9 recenti e attuali come Rage Against the Machine, The White Stripes, Deftones, Nirvana, Pearl Jam, Soundgarden e The Smashing Pumpkins.\nLa loro influenza musicale si \u00e8 estesa fino a toccare artisti di generi molto pi\u00f9 diversificati come Madonna, Shakira, Lady Gaga, Kesha e Katie Melua.\nAccuse di plagio.\nIn diverse occasioni i Led Zeppelin sono stati accusati di plagio, o quantomeno di avere utilizzato temi o frasi musicali non originali. Quando l'album d'esordio della band fu pubblicato, ottenne principalmente critiche positive, ma John Mendelsohn del Rolling Stone accus\u00f2 la band di plagio, in particolare di aver copiato \"Black Mountain Side\" da \"Black Water Side\" di Bert Jansch e il giro di \"Your Time Is Gonna Come\" dall'album dei Traffic \"Dear Mr. Fantasy\". Questo segn\u00f2 l'inizio di una lunga disputa fra la band e il periodico, il quale tacciava inoltre il gruppo di esibizionismo accusandolo di parodiare artisti di colore: disputa la quale ha visto i Led Zeppelin rifiutarne a pi\u00f9 riprese le interviste.\nCi fu chi not\u00f2 che una canzone del primo album, \"Dazed and Confused\", era stata scritta inizialmente da Jake Holmes e inserita nel suo album \"The Above Ground Sound\". Gli Yardbirds, la vecchia band di Jimmy Page, ne avevano inciso una versione intitolata \"I'm Confused\"; successivamente Page, pur senza accreditare Holmes, modific\u00f2 ulteriormente il testo e la struttura stessa della canzone per l'album di debutto dei Led Zeppelin, inserendo al suo interno il \"riff\" di chitarra che l'avrebbe resa celebre, le sue incursioni \"psichedeliche\" ottenute suonando la chitarra con un archetto di violino e la lunga, furiosa parte strumentale a precedere l'ultima strofa del brano.\nHolmes non volle macchiare l'integrit\u00e0 del gruppo per colpa di una canzone, nonostante avesse spedito una lettera con scritto \u00abCapisco, \u00e8 un tentativo di collaborazione, ma penso che dovreste almeno ammettere che sono l'autore e pagarmi i diritti\u00bb. La lettera non ricevette alcuna risposta e Holmes non prosegu\u00ec nella controversia. \u00c8 comunque riportato che egli abbia detto: \nAnche il copyright delle canzoni di \"Led Zeppelin II\" fu oggetto di dibattiti fin dall'uscita dell'album. L'introduzione e la chiusura blues di \"Bring It on Home\" riprendono l'omonimo brano di Sonny Boy Williamson II, \"Whole Lotta Love\" ha alcune parti dei testi in comune con \"You Need Love\" di Willie Dixon, fermo restando che tanto il noto riff del brano cos\u00ec come l'intera struttura della canzone sono da ricondursi interamente a Jimmy Page.\nNegli anni settanta la Arc Music, la divisione di merchandising della Chess Records, chiam\u00f2 in giudizio i Led Zeppelin per l'infrazione del copyright di \"Bring It on Home\" e ottenne un accordo stragiudiziale. Dixon per\u00f2 non trasse nessun beneficio fin quando non sollecit\u00f2 la Arc Music ad ammettere la sua propriet\u00e0 del copyright. Anni dopo, Dixon fece causa ai Led Zeppelin per \"Whole Lotta Love\" e cos\u00ec fu raggiunto un altro compromesso.\nNelle successive ristampe di \"Led Zeppelin II\", il nome di Dixon fu inserito fra i crediti.\nLe accuse di plagio nei confronti del gruppo, ad ogni modo, non si arrestarono, anche laddove i \"credits\" dei loro dischi risultavano citare correttamente le fonti: \u00e8 il caso, ad esempio, della loro versione di \"When the Levee Breaks\" di Memphis Minnie, avente in comune con il brano originale unicamente alcune parti del testo e incentrata su una struttura melodica estremamente diversificata e interamente composta dal gruppo. Caso analogo anche per il brano \"Boogie with Stu\", cover di \"Ooh, My Head\" del defunto Ritchie Valens: correttamente attribuita nei credits del disco \"Physical Graffiti\" alla madre del cantante di origini messicane \u2013 titolare dei diritti e citata come \"Mrs. Valens\" \u2013 e nonostante tutto sovente citata come supposto \"plagio\". A complicare ulteriormente le cose, nel 1979 gli eredi di Ritchie denunciarono il gruppo per presunto non completo versamento della percentuale di royalties loro spettante fino a quel momento, sul pezzo in questione.\nLe accuse di plagio su \"Stairway to Heaven\".\nAlcuni commentatori, nel corso degli anni, hanno dedotto una pretesa analogia fra le prime note introduttive della celeberrima \"Stairway to Heaven\" e un passaggio della canzone \"Taurus\" degli Spirit, supportando la tesi della \"contaminazione\" con la circostanza che i due gruppi, all'inizio della loro carriera, avessero diviso il palco in alcuni show.\nCiononostante nel maggio 2014, Michael Skidmore, avente diritto di Randy California degli Spirit, autore del brano e deceduto nel 1997, ritenne di intraprendere un'azione legale per ottenere il riconoscimento della paternit\u00e0 del brano (ben 43 anni dopo la sua pubblicazione) e l'attribuzione dei conseguenti diritti d'autore, stimati in circa all'inizio della causa.\nNel corso dell'istruttoria venne osservato come la progressione di note oggetto di contestazione, oltre a risultare quantitativamente trascurabile a fronte degli 8 minuti di tessuto strumentale su cui il brano \u00e8 costruito, risulti poi essere decisamente comune, nota da secoli poich\u00e9 riferibile a una progressione di clavicembalo di epoca barocca, nonch\u00e9 impiegata in una centinaia di altre canzoni assai note, non ultima la celeberrima \"While My Guitar Gently Weeps\" dei Beatles.\nIl 23 giugno 2016 il tribunale di Los Angeles dichiarava la non sussistenza di alcun plagio nel brano \"Stairway to Heaven\" Nel 2018, tuttavia, tre giudici della nona corte d'appello dello stesso tribunale decidevano di riaprire il processo, sulla base di alcuni asseriti elementi di irregolarit\u00e0 nel corso del procedimento del 2016.\nLa controversia si concludeva definitivamente nel marzo 2020, con una pronuncia della Corte d'Appello di San Francisco che confermava l'infondatezza delle accuse di plagio mosse al gruppo, cos\u00ec attestando la validit\u00e0 degli argomenti dedotti in giudizio dagli autori Jimmy Page e Robert Plant e certificando l'originalit\u00e0 della canzone.\nIn particolare la Corte D'Appello di San Francisco affermava, assai significativamente, \u00abNon abbiamo mai inteso il copyright come la protezione di qualche nota\u00bb: \u00abal contrario abbiamo sempre sostenuto che una sequenza di quattro note, peraltro comune in musica, non sia un\u2019espressione degna di copyright nel caso di una canzone\u00bb.\nObiezioni alle accuse di plagio.\nDiversi musicologi ed esperti di musica blues presero posizione contro la pretestuosit\u00e0 della maggior parte delle imputazioni che venivano mosse al gruppo, facendo notare come la musica nera, un enorme coacervo di temi tipici, analogi ai topoi letterari, derivi dalle antiche tradizioni dei canti popolari elaborati collettivamente dagli schiavi neri nelle piantagioni e nei campi di cotone della Louisiana e del Tennessee e lungo gli argini del Mississippi: senza questa premessa, si sarebbe arrivati ad accusare di plagio praticamente qualunque bluesman, non ultimi Robert Johnson, Skip James, Son House ed Elmore James, vista l'estrema permeabilit\u00e0 dei rispettivi repertori alle idee e agli stereotipi dei loro precedenti e contemporanei.\nLa pi\u00f9 autorevole difesa del gruppo provenne dal celebre produttore blues, compositore e musicologo Robert Palmer, che descrisse con efficacia quella che era la prassi nella storia della musica nera: \nDello stesso parere lo studioso di musica folk Carl Lindahl, che ebbe a definire questo fenomeno \u2013 tipico della musica blues \u2013 come \"floating lyrics\" (lett. \"testi fluttuanti\"), spiegando che: \nGli stessi membri del gruppo, che pure avevano tenuto un atteggiamento perlopi\u00f9 conciliante nei casi in cui gli era stato chiesto di citare correttamente le proprie fonti, esternarono a pi\u00f9 riprese il loro disappunto per l'accanimento con cui le imputazioni mosse al gruppo venivano pompate oltre misura. In particolare Jimmy Page, in una intervista, sostenne: \nImpatto commerciale.\nI Led Zeppelin riscrissero le regole della musica rock in termini commerciali e di business. Furono infatti la prima formazione a ottenere un grande successo di massa evitando il mercato dei singoli e la trasmissione radiofonica dei loro brani come era sempre stato fatto prima di loro. Nel suo libro \"Working Class Heroes\", David Simonelli afferma che, grazie al loro manager Peter Grant, avrebbero cambiato la storia del rock ridefinendo per sempre le metodologie dei contratti discografici, gli arrangiamenti dal vivo e la produzione discografica."}
{"id": "1565064", "revid": "38275", "url": "https://it.wikipedia.org/wiki?curid=1565064", "title": "Trattore M5", "text": ""}
{"id": "1565072", "revid": "38120", "url": "https://it.wikipedia.org/wiki?curid=1565072", "title": "Trinity blood", "text": ""}
{"id": "1565075", "revid": "599013", "url": "https://it.wikipedia.org/wiki?curid=1565075", "title": "Ian Pearce", "text": ""}
{"id": "1565076", "revid": "228587", "url": "https://it.wikipedia.org/wiki?curid=1565076", "title": "Termoregolazione", "text": "La termoregolazione \u00e8 la capacit\u00e0 di regolare la temperatura di un sistema biologico.\nTermini usati storicamente.\nI termini pi\u00f9 antichi sono:\nLe misure oggettive della temperatura degli animali hanno smentito questa semplificazione, ma i termini permangono nell'uso comune per distinguere due categorie di animali con diverse caratteristiche di termofisiologia. \nAltri due termini usati comunemente, anch'essi non completamente corretti, sono:\nInfatti si verific\u00f2 che, ad esempio, gli animali che vanno in letargo presentano comunque un'apprezzabile diminuzione della temperatura. \nOggi i termini pi\u00f9 in voga sono:\nPrincipi.\nLa principale fonte di calore per un organismo endotermico \u00e8 il \"lavoro\" delle cellule: la quantit\u00e0 di calore prodotta da un organismo in un certo tempo (legata alla potenza generata) \u00e8 quindi proporzionale al suo volume. Se, come avviene nella normalit\u00e0, la temperatura del corpo \u00e8 maggiore di quella ambientale, il calore perduto in un certo tempo (legato alla potenza dissipata) \u00e8 proporzionale alla superficie del corpo e alla differenza di temperatura tra questo e l'ambiente. \nLe regole di Bergmann e di Allen, per organismi omeotermi, descrivono il principio appena enunciato.\nNegli animali.\nEctotermia.\nTutti gli invertebrati, i pesci, gli anfibi e i rettili hanno questo tipo di termoregolazione \"passiva\". Prevedono metodi attivi comportamentali: esposizione al Sole, fuga all'ombra, variazione della profondit\u00e0 per gli organismi acquatici. Di conseguenza questi animali non sono adatti a tutti i tipi di climi, e mal si adattano ad eccessivi sbalzi di temperatura, anche se lenti (variazione stagionale). In genere sono costretti all'inattivit\u00e0 durante i periodi troppo freddi: infatti, temperature troppo basse limitano la velocit\u00e0 del metabolismo.\nIl vantaggio per\u00f2, \u00e8 quello di non doversi nutrire tanto quanto gli Endotermi, essendo la biomassa consumata da questi bruciata per la produzione di calore, e non immagazzinata come scorte energetiche future.\nEndotermia.\n\u00c8 tipica solo dei Mammiferi, degli Uccelli e con probabilit\u00e0, delle forme ancestrali di questi due: rispettivamente Terapsidi e Dinosauri, entrambi forme arcaiche di rettile del (Mesozoico).\nEssi possiedono le piume, che formano i piumaggi, e i peli, che formano le pellicce, strati isolanti che rendono la temperatura corporea meno influenzabile da quella ambientale, grazie allo strato di aria isolante che si forma tra di loro e la pelle. L'attivit\u00e0 delle loro cellule pu\u00f2 essere regolata in modo da produrre pi\u00f9 calore, se necessario. Possono inoltre dilatare i capillari sottocutanei in modo da disperdere meglio il calore corporeo (vasodilatazione periferica), oppure chiuderne gran parte per trattenerlo (vasocostrizione). I Mammiferi sono inoltre in grado di perdere calore attraverso il sudore che, evaporando, lo sottrae alla pelle, o dall'ansimare, se la pelliccia \u00e8 folta, con acqua che evapora dal sistema respiratorio o dalla lingua (saliva).\nQuesti adattamenti permettono loro di trovarsi in uno stato ottimale anche in periodi freddi, mantenendo sempre una temperatura pi\u00f9 elevata degli ectotermi. Il prezzo ovviamente \u00e8 la quantit\u00e0 di alimenti che deve riuscire a procacciarsi un endotermo, per poter mantenere la temperatura del corpo costante.\nNelle piante.\nLe piante sono essenzialmente ectoterme (con grandissime variazioni), ma esistono comunque meccanismi che le permettono di regolare la temperatura: ad esempio tramite il fenomeno della traspirazione, l'acqua evaporata dagli stomi, fa abbassare la temperatura della pianta (una specie di sudorazione).\nLimiti della suddivisione tra ectotermi ed endotermi.\nNel tempo si \u00e8 compreso che alcuni degli animali precedentemente catalogati ectotermi, come il tonno o il pesce spada possiedono anche delle caratteristiche degli animali endotermi, ponendosi in una categoria intermedia."}
{"id": "1565080", "revid": "254059", "url": "https://it.wikipedia.org/wiki?curid=1565080", "title": "Shichimi", "text": "Shichimi t\u014dgarashi (giapponese: \u4e03\u5473\u5510\u8f9b\u5b50, cio\u00e8 \"peperoncino ai sette sapori\") o semplicemente \"shichimi\" \u00e8 una tradizionale miscela di spezie tipica delle cucina giapponese; fuori del Giappone \u00e8 anche conosciuta come \"nanami t\u014dgarashi\".&lt;br&gt;\nViene di solito preparata in casa e conservata al fresco.\n\u00c8 molto utilizzata in zuppe, tagliolini, piatti di carne bianca e diversi piatti a base di riso, quali torte di riso, agemochi e cracker di riso.\nComposizione.\nCome il nome suggerisce \u00e8 composta di sette ingredienti; il principale dei quali \u00e8 un tipo di peperoncino rosso chiamato \"togarashi\", al quale sono aggiunti: scorza di mandarino (che gli conferisce il tipico colore arancio), semi di sesamo (in alcune ricette si preferisce il sesamo nero), semi di papavero, semi di canapa, alga nori tritata, pepe di Sichuan.\nIn alcune zone la canapa viene sostituita da zenzero o da aglio tritato.\nAlcune ricette aggiungono colza, zenzero o liquirizia."}
{"id": "1565081", "revid": "1728", "url": "https://it.wikipedia.org/wiki?curid=1565081", "title": "Antonio Tari", "text": "Profilo.\nDi famiglia originaria di Terelle, nel Frusinate, nacque in un palazzo seicentesco della non distante Villa Santa Maria Maggiore, l'odierna Santa Maria Capua Vetere, anch'essa rientrante in Terra di Lavoro, da un impiegato che si trovava l\u00ec di passaggio . Il palazzo nat\u00eco, conosciuto come \"palazzo Mazzocchi\", ove aveva schiuso gli occhi anche l'archeologo Alessio Simmaco Mazzocchi , era situato nell'allora strada della Croce, l'odierna via Mazzocchi, ed \u00e8 oggi gravemente degradato.\nStudi\u00f2 a Montecassino, dove conobbe Silvio Spaventa. Nel 1830 si trasfer\u00ec a Napoli dove si laure\u00f2 in giurisprudenza e inizi\u00f2 la professione di avvocato .\nBen presto per\u00f2 all'avvocatura prefer\u00ec la filosofia, la letteratura e la musica, unendosi all'amico Spaventa, a Cusano, a Francesco de Sanctis e ad altri pensatori liberali dell'epoca e collaborando a vari giornali letterari partenopei. Nel 1861 fu eletto deputato per il collegio di S. Germano, ma rifiut\u00f2 il mandato per dedicarsi all'insegnamento. Infatti lo stesso anno era entrato per concorso nella Regia Universit\u00e0 di Napoli, divenendo il primo cattedratico di estetica in Italia, nello stesso periodo in cui vi insegnavano anche Francesco de Sanctis, Luigi Settembrini, Silvio Spaventa e Giovanni Bovio . Vi insegn\u00f2 per oltre un ventennio, fino alla sua morte.\nSi dedic\u00f2 a vari rami della filosofia e delle scienze del linguaggio, traducendo anche, per la casa editrice Detken, opere di autori stranieri all'epoca non molto noti come Leon Brothier , Sigismond Zaborowski-Moindron e Eugene Noel , traduzioni pubblicate tra il 1881 e il 1885.\nIl suo sistema estetico, variamente criticato, in particolare per la scarsa originalit\u00e0, si caratterizzava per una vivacit\u00e0 espressiva, con ricche e talvolta variopinte esemplificazioni, che peraltro ne resero celebri e molto frequentate le lezioni universitarie. Parte significativa dei suoi studi filosofici fu pubblicata postuma.\nIl filosofo \u201cgiullare di Dio\u201d.\nBenedetto Croce, nei saggi critici della \"Letteratura della Nuova Italia\", defin\u00ec Tari \u00abgiullare di Dio\u00bb, vale a dire, per riprendere le parole dello stesso Croce, il \u00ablieto giullare della filosofia\u00bb. Il pensatore abruzzese spiegava, al riguardo, che Tari non ebbe mai nemici, riuscendo a farsi ben volere sia dagli amici sia dagli avversari, che \u00abprendeva a braccetto, e li menava a spasso con s\u00e9, divertendosi a contradirli e a sentirsi contradetto\u00bb.\nQuasi ad avallare la definizione sopra riportata, il pensatore abruzzese ebbe anche a rilevare che la bizzarra genialit\u00e0 di Tari \u00abgli faceva trovare piacere nei ravvicinamenti e collegamenti pi\u00f9 disparati e pi\u00f9 comici: della frase sublime con la scherzosa, del ricordo solenne con l'aneddoto salace, del linguaggio latino o del tedesco col vernacolo napoletano. Parla in gergo, ma in gergo che \u00e8 quintessenza di cultura e stravagante miscuglio di elementi geniali\u00bb .\nA proposito dell'opera \"Manuale di estetica\" del Tari (inedita), Croce disse:\nMusica ed Estetica.\nL'essenza giocosa si mischiava, confondendosi, con un'acuta critica, che si rivolgeva a tutti i campi in cui l'estetica si sostanziava e, in particolare, ad una delle \u201carti\u201d al quale Tari era pi\u00f9 attratto: la musica.\nTra il serio e il faceto, infatti, il filosofo, dopo aver pubblicato nel 1879 un interessante studio critico su \"Seriet\u00e0 e ludo\", compose un saggio musicale, con tanto di note, dal titolo in tal senso emblematico di \"Lezioni di estetica generale\" .\nQuesto indirizzo lo port\u00f2 ad occuparsi, scrivendone nel 1883, anche sulla celebre \"pastorale\" di Beethoven ."}
