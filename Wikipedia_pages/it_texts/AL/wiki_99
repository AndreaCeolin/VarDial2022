{"id": "1589316", "revid": "1005847", "url": "https://it.wikipedia.org/wiki?curid=1589316", "title": "Elezioni primarie del Partito Repubblicano del 2008 (Stati Uniti d'America)", "text": "Le elezioni primarie del Partito Repubblicano del 2008 si sono tenute tra i mesi di gennaio e giugno in vista delle elezioni presidenziali.\nCandidati.\nHanno concorso alla nomina John McCain, Alan Keyes, Ron Paul, Sam Brownback, Jim Gilmore, Rudy Giuliani, Mike Huckabee, Duncan Hunter, Mitt Romney, Tom Tancredo, Fred Thompson e Tommy Thompson\nIl 4 marzo il candidato John McCain ha superato la soglia necessaria per essere nominato ufficialmente candidato del partito repubblicano alla Presidenza. Il risultato ufficiale \u00e8 stato comunicato solo dopo la \"Convention\" nazionale di settembre 2008.\nRisultati.\nCaucus dell'Iowa.\nIl caucus del Partito Repubblicano nell'Iowa, si \u00e8 tenuto il 3 gennaio 2008. I delegati alla convention sono eletti proporzionalmente attraverso un voto non vincolante (\"straw poll\"). Sono delle primarie non ufficiali, e costituiscono l'avvio ufficiale della selezione dei candidati per le elezioni presidenziali. A differenza del Partito Democratico, quello Repubblicano non usa requisiti di percentuali minime di voto.\nSolo Huckabee, Romney e Paul hanno raggiunto la maggioranza nelle varie contee, Giuliani ha invece seguito la strategia di dedicarsi agli stati pi\u00f9 grandi, ed ha partecipato poco nello stato dell'Iowa. Tancredo si \u00e8 ritirato dalla corsa presidenziale due settimane prima ed ha sponsorizzato Romney, anche se il suo nome rimane nella lista ufficiale dei candidati repubblicani dell'Iowa.\nConvention del Wyoming.\nLa convention repubblicana nel Wyoming si \u00e8 tenuta il 5 gennaio 2008. Il Partito Repubblicano del Wyoming non ha rilasciato i dettagli sui voti, ma solo la percentuale.\nPrimarie del New Hampshire.\nLo stato del New Hampshire assegna 12 delegati nazionali, in modo proporzionale al voto popolare. In vantaggio il senatore dell'Arizona John McCain che ha vinto 7 delegati.\nPrimarie del Michigan.\nNel Michigan si \u00e8 votato il 15 gennaio. Romney si \u00e8 posizionato al primo posto con il 39% dei voti, e questa vittoria viene considerata come critica per la sua campagna. Una sua sconfitta nello stato dove il padre di Romney \u00e8 stato governatore sarebbe stata troppo disastrosa, dopo le due sconfitte nel New Hampshire e nell'Iowa.\nIl problema sentito dalla popolazione nel Michigan \u00e8 costituita dallo stato dell'economia: questo stato ha il pi\u00f9 alto tasso di disoccupazione della nazione, pari al 7,4% e sta continuando a perdere posti di lavoro. McCain ha parlato direttamente, affermando che \"Ci sono alcuni lavori che non torneranno in Michigan\" e ha proposto alcune misure per compensare questa situazione. Romney ha attaccato questo punto di vista giudicandolo pessimista, e ha esaltato il proprio patrimonio familiare, affermando che \"Ho l'industria automobilistica nel sangue\", e che andr\u00e0 a Washington come outsider per \"cambiare Washington completamente\".\nAlla fine McCain \u00e8 giunto secondo dietro Romney, guadagnando il 30% dei voti contro il 39% di Romney.\nCaucus del Nevada.\nI caucus del Nevada si sono tenuti il 19 gennaio, lo stesso giorno della Carolina del Sud, per la suddivisione di 31 delegati. Romney \u00e8 stato il vincitore con il 51% dei voti, di cui met\u00e0 provenienti dalla comunit\u00e0 dei mormoni.\nRomney ha condotto una dura campagna in questo stato, mentre gli altri candidati principali, McCain e Huckabee hanno invece preferito dedicarsi alla South Carolina. Tuttavia il Nevada non \u00e8 soggetto al dimezzamento dei delegati, e ne possiede quindi in maggior numero rispetto a quelli disponibili nel South Carolina.\nCaucus della Louisiana.\nI caucus della Louisiana si sono tenuti il 22 gennaio, ed \u00e8 stato reso pubblico un assegnamento non ufficiale del Partito Repubblicano della Louisiana. I risultati tuttavia indicano solo quali delegati hanno ricevuto il maggior numero di voti e non indicano quanti delegati lo supportano.\nI risultati indicano che la maggior parte dei candidati \u00e8 stata conquistata da McCain, seguito da Ron Paul e Romney. I delegati tuttavia sono considerati a livello nazionale come \"uncommitted\". La Louisisana sceglier\u00e0 24 delegati nazionali durante la convention di stato il 16 febbraio 2008 e 20 delegati durante le primarie il 9 febbraio 2008.\nCaucus delle Hawaii.\nI caucus delle Hawaii si dono tenuti dal 25 febbraio al 5 febbraio, non sono ufficiali e tutti i delegati locali sono considerati \"uncommitted\".\nPrimarie della Florida.\nLe primarie della Florida si sono tenute il 29 gennaio 2008 per decidere l'assegnamento di 57 delegati, secondo le regole che \"chi vince prende tutto\".\nRudoft Giuliani ha condotto una grossa campagna elettorale in Florida, che lo avrebbe dovuto lanciare per il SuperMarted\u00ec ignorando quasi completamente il South Carolina e gli altri stati che votavano prima del 5 febbraio. McCain si \u00e8 aggiudicato il primo posto, con quasi il 36% dei voti e aggiudicandosi tutti i delegati.\nSuper Tuesday.\nDurante il cosiddetto Super Tuesday (Super Marted\u00ec) il 5 febbraio 2008 si sono tenute le primarie nei seguenti stati: Alabama, Alaska, Arizona, Arkansas, California, Colorado, Connecticut, Delaware, Georgia, Illinois, Massachusetts, Minnesota, Missouri, Montana, New Jersey, New York, Dakota del Nord, Oklahoma, Tennessee, Utah, Virginia Occidentale. Il numero totale di delegati \u00e8 1\u00a0020 in 15 primarie e sei caucus.\nDopo i risultati del 5 febbraio Romney ha annunciato il termine della sua corsa presidenziale e ha motivato il suo ritiro dichiarando che il proseguimento della sua candidatura avrebbe \"impedito il lancio di una campagna politica nazionale e reso pi\u00f9 facile la vittoria per la Senatrice Clinton o Barack Obama\".\nAl termine del \"Super Tuesday\" la situazione dei delegati \u00e8 la seguente:\nPrimarie dell'Alabama.\nIl numero totale di delegati dell'Alabama \u00e8 45, suddivisi in 3 delegati per ognuno dei 7 \"congressional district\" in cui \u00e8 suddiviso lo stato e altri 24 assegnati globalmente in modo proporzionale.\nSia globalmente che in ogni \"district\", un candidato deve raggiungere il 20% dei voti per partecipare alla suddivisione dei candidati. Nel caso in cui, sia globalmente che in ogni \"district\" un candidato superi il 50% dei voti allora conquista tutti i delegati disponibili.\nAltri tre delegati sono, in virt\u00f9 della loro posizione di leader di partito, gi\u00e0 prenotati. In questo modo il numero di delegati che giungeranno al congresso del partito repubblicano saranno 48.\nPrimarie dell'Arizona.\nL'Arizona \u00e8 tra gli stati in cui vige la regola del \"Winner takes all\", quindi il candidato che ottiene il maggior numero di voti si aggiudica tutti i 50 delegati disponibili. Oltre a questi, i tre leader di partito sono automaticamente inviati al congresso nazionale repubblicano.\nPrimarie dell'Arkansas.\nLo stato dell'Arkansas decide 31 delegati nazionali, suddivisi in 12 delegati da eleggere nei 4 \"congressional district\" e 19 delegati assegnati in base ai voti totali, con una soglia di sbarramento al 10%. Altri tre posti di delegato nazionale sono riservati ai leader di partito.\nPrimarie della California.\nLo stato della California \u00e8 suddiviso in 53 \"congressional districts\", ciascuno dei quali ha tre delegati. Oltre a questi vengono assegnati 11 delegati in base ai risultati totali nello stato. Altri 3 delegati sono automaticamente assegnati ai leader del partito.\nPrimarie del Connecticut.\nIl numero di delegati del Connecticut \u00e8 27 e vengono assegnati con la regola del \"Winner takes all\", ovvero al candidato che riceve pi\u00f9 voti in totale.\nPrimarie del Delaware.\nTutti i 18 delegati nazionali disponibili per lo stato del Delaware, secondo la regola del \"Winner takes all\", sono assegnati al candidato che nello stato riceve il maggiore numero di voti. Altri 3 posti da delegato nazionale sono automaticamente assegnati ai leader del partito, che tuttavia sono legati al candidato che ha vinto. La convention repubblicana del Delaware, in maggio, elegge formalmente i delegati in base ai risultati delle primarie.\nPrimarie della Georgia.\nI 72 delegati nazionali della Georgia vengono suddivisi in 39 delegati che sono assegnati ai candidati in base ai risultati in ognuno dei 13 \"congressional district\" (3 delegati per ogni district) ed altri 33 (tra cui i 3 leader del partito) assegnati in base ai risultati totali. L'assegnazione viene garantita al candidato che riceve pi\u00f9 voti.\nPrimarie dell'Illinois.\nNelle primarie dell'Illinois vengono assegnati 57 delegati nazionali, mentre altri 13 vengono assegnati a parte. Questo sistema viene detto \"Primarie \"Loophole\"\". I 57 delegati sono suddivisi nei 19 \"congressional district\", che possiede ciascuno da 2 a 4 delegati. Dei restanti 13, 10 sono scelti nella convention repubblicana dell'Illinois il 7 giugno mentre 3 sono riservati ai leader del partito.\nPrimarie del Massachusetts.\nI delegati nazionali nel Massachusetts sono assegnati in modo proporzionale ai candidati in ognuno dei 10 \"congressional district\" (ogni district possiede 3 delegati). Altri 10 delegati sono assegnati in base al voto complessivo. \u00c8 presente una soglia di sbarramento al 15% sia a livello dei district che in totale. Altri 3 delegati sono assegnati ai leader del partito.\nCaucus del Minnesota.\nIl Caucus del Minnesota non \u00e8 vincolante e non assegna delegati ai candidati. Essi sono assegnati formalmente durante le convention di maggio. Si assegnano 3 delegati per ognuno degli 8 \"congressional district\" durante le convention a maggio per un totale di 24 delegati, ed altri 14 delegati durante la convection repubblicana dell'Illinois il 7 giugno.\nPrimarie del Missouri.\nI 58 delegati nazionali del Missouri sono assegnati al candidato che riceve pi\u00f9 voti in totale, ovvero con la regola del \"Winner takes all\".\nCaucus del Montana.\nNel Caucus del Montana sono stati assegnati 58 delegati nazionali al candidato che ha ricevuto il maggior numero di voti (\"Winner takes all\").\nPrimarie del New Jersey.\nI 52 delegati del New Jersey sono assegnati al candidato che riceve il numero maggiore di voti (\"Winner takes all\").\nPrimarie di New York.\nNello stato del New York sono disponibili 101 delegati nazionali. Di questi, 87 sono assegnati al candidato che riceve il maggior numero di voti (\"Winner takes all\"). Altri 11 delegati sono scelti a maggio alla riunione del comitato del Partito Repubblicano dello stato di New York, e 3 delegati sono gi\u00e0 stati riservati per i leader del partito.\nCaucus del Dakota del Nord.\nNel North Dakota sono disponibili 26 delegati da assegnare ai candidati. Se un candidato riceve pi\u00f9 dei 2/3 dei voti di tutto lo stato, allora conquista tutti i 26 delegati. In caso contrario i delegati sono assegnati in maniera proporzionale, con una soglia di sbarramento al 15%. Tre delegati sono riservati ai leader del partito.\nPrimarie dell'Oklahoma.\nNelle primarie dell'Oklahoma sono assegnati 38 delegati nazionali. Di essi, 15 sono distribuiti nei 5 \"congressional district\" (3 per district) e il candidato che riceve il maggior numero di voti in un district si aggiudica i 3 delegati relativi. Altri 23 delegati sono assegnati al candidato che riceve il maggior numero di voti in tutto lo stato.\nPrimarie del Tennessee.\nDei 55 delegati nazionali totali, 39 sono assegnati con le primarie. Per ognuno dei 9 \"congressional district\" del Tennessee sono disponibili 3 delegati, per un totale di 27. Altri 12 delegati sono invece assegnati in base ai risultati totali. I delegati sono assegnati in questo modo: se un candidato riceve i 2/3 dei voti totali e i 2/3 dei voti in ogni district, allora conquista tutti i delegati del Tennessee. Se nessun candidato raggiunge i 2/3, allora sono assegnati in modo proporzionale. Se un candidato raggiunge il 50% dei voti totali, ricever\u00e0 7 delegati. Gli altri 5 saranno assegnati in maniera proporzionale tra gli altri candidati che hanno superato una soglia di sbarramento del 20%. Se nessun candidato raggiunge i 2/3 dei voti in un district, allora 2 dei 3 delegati del district sono assegnati al candidato che ha il maggior numero di voti del district e un delegato al candidato che si classifica secondo.\nIl 1\u00ba marzo si raduna lo \"State Executive Committee\" che elegge gli altri 13 delegati. Gli ultimi 3 delegati sono assegnati ai leader del partito.\nPrimarie dello Utah.\nNelle primarie dello Utah si utilizza la regola del \"Winner takes all\", e tutti i 36 delegati sono assegnati al candidato che raggiunge il maggior numero di voti.\nCaucus della Virginia Occidentale.\nI caucus della Virginia Occidentale assegnano 18 delegati nazionali, e altri 9 sono assegnati durante le primarie di maggio e 3 riservati ai leader del partito per un totale di 30 delegati nazionali.\nSe un candidato raggiunge il 50% al primo turno, esso riceve tutti i 18 delegati. In caso contrario viene effettuato un secondo turno di ballottaggio tra i primi 3 candidati. Se uno di essi riesce a raggiungere la maggioranza allora si aggiudica tutti i delegati, altrimenti si procede con un terzo turno di ballottaggio tra i primi due.\nA maggio sono eletti gli altri 9 delegati.\nAl primo turno i risultati sono stati: Romney 464 voti (41%), Huckabee 375 voti (33%), McCain 176 voti (16%), Paul 118 voti (10%). Siccome non \u00e8 stata raggiunta la maggioranza, \u00e8 stato effettuato il ballottaggio tra i primi tre: Huckabee, McCain e Romney. Al secondo turno i sostenitori di Paul e McCain hanno appoggiato Huckabee garantendogli la maggioranza. I sostenitori di Paul hanno ricevuto in cambio 3 delegati, quindi i 18 delegati vinti da Huckabee sono in realt\u00e0 15.\nUlteriori risultati.\nCaucus del Kansas.\nI caucus del Kansas del 9 febbraio stabiliscono 36 delegati su 39 totali. Lo stato \u00e8 suddiviso in 4 \"congressional district\", ognuno dei quali assegna 3 delegati al candidato che riceve il maggior numero dei voti. Se c'\u00e8 un pareggio, viene assegnato 1 delegato a ciascuno dei candidati e il terzo viene considerato \"uncommitted\". Il candidato che riceve il maggior numero dei voti totali si aggiudica 27 delegati e i delegati riservati ai leader del partito (10 delegati di base, 14 bonus e 3 leader di partito), ma deve anche vincere in almeno due district. Se il candidato che ha ricevuto il numero totale di voti non ha vinto in almeno 2 district, i 24 delegati che andranno alla convention nazionale non saranno legati a nessun candidato.\nPrimarie della Louisiana.\nLe primarie della Louisiana del 9 febbraio decidono 20 delegati, che sono assegnati al candidato che ottiene la maggioranza semplice (50%) dei voti totali. Se nessun candidato raggiunge il 50%, i delegati andranno alla convention nazionale senza essere collegati ad alcun candidato. Il 16 febbraio ha luogo la convention di stato che elegge altri 21 delegati in base ai voti dei 7 \"congressional district\" (3 delegati per ogni district) e 3 ulteriori delegati e 3 leader di partito.\nCaucus dello stato di Washington.\nI caucus dello stato di Washington si sono tenuti il 9 febbraio 2008 ed hanno selezionato 18 su 37 delegati nazionali dello stato. Essi andranno alla convention nazionale repubblicana senza essere ufficialmente legati ad alcun candidato. Gli altri 19 delegati sono stati invece decisi nelle primarie (vedi in seguito) del 19 febbraio.\nPrimarie del Distretto di Columbia.\nNelle primarie del Distretto di Columbia sono assegnati 16 delegati al candidato che riceve il maggior numero di voti totali. Altri 3 delegati sono riservati ai leader del partito.\nPrimarie del Maryland.\nNelle primarie del Maryland sono assegnati 37 delegati. Lo stato \u00e8 suddiviso in 8 \"congressional district\", con 3 delegati ciascuno per un totale di 24 delegati. Il candidato che riceve il maggior numero di voti in un \"district\" conquista i 3 delegati relativi. Altri 10 delegati sono assegnati al candidato che ha ricevuto il maggior numero di voti totali. Altri 3 delegati sono assegnati ai 3 leader del partito.\nPrimarie della Virginia.\nNelle primarie della Virginia viene effettuato un ballottaggio e al vincitore vengono assegnati tutti i 60 delegati disponibili.\nConvention della Louisiana.\nNon essendoci una maggioranza di voti (ovvero nessun candidato ha superato il 50%) nelle primarie del 9 febbraio 2008, la selezione dei 20 delegati sar\u00e0 effettuata dalla convention. A causa delle regole del partito, questi delegati nazionali andranno alla convention nazionale con lo status di \"uncommitted\". Inoltre lo stato della Louisiana ha tenuto un Caucus non ufficiale il 5 gennaio 2008, dove sono stati selezionali altri 21 delegati.\nPrimarie dello stato di Washington.\nLe primarie dello stato di Washington si sono tenute il 19 febbraio e hanno selezionato 19 delegati nazionali. Gli altri 18 sono stati decisi il 9 febbraio durante i caucus (vedi sopra). Dei 19 delegati, 10 sono attribuiti proporzionalmente ai candidati in base ai risultati totali dei voti, con una soglia del 20%. Gli altri 9 sono assegnati in base ai risultati nei \"congressional district\" dello stato (un delegato per \"district\"), al candidato che riceve pi\u00f9 voti.\nPrimarie del Wisconsin.\nI 40 delegati del Wisconsin sono suddivisi in 24 delegati assegnati agli 8 \"congressional district\" dello stato (3 delegati per \"district\"). Il candidato che riceve il maggior numero di voti in un district conquista i 3 delegati relativi. Altri 10 sono assegnati, oltre a 3 delegati bonus, sono assegnati al candidato che riceve il maggior numero di voti (\"Winner takes all\"). Altri 3 posti sono automaticamente assegnati ai leader del partito.\nCaucus delle Samoa Americane.\nI caucus delle Samoa Americane si sono tenute il 23 febbraio 2008.\nCaucus delle Isole Marianne Settentrionali.\nI caucus delle Isole Marianne Settentrionali si sono tenuti il 23 febbraio 2008 e hanno determinato 9 delegati nazionali.\nCaucus di Porto Rico.\nI caucus di Porto Rico si sono tenuti il 24 febbraio 2008 e hanno determinato 23 delegati nazionali.\nPrimarie dell'Ohio.\nLe primarie dell'Ohio si sono tenute il 4 marzo 2008.\nPrimarie di Rhode Island.\nLe primarie dello stato di Rhode Island si tenute il 4 marzo 2008 e hanno determinato 17 delegati nazionali.\nPrimarie del Texas.\nLe primarie del texas si sono tenute il 4 marzo 2008 e hanno determinato 137 delegati nazionali.\nPrimarie del Vermont.\nLe primarie del Vermont si sono tenute il 4 marzo 2008 e hanno determinato 17 delegati nazionali.\nCaucus del territorio di Guam.\nI caucus del territorio di Guam sono tenuti l'8 marzo 2008 e hanno determinato 6 delegati nazionali.\nPrimarie del Mississippi.\nLe primarie del Mississippi si sono tenute l'11 marzo 2008. Dei 36 delegati, 12 sono distribuiti nei quattro \"congressional district\" dello stato (3 delegati per ogni district) e assegnati al candidato che in quel district riceve il maggior numero di voti. Altri 24 delegati sono assegnati in base al totale dei voti raccolti dai candidati: se un candidato raggiunge la maggioranza assoluta (50%) allora conquista tutti i 24 delegati, mentre in caso contrario vengono assegnati in base proporzionale con soglia di sbarramento al 15%. Oltre ai 36 delegati, sono inviati alla convention nazionale del partito anche i 3 leader di partito dello stato del Mississippi.\nMeeting dello stato del Tennessee.\nIl meeting del comitato repubblicano nello stato del Tennessee si terr\u00e0 il 5 aprile 2008 e determiner\u00e0 12 delegati nazionali. Gli altri 40 delegati nazionali sono stati determinati nel meeting che si \u00e8 tenuto il 5 febbraio (vedi sopra).\nCaucus delle Isole Vergini americane.\nI caucus delle Isole Vergini americane si terranno il 5 aprile 2008 e determineranno 6 delegati nazionali.\nPrimarie della Pennsylvania.\nLe primarie del Pennsylvania si terranno il 22 aprile 2008 e determineranno 62 delegati nazionali. Altri 9 delegati nazionali verranno scelti durante il meeting del comitato repubblicano il 6 giugno 2008.\nConvention del Minnesota.\nLa convention dello stato del Minnesota si terr\u00e0 dal 3 maggio al 24 maggio 2008 e determiner\u00e0 24 delegati nazionali. Nel Minnesota verranno scelti altri 14 delegati nazionali durante la convention del 7 giugno 2008. Inoltre in questo stato si sono tenuti dei caucus non vincolanti il 5 febbraio 2008 (vedi sopra)\nPrimarie dell'Indiana.\nLe primarie dell'Indiana si terranno il 6 maggio 2008 e determineranno 27 delegati nazionali. Altri 27 delegati saranno selezionati durante la convention del 9 giugno.\nPrimarie della Carolina del Nord.\nLe primarie della Carolina del Nord si terranno il 6 maggio 2008 e determineranno 69 delegati nazionali.\nPrimarie del Nebraska.\nLe primarie del Nebraska si terranno il 13 maggio 2008 e determineranno 31 delegati nazionali.\nPrimarie della Virginia Occidentale.\nLe primarie della Virginia occidentale si terranno il 13 maggio e determineranno 9 delegati nazionali. Altri 18 delegati sono stati selezionati durante i caucus del 5 febbraio (vedi sopra).\nPrimarie del Kentucky.\nLe primarie del Kentucky si terranno il 20 maggio 2008 e determineranno 45 delegati nazionali.\nMeeting dello stato di New York.\nIl meeting dello stato di New York si tengono il 20 maggio 2008 e determineranno 11 delegati nazionali. Altri 87 delegati sono stati scelti durante le primarie del 5 febbraio 2008 (vedi sopra).\nPrimarie dell'Oregon.\nLe primarie dell'Oregon si terranno il 20 maggio 2008 e determineranno 30 delegati nazionali.\nMeeting del Kansas.\nIl meeting del comitato repubblicano del Kansas si terranno il 22 maggio 2008 e determineranno 10 delegati nazionali. Altri 26 delegati sono stati determinati durante le primarie del 9 febbraio 2008 (vedi sopra).\nConvention del Colorado.\nLa convention del Colorado si terr\u00e0 dal 24 maggio al 7 giugno e determiner\u00e0 21 delegati. Altri 22 delegati sono stati determinati durante i caucus del 5 febbraio 2008 (vedi sopra).\nPrimarie dell'Idaho.\nLe primarie dell'Idaho si terranno il 27 maggio 2008 e determineranno 26 delegati nazionali.\nConvention del Wyoming.\nLa convention del Wyoming si terr\u00e0 il 31 maggio 2008 e determiner\u00e0 2 delegati nazionali. Altri 12 delegati sono stati decisi nella convention del 5 gennaio 2008. Inoltre, in base alle regole del comitato nazionale repubblicano, lo stato del Wyoming \u00e8 stato decurtato di met\u00e0 dei suoi 28 delegati per aver tenuto le primarie prima del 5 febbraio 2008.\nPrimarie del Dakota del Sud.\nLe primarie del Dakota del Sud si terranno il 5 giugno 2008 e determineranno 24 delegati nazionali.\nPrimarie del Nuovo Messico.\nLe primarie del Nuovo Messico si terranno il 3 giugno 2008 e determineranno 29 delegati nazionali.\nMeeting dello stato della Pennsylvania.\nI metting si terranno il 6 e il 7 giugno 2008 e determineranno 9 delegati nazionali. Gli altri 62 delegati sono selezionati durante le primarie del 22 aprile (vedi sopra).\nConvention dell'Illinois.\nLa convention si terr\u00e0 il 7 giugno e determiner\u00e0 10 delegati nazionali. Gli altri 57 sono stati decisi durante le primarie del 5 febbraio (vedi sopra).\nConvention del Minnesota.\nLa convention del Minnesota si terranno il 7 giugno 2008 e determineranno 14 delegati nazionali. Altri 24 delegati saranno selezionati durante le convention che si terranno a maggio (sopra), inoltre il 5 febbraio si sono tenuti dei caucus non vincolanti.\nConvention dell'Indiana.\nLa convention si terr\u00e0 il 9 e 10 giugno 2008, dove verranno decisi 27 delegati nazionali. Altri 27 delegati saranno decisi durante le primarie del 6 maggio (vedi sopra)."}
{"id": "1589334", "revid": "106456", "url": "https://it.wikipedia.org/wiki?curid=1589334", "title": "Chiesa di San Felice", "text": ""}
{"id": "1589339", "revid": "371529", "url": "https://it.wikipedia.org/wiki?curid=1589339", "title": "Stampede Wrestling", "text": "Stampede Wrestling \u00e8 stata una federazione di wrestling fondata da Stu Hart nel 1948 ed \u00e8 stata per quasi cinquantanni una delle pi\u00f9 attive ed importanti delle regioni occidentali del Canada.\nStoria.\nFondata e gestita da Stu Hart sin dal 1948 fece parte dei territori della National Wrestling Alliance fino al 1982. \nAcquistata da Vince McMahon nel 1984 fu gestita dalla World Wrestling Federation fino al 1985, anno in cui la famiglia del fondatore la riacquist\u00f2 per continuarne la gestione fino alla prima chiusura (1989).\nBruce e Ross Hart riaprirono Stampede nel 1999 per riorganizzare eventi fino al 2007. Dopo un nuovo cambio di propriet\u00e0, Stampede chiuse nel mese di aprile 2008. Nel 2011 Smith Hart diventa il nuovo proprietario della federazione, Hart muore di cancro il 2 luglio 2017.\nNel dicembre del 2015 WWE incominci\u00f2 ad inserire nella propria videoteca il materiale televisivo prodotto da Stampede, operazione che cess\u00f2 poco dopo poich\u00e9 Bret Hart dimostr\u00f2 di possedere i diritti d'autore di ci\u00f2 che riguardava i suoi match.\nThe Dungeon.\nLa Stampede Wrestling fu famosa per il \"Dungeon\", una scuola di wrestling collocata nella cantina della Hart House, dimora della famiglia Hart a Calgary. \nLa scuola allen\u00f2 un grande numero di futuri lottatori della WCW, ECW e della WWE, inclusi Bret, Bruce e Owen Hart, Edge, Chris Benoit e Chris Jericho."}
{"id": "1589341", "revid": "1305772", "url": "https://it.wikipedia.org/wiki?curid=1589341", "title": "Contea di Emmet (Iowa)", "text": " \nLa contea di Emmet \u00e8 una contea situata nello Stato USA dello Iowa. Nell'anno 2000, la popolazione era di 11.027 abitanti. Il capoluogo di contea \u00e8 Estherville.\nStoria.\nEmmet County fu autorizzata dalla Legge dello Stato dell'Iowa nel 1851, e prese il nome dal patriota irlandese patriot Robert Emmet. C'erano sufficienti insediamenti per l'organizzazione della contea in quell'area a partire dal 1859.\nGeografia fisica.\nSecondo l'U.S. Census Bureau, la contea ha un'area totale di 1.042 km\u00b2), (402\u00a0square miles), dei quali, 1.025\u00a0km\u00b2, sono terra e 17\u00a0km\u00b2, pari all'1,65% \u00e8 acqua.\nSociet\u00e0.\nEvoluzione demografica.\nSecondo il censimento statunitense del 2000, la popolazione era di 11.027 persone, 4.450 nuclei abitanti, e 2.910 famiglie residenti nella contea. La densit\u00e0 di popolazione era di 11 persone per km\u00b2(28 people per square mile). C'erano 4.889 unit\u00e0 abitative ad una densit\u00e0 di 5/km\u00b2 (12 per square\u00a0mile). La conformazione razziale era la seguente: 97,38% di razza bianca, lo 0,24% di razza nera o afro americani, lo 0,28% Nativi americani, lo 0,30% asiatici, lo 0,01% delle Isole del Pacifico, l'1,25% di altre razze e lo 0,54% di razze miste. Il 4,31% della popolazione erano Ispanici o Latini.\nC'erano 4.450 nuclei abitativi dei quali il 27,90% aveva un bambino sotto i 18 anni convivente, il 55,00% erano coppie sposate conviventi, il 7,80% aveva un capo famiglia donna senza la presenza del marito, ed il 34,60% erano non-famiglie. Il 30,30% di tutti i nuclei abitativi era costituito da individui singoli ed il 15,30% era costituito da una persona di 65 anni o pi\u00f9 vecchia. La composizione media di ogni nucleo era di 2,36 membri e la media per ogni famiglia era di 2,93.\nNella contea la popolazione era composta per il 24,20% da persone sotto i 18 anni, per il 10,10% dai 18 ai 24, per il 23,80% dai 25 ai 44, per il 22,50% dai 45 ai 64, ed il 19,40% avevano 65 anni o erano pi\u00f9 anziani. La media dell'et\u00e0 per la contea era di 40 anni. Per ogni 100 femmine c'erano 94,40 maschi. Per ogni 100 femmine dai 18 anni in su c'erano 93,30 maschi.\nIl reddito medio di ogni nucleo abitativo nella contea era di $33.305, ed il guadagno medio per ogni famiglia era di $41.296. I maschi avevano un reddito medio di $27.495 contro i $20.278 per le femmine. Il reddito pro capite per la contea era di $16.619. Circa il 5,20% delle famiglie e l'8,20% della popolazione si trovava sotto alla soglia di povert\u00e0, inclusi il 9,40% di coloro al di sotto dei 18 anni ed il 9,10% di coloro che avevano dai 65 anni in su."}
{"id": "1589352", "revid": "365417", "url": "https://it.wikipedia.org/wiki?curid=1589352", "title": "Lagrein", "text": "Il Lagrein \u00e8 un vitigno a bacca nera autoctono dell'Alto Adige. Viene vinificato come rosso o rosato (\"Kretzer\"). Il terreno prediletto dal vitigno \u00e8 di tipo calcareo-argilloso con un sottosuolo ghiaioso; il grappolo ha una dimensione media con forma tendente al piramidale. Il Lagrein \u00e8 molto sensibile all'attacco degli acari e a volte pu\u00f2 essere infettato da peronospora ed oidio.\nAnalisi genetiche dimostrano nell'Italia del Nord una stretta parentela con il Teroldego e il Marzemino. Vi sono inoltre legami con Syrah, Dureza e Mondeuse Blanche.\nStoria.\nFino al XVIII secolo con \"Lagrein\" di solito si indicava il Lagrein bianco, che \u00e8 stato probabilmente fin dal Medioevo la pi\u00f9 importante variet\u00e0 nei dintorni di Bolzano. Indicato come \"Lagrinum bonum\" in un atto di Termeno nel 1379, una fonte di Bolzano nel 1498 nota esplicitamente il buon Lagrein bianco (\"gueten weissen Lagrein\"), mentre una del 1420 cita il \"l\u00e6grein wein\", sempre a Bolzano. Il Lagrein Rosso (\"rot lagrein\") trova la prima nominazione nel programma tirolese di Michael Gaismair del 1525.\nColtivazione.\nLe coltivazioni principali sono nelle aree intorno a Bolzano e nel quartiere di Gries, scomparse nel corso degli ultimi cento anni a causa della forte espansione della citt\u00e0. Negli ultimi decenni si \u00e8 espansa la coltivazione nelle zone orientali di Bolzano (Piani e Rencio) e nel comune di Ora. Soltanto dagli anni novanta il Lagrein viene commercializzato soprattutto come monovitigno rosso. Nel 2009 questa variet\u00e0 \u00e8 stata coltivata da 877 aziende su 416 ettari. 25.000 ettolitri di vino sono stati vinificati come rosso e 3.200 ettolitri come rosato (\"Kretzer\").\nSono state rilasciate le seguenti certificazioni D.O.C.: \nFuori dal territorio italiano, il vitigno \u00e8 coltivato in Australia, la cui prima vinificazione risale al 1991. Dal 2000 un gruppo di circa quindici aziende australiane vende vini varietali puri. In America esiste qualche piantagione, in California e nell'Oregon. I vini solitamente non sono commercializzati come Lagrein in purezza. In Germania \u00e8 presente una coltivazione nella regione vinicola Mosella.\nSinonimi.\nIl vitigno Lagrein \u00e8 anche conosciuto sotto il nome Blauer Lagrain, Burgundi Lagrein, Lagrain, Lagrino e Lagroin."}
{"id": "1589355", "revid": "177966", "url": "https://it.wikipedia.org/wiki?curid=1589355", "title": "Pace di Luneville", "text": ""}
{"id": "1589357", "revid": "436907", "url": "https://it.wikipedia.org/wiki?curid=1589357", "title": "The Early Singles (Pink Floyd)", "text": "The Early Singles \u00e8 un disco che raccoglie i primi singoli dei Pink Floyd, pubblicato come parte integrante del Box-Set \"Shine On\".\nEscludendo \"The Scarecrow\" (che appare su \"The Piper at the Gates of Dawn\") e \"Careful with That Axe, Eugene\" (che appare sul disco live \"Ummagumma\"), nessuna delle canzoni contenute nel disco \u00e8 apparsa su un album in studio. Inoltre negli USA le tracce \"Apples and Oranges\" e \"Point Me at the Sky\" non erano state estratte neanche come singolo."}
{"id": "1589358", "revid": "124314976", "url": "https://it.wikipedia.org/wiki?curid=1589358", "title": "Contea di Iowa (Iowa)", "text": "La contea di Iowa (in inglese Iowa County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di abitanti. Il capoluogo di contea \u00e8 Marengo."}
{"id": "1589360", "revid": "767487", "url": "https://it.wikipedia.org/wiki?curid=1589360", "title": "Contea di Jackson (Iowa)", "text": "La contea di Jackson (in inglese Jackson County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 20.296 abitanti. Il capoluogo di contea \u00e8 Maquoketa."}
{"id": "1589361", "revid": "767487", "url": "https://it.wikipedia.org/wiki?curid=1589361", "title": "Contea di Jasper (Iowa)", "text": "La contea di Jasper (in inglese Jasper County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 37213 abitanti. Il capoluogo di contea \u00e8 Newton.\nLa Contea di Jasper fu decisa nel 1846 e prende il nome dal sergente William Jasper, un eroe di guerra.\nGeografia fisica.\nLa contea ha una superficie di 1898,3\u00a0km\u00b2, di cui la quasi totalit\u00e0 (99,60%) \u00e8 rappresentato dalle terre emerse 1890,7\u00a0km\u00b2, e la restante superficie da laghi e fiumi (0,40%) (7,6\u00a0km\u00b2). La principale risorsa idrica della contea \u00e8 il Skunk River esso attraverso il suo territorio da nord a sud; altre risorse idriche sono rappresentate dai laghi Lake Mariposa and Rock Creek."}
{"id": "1589362", "revid": "767487", "url": "https://it.wikipedia.org/wiki?curid=1589362", "title": "Contea di Jefferson (Iowa)", "text": "La contea di Jefferson (in inglese Jefferson County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 16.181 abitanti. Il capoluogo di contea \u00e8 Fairfield."}
{"id": "1589364", "revid": "74801", "url": "https://it.wikipedia.org/wiki?curid=1589364", "title": "Contea di Johnson (Iowa)", "text": "La contea di Johnson (in inglese Johnson County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di abitanti. Il capoluogo di contea \u00e8 Iowa City."}
{"id": "1589365", "revid": "767487", "url": "https://it.wikipedia.org/wiki?curid=1589365", "title": "Contea di Jones (Iowa)", "text": "La contea di Jones, in inglese Jones County \u00e8 una contea dello Stato dell'Iowa, negli Stati Uniti. La popolazione al censimento del 2010 era di abitanti. Il capoluogo della contea \u00e8 Anamosa. La contea \u00e8 stata nominata in onore di George W. Jones, uno dei primi senatori degli Stati Uniti a rappresentare lo Stato dell'Iowa. Si tratta di una delle tre contee che compongono il Cedar Rapids Metropolitan Statistical Area.\nGeografia fisica.\nLa contea si trova ad est dell'Iowa. Secondo l'U.S. Census Bureau, la contea ha una superficie totale di \u00a0km\u00b2, di cui \u00a0km\u00b2 composti da terra e i rimanenti 3,6\u00a0km\u00b2 composti di acqua.\nStoria.\nLa contea di Jones fu formata il 21 dicembre del 1837. Il suo nome deriva dal senatore degli Stati Uniti e membro del Congresso George Wallace Jones.\nSociet\u00e0.\nCensimento 2010.\nIl censimento del 2010 ha registrato una popolazione di persone nella contea, con una densit\u00e0 di popolazione pari a 13,85 ab./km\u00b2. C'erano unit\u00e0 abitative, di cui occupate.\nCensimento 2000.\nIl censimento del 2000 ha registrato una popolazione di persone nella contea, con una densit\u00e0 di popolazione pari a 14 ab/km\u00b2. C'erano unit\u00e0 abitative con una densit\u00e0 media di 5 u.a./km\u00b2.\nLa composizione razziale della contea era composta dal 96,68% di bianchi, dallo 1,79% di neri o afroamericani, dallo 0,32% di nativi americani, dallo 0,22% di asiatici, dallo 0,23% di altre razze e dallo 0,78% di due o pi\u00f9 razze. Lo 1,05% della popolazione era di origine ispanica o Latina.\nSi contavano nuclei familiari, dove il 31,00% aveva figli di et\u00e0 inferiore ai 18 anni che vivono con loro, il 59,00% erano coppie sposate che vivono insieme, il 7,90% era composto da donne con marito assente e il 29,90% erano non-famiglie. Il 25,30% di tutte le famiglie erano formate da singoli individui e il 12,50% di questi aveva pi\u00f9 di 65 anni di et\u00e0.\nNella contea la popolazione era formata dal 24,10% con et\u00e0 inferiore ai 18 anni, il 7,90% fra i 18 e i 24, il 29,00% fra i 25 e i 44, il 23,30% dai 45 ai 64 e il 15,80% oltre i 65 anni di et\u00e0. L'et\u00e0 media era di 38 anni. Per ogni 100 donne c'erano 109,30 uomini. Per ogni 100 donne sopra i 18 anni, c'erano 111,60 maschi.\nIl reddito medio per una famiglia nella contea era di $, e il reddito medio per una famiglia era di $. I maschi avevano un reddito medio di $ contro $ per le femmine. Il reddito pro capite per la contea era di $ 17.816. Circa il 6,20% delle famiglie e il 8,60% della popolazione era sotto la soglia di povert\u00e0, di cui il 8,80% sotto i 18 anni e 10,20% oltre i 65 anni di et\u00e0."}
{"id": "1589366", "revid": "767487", "url": "https://it.wikipedia.org/wiki?curid=1589366", "title": "Contea di Taylor (Iowa)", "text": "La contea di Taylor (in inglese Taylor County) \u00e8 una contea dello Stato dell'Iowa, negli Stati Uniti.\nLa popolazione al censimento del 2000 era di 6.958 abitanti.\nIl capoluogo di contea \u00e8 Bedford."}
{"id": "1589367", "revid": "87528260", "url": "https://it.wikipedia.org/wiki?curid=1589367", "title": "Lago Idku", "text": "Il lago Idku \u00e8 un lago salmastro che si trova in Egitto nella regione del delta del Nilo nella zona settentrionale del governatorato di Beheira a ovest del ramo di Rosetta del Nilo. Il lago \u00e8 immediatamente a sud della citt\u00e0 di Idku, si estende per circa 35 km parallelamente alla costa e ha una larghezza massima di 26 km. \u00c8 collegato al Mediterraneo dal canale di Al-Ma'addiyah (Bughaz El Maadia).\nVi sono tre principali canali di scolo che scaricano nel lago, mentre il Bughaz El Maadia fornisce un collegamento con il mare. L'acqua del lago \u00e8 prevalentemente dolce, ma la sua salinit\u00e0 aumenta verso il canale di collegamento al mare e durante l'estate. La maggior parte dei margini del lago sono ricoperte da una fitta vegetazione di Phragmites e Typha, che coprono circa il 50% della superficie del lago. Barene, saline e alte dune, cos\u00ec come alcuni frutteti, sono presenti sul cordone di terra che separa il lago dal Mediterraneo. Il lago di Idku supporta una pesca di moderata importanza.\nSul lago nidificano alcune specie di uccelli da palude quali il pollo sultano, il tarabusino e il coucal del Senegal (\"Centropus senegalensis\")."}
{"id": "1589368", "revid": "33751", "url": "https://it.wikipedia.org/wiki?curid=1589368", "title": "Lega giordana professionistica 2004-2005", "text": "L'edizione 2004-05 del campionato giordano di calcio vide la vittoria finale del Al-Wahdat"}
{"id": "1589383", "revid": "36426", "url": "https://it.wikipedia.org/wiki?curid=1589383", "title": "Khanato del Ciaghtay", "text": ""}
{"id": "1589384", "revid": "36426", "url": "https://it.wikipedia.org/wiki?curid=1589384", "title": "Syr-Darja", "text": ""}
{"id": "1589385", "revid": "339392", "url": "https://it.wikipedia.org/wiki?curid=1589385", "title": "Ospitalieri di Rodi", "text": ""}
{"id": "1589386", "revid": "36426", "url": "https://it.wikipedia.org/wiki?curid=1589386", "title": "Ivan III il Grande", "text": ""}
{"id": "1589388", "revid": "115549", "url": "https://it.wikipedia.org/wiki?curid=1589388", "title": "Legge elettorale del 2005", "text": ""}
{"id": "1589393", "revid": "1892728", "url": "https://it.wikipedia.org/wiki?curid=1589393", "title": "La paura fa novanta XVII", "text": ""}
{"id": "1589394", "revid": "36426", "url": "https://it.wikipedia.org/wiki?curid=1589394", "title": "Riccardo III di Cornovaglia", "text": ""}
{"id": "1589398", "revid": "132266", "url": "https://it.wikipedia.org/wiki?curid=1589398", "title": "Porcellum", "text": ""}
{"id": "1589403", "revid": "1603714", "url": "https://it.wikipedia.org/wiki?curid=1589403", "title": "Chiesa di San Giacomo di Rialto", "text": "La chiesa di San Giacomo di Rialto (conosciuta popolarmente come \"San Giacom\u00e9to\") \u00e8 un edificio religioso della citt\u00e0 di Venezia, situato nel sestiere di San Polo.\nCome suggerisce l'appellativo, che serve per distinguerla dalla chiesa di San Giacomo dall'Orio a Santa Croce, essa si trova sulla sinistra del noto ponte di Rialto. La chiesa fa parte dell'associazione Chorus Venezia.\nStoria.\nLa tradizione la considera la chiesa pi\u00f9 antica di Venezia, consacrata il 25 marzo 421. Fu principiata per il voto di un carpentiere, tale Candioto o Eutinopo, che si sarebbe rivolto al santo titolare per domare un grave incendio. Secondo la cronaca del doge Andrea Dandolo, alla costruzione partecip\u00f2 numerosa la comunit\u00e0 padovana e padovano era uno dei vescovi presenti al rito di consacrazione, l'episcopo Severiano dei Dauli. La tradizione vuole che le genti di \"Rivoalto\", per ringraziare Padova, donassero a loro volta la chiesa di San Clemente Papa. Gli studi hanno dimostrato, per\u00f2, che l'edificio \u00e8 molto pi\u00f9 tardo: ad esempio, nella donazione degli Orio, documento del 1097, viene descritto il terreno su cui esso sorge, senza citare la chiesa. La prima citazione certa risale invece al maggio 1152, quando si parla di un \"Henricum Navigaiosum plebanum sancti Johannis et sancti Jacobi de Rivoalto\".\nNel 1513 essa scamp\u00f2 al grave incendio che devast\u00f2 l'area commerciale adiacente e nel 1601 il doge Marino Grimani ne ordin\u00f2 il restauro, durante il quale fu rialzato il pavimento per fronteggiare l'acqua alta.\nDescrizione.\nInteressanti l'esterno con il campanile a vela, il grande orologio (utile al mercato, che si svolgeva di fronte) e il portico gotico, uno degli ultimi esempi del genere rimasti in citt\u00e0.\nL'interno segue il tradizionale schema a croce con una cupola centrale, imitato poi nel Rinascimento.\nLa storia della chiesa \u00e8 dunque legata al mercato di Rialto: testimonianza di ci\u00f2 \u00e8 un'iscrizione latina all'esterno dell'abside, che invita i commercianti all'onest\u00e0: \"Hoc circa templum sit jus mercantibus aequum pondera nec vergant nec sit conventio prava\" (Intorno a questa chiesa sia equa la legge dei mercanti, giusti i pesi e leali i contratti).\nAttualmente \u00e8 una chiesa rettoriale, dipendente dalla parrocchia di San Silvestro (vicariato di San Polo-Santa Croce-Dorsoduro)."}
{"id": "1589404", "revid": "1543377", "url": "https://it.wikipedia.org/wiki?curid=1589404", "title": "Harran", "text": "Harran () \u00e8 una citt\u00e0 della Turchia, centro dell'omonimo distretto della provincia di \u015eanl\u0131urfa.\nGeografia fisica.\nHarran si trova a a sud est di \u015eanl\u0131urfa, in prossimit\u00e0 del confine con la Siria, in un'area di cultura araba.\nToponimo.\nAnticamente fu il principale centro della Mesopotamia settentrionale. Durante il periodo assiro fu nota come \"\u1e2aarr\u0101nu\", poi \"Carrhae\" nel periodo romano (greco \u039a\u03ac\u1fe4\u1fe5\u03b1\u03b9). Durante i primi secoli del cristianesimo fu nota come \"Hellenopolis\" (\u1ffe\u0395\u03bb\u03bb\u03b7\u03bd\u1f40\u03c0\u03bf\u03bb\u03b9\u03c2) per poi riprendere l'antico nome d'origine assira, venendo chiamata \"\u1e24arr\u0101n\" (\u062d\u0631\u0651\u0627\u0646) nel periodo islamico.\nStoria.\nL'insediamento che sarebbe diventato Harran inizi\u00f2 come un tipico villaggio della Cultura di Halaf fondato intorno al 6200 a.C. come parte della diffusione dei villaggi agricoli in tutta l'Asia occidentale. Dalla sua posizione alla confluenza dei fiumi Jullab e Balikh crebbe gradualmente di dimensioni fino a un periodo di rapida urbanizzazione nel successivo periodo di Uruk. Durante la prima et\u00e0 del bronzo (3000-2500 a.C.) Harran crebbe fino a diventare una citt\u00e0 fortificata. La citt\u00e0-stato di Harran faceva parte di una rete di citt\u00e0-stato, chiamata civilt\u00e0 Kish, centrata nel Levante siriano e nell'alta Mesopotamia. L'ascesa di Harran ha rispecchiato da vicino la crescita simile dei suoi partner commerciali, Ebla, Ugarit e Alalakh, in un processo chiamato urbanizzazione secondaria. La sua vita come citt\u00e0-stato sovrana termin\u00f2 quando fu annessa all'Impero accadico e il suo successore all'impero neo-sumero. Dopo la caduta di Ur fu di nuovo indipendente per un certo periodo fino a quando fu abbandonata dall'espansione degli amorrei nel 1800 a.C. Successivamente fu ricostruita come una citt\u00e0 assira di Harr\u0101nu, che significa \"crocevia\" in lingua accadica.\nEt\u00e0 del bronzo.\nLe prime notizie di Harran provengono dalle tavolette di Ebla (fine del III millennio a.C.). Da queste, \u00e8 noto che uno dei primi re o signore di Harran aveva sposato una principessa eblaita, Zugalum, che poi divenne \"regina di Harran\", e il cui nome appare in una serie di documenti. Sembra che Harran rimase una parte del regno regionale eblaita per un certo periodo da allora in poi.\nLettere reali dalla citt\u00e0 di Mari al centro dell'Eufrate, hanno confermato che l'area intorno al fiume Balikh \u00e8 rimasta occupata in c. XIX secolo a.C. Una confederazione di trib\u00f9 semi-nomadi era particolarmente attiva nella regione vicino ad Harran a quel tempo.\nUn tempio del dio della luna Sin (o Nanna) fu fondato alla fine dell'Impero neo-sumero (circa 2000 a.C.). Questo tempio era chiamato la Casa della gioia (Sumero: E-hul-hul, Cuneiforme: \ud808\udc8d\ud808\udd3e\ud808\udd3e E2.HUL2.HUL2). Le rovine di questo tempio si trovano attualmente sotto il palazzo del califfo Merwan II (744-750 d.C.). Sebbene la data esatta di fondazione sia incerta, potrebbe essere iniziata come una costola del tempio lunare principale di Nanna a Ur, successivamente avrebbe dato rifugio ai sacerdoti fuggiti da Ur durante la guerra nel Periodo di Isin e Larsa. L'attestazione dell'esistenza del tempio appare per la prima volta al tempo di Hammurapi, perch\u00e9 \u00e8 registrato come firmatario di un trattato l\u00ec. Infatti, Sin di Harran fu garante della parola dei re tra il 1900-900 a.C., poich\u00e9 il suo nome \u00e8 testimone della falsificazione dei trattati internazionali.\nEt\u00e0 Assira.\nNel XX secolo a.C., Harran fu fondata come avamposto mercantile dell'Impero assiro grazie alla sua posizione ideale. La comunit\u00e0, gi\u00e0 ben consolidata, era situata lungo una rotta commerciale tra il Mediterraneo e le pianure del medio Tigri. Si trovava direttamente sulla strada che da Antiochia corre verso est verso Nisibi e Ninive. Il Tigri potrebbe essere percorso fino al delta, a Babilonia. Lo storico romano del IV secolo Ammiano Marcellino (325/330 - dopo il 391) disse: \"Da l\u00ec (Harran) due diverse strade reali conducono in Persia: quella a sinistra attraverso il regno neo-assiro di Adiabene e attraverso il Tigri; quella sulla destra, attraverso l'Assiria e l'Eufrate.\" Non solo Harran aveva un facile accesso sia alle strade assira che a quelle babilonesi, ma anche alla strada nord verso l'Eufrate che forniva un facile accesso a Malatiyah e all'Asia Minore.\nSecondo autori romani come Plinio il Vecchio, anche durante il periodo classico, Harran mantenne una posizione importante nella vita economica dell'Assiria.\nAll'inizio Harran era una delle principali citt\u00e0 assire che controllava il punto in cui la strada da Damasco si unisce alla strada che collegava Ninive cone Carchemish. Questa posizione strategica, aveva reso Harran un crocevia di merci, diventando conseguentemente un luogo di incursioni. Nel XVIII secolo a.C., il re assiro Shamshi-Adad I (1813\u20131781 a.C.) lanci\u00f2 una spedizione per mettere in sicurezza la rotta commerciale di Harran.\nEt\u00e0 Ittita.\nDopo il trattato tra Suppiluliuma I - Shattiwaza (XIV secolo a.C.) tra l'Impero Ittita ed il regno dei Mitanni, Harran fu bruciata da un esercito ittita guidato dal principe Piyashshili nel corso della campagna per la conquista del regno dei Mitanni.\nEt\u00e0 Neo Assira.\nNel XIII secolo a.C., il re assiro Adad-Nirari I rifer\u00ec di aver conquistato la \"fortezza di Kharani\" e di averla annessa come provincia. Viene spesso menzionato nelle iscrizioni assire gi\u00e0 al tempo di Tiglat-Pileser I, intorno al 1100 a.C., sotto il nome di Harranu (accadico \"harr\u0101nu\", \"strada, sentiero; campagna, viaggio\"). Tiglat-Pileser aveva una fortezza l\u00ec e disse che era soddisfatto dell'abbondanza di elefanti nella regione.\nLe iscrizioni del X secolo a.C. rivelano che Harran aveva alcuni privilegi di esenzione fiscale e libert\u00e0 da certe forme di obblighi militari. Era stata persino definita la \"citt\u00e0 libera di Harran\". Tuttavia, nel 763 a.C., fu saccheggiata dopo una rivolto contro il controllo assiro, che port\u00f2 alla perdita di quei privilegi. Solo quando Sargon II ripristin\u00f2 l'ordine, alla fine dell'VIII secolo a.C., quei privilegi furono ripristinati. Nel periodo neo-assiro Shalmanester d'Assiria restaur\u00f2 il tempio nel IX secolo a.C. che fu nuovamente restaurato da Assurbanipal intorno al 550 a.C.\nEt\u00e0 Neo Babilonese.\nDurante la caduta dell'Impero neo-assiro, Harran divenne la roccaforte del suo ultimo re, Ashur-uballit II, che si era ritirato da Ninive quando fu saccheggiata da Nabopolassar di Babilonia e dai suoi alleati Medi nel 612 a.C.. Harran fu assediata e conquistata da Nabopolassar e Ciassare nel 610 a.C.. Fu brevemente ripresa da Ashur-uballit II e dai suoi alleati egiziani nel 609 a.C., prima che cadesse definitivamente nelle mani dei Medi e dei Babilonesi nel 605 a.C. Anche l'ultimo re del periodo neo-babilonese, Nabonede, proveniva da Harran come comprovato da testimonianze del tempio della stele di sua madre Adad-Guppi, di origine assira. Nabonede fece una sostanziale espansione al Tempio di Sin, ed \u00e8 da questa fase del funzionamento del tempio che divenne un famoso centro di astronomia e conoscenza nell'antichit\u00e0 classica. La citt\u00e0 divenne un bastione per l'adorazione del dio della luna Sin durante il regno di Nabonedo nel 556-539 a.C., con grande costernazione della citt\u00e0 di Babilonia nel sud, dove Marduk rimase la divinit\u00e0 principale.\nEt\u00e0 Persiana.\nHarran divenne parte dell'Impero dei Medi dopo la caduta dell'Assiria e successivamente pass\u00f2 alla dinastia persiana achemenide nel VI secolo a.C. Entr\u00f2 a far parte della provincia persiana di Athura, la parola persiana per Assiria. La citt\u00e0 rimase nelle mani dei persiani fino al 331 a.C., quando i soldati del conquistatore macedone Alessandro Magno entrarono nella citt\u00e0.\nEt\u00e0 Seleucide.\nDopo la morte di Alessandro l'11 giugno 323 a.C., la citt\u00e0 fu contestata dai suoi successori: Perdicca, Antigono Monoftalmo ed Eumene visitarono la citt\u00e0, ma alla fine entr\u00f2 a far parte del regno di Seleuco I Nicatore, dell'Impero seleucide e capitale di una provincia chiamata Osrhoene (la traduzione greca del vecchio nome Urhai). Per un secolo e mezzo la citt\u00e0 fior\u00ec e divenne indipendente quando la dinastia dei Parti della Persia occup\u00f2 Babilonia. I re dei Parti e dei Seleucidi erano entrambi felici di uno stato cuscinetto, e la dinastia degli Abgaridi arabi, tecnicamente vassalli del \"re dei re\" parti, avrebbe governato Osrhoene per secoli. La lingua principale parlata in Oshroene era l'aramaico.\nEt\u00e0 classica.\nIn epoca romana, Harran era noto come \"Carrhae\", e fu il luogo della battaglia di Carrhae nel 53 aC, in cui i Parti, comandati dal generale Surena, sconfissero un grande esercito romano al comando di Crasso, che fu ucciso. Secoli dopo, l'imperatore Caracalla fu assassinato qui, probabilmente su istigazione di Macrino (217 d.C.). Nel III secolo la regione era una provincia di frontiera dell'Impero Romano, luogo di grandi guerre tra Roma e la Persia. L'imperatore Galerio fu sconfitto nelle vicinanze dai successori dei Parti, la dinastia dei Sassanidi di Persia, nel 296 d.C. La citt\u00e0 ha alternato il dominio dei Sassanidi e dei Romani in pi\u00f9 occasioni dal IV al VI secolo. Il generale persiano Shahrbaraz complet\u00f2 la conquista di Oshroene un'ultima volta per i Sassanidi intorno al 610. La citt\u00e0 pass\u00f2 sotto il controllo romano dopo l'offensiva di successo dell'imperatore Eraclio nel 620 d.C.per un periodo molto breve, prima di essere rilevata dalla nuova potenza emergente, i Rashidun. Nel 640 (19 del calendario musulmano), Carrhae fu conquistata dal generale arabo musulmano 'Iy\u0101\u1e0d b. Ghanm.\nEt\u00e0 Islamica.\nAll'inizio del periodo islamico, Harran si trovava nella terra della trib\u00f9 Mudar (Diyar Mudar), la parte occidentale della Mesopotamia settentrionale (Jazira). Insieme ad ar-Ruha' (odierna \u015eanl\u0131urfa) e Raqqa era una delle principali citt\u00e0 della regione. Durante il regno del califfo omayyade Marwan II, Harran divenne la sede del governo califfale dell'impero islamico che si estendeva dalla Spagna all'Asia centrale.\nSi presume sia stato il califfo abbaside al-Ma'mun che, mentre attraversava Harran diretto a una campagna contro l'Impero bizantino, costrinse gli Harraniani a convertirsi a una delle \"religioni del libro\", che significa ebraismo, cristianesimo o Islam. Il popolo pagano di Harran si identific\u00f2 con i Sabei per ricadere sotto la protezione dell'Islam. I cristiani aramei e assiri rimasero cristiani. I Sabei sono stati menzionati nel Corano, ma quelli erano il gruppo di Mandei (una setta gnostica). Gli Harraniani potrebbero essersi identificati come Sabei per mantenere le loro credenze religiose.\nDurante la fine dell'VIII e del IX secolo, Harran era un centro per la traduzione di opere di astronomia, filosofia, scienze naturali e medicina dal greco al siriaco da parte degli assiri, e quindi in arabo, portando la conoscenza del mondo classico all'emergente lingua araba civilt\u00e0 nel sud. Baghdad \u00e8 arrivata a questo lavoro pi\u00f9 tardi di Harran. Molti importanti studiosi di scienze naturali, astronomia e medicina provengono da Harran.\nFine dei Sabei.\nNel 1032 o 1033, il tempio dei Sabei fu distrutto e la comunit\u00e0 urbana estinta da una rivolta della popolazione rurale 'alid-sciita e dalle milizie musulmane impoverite. Nel 1059\u201360, il tempio fu ricostruito in una residenza fortificata dal principe Numayride Mani ibn Shabib. I Numayridi erano una trib\u00f9 araba che dominava il Diyar Mudar (Jazira occidentale) durante l'XI secolo e aveva governato Harran pi\u00f9 o meno ininterrottamente dal 990. Il sovrano Zangide Nur al-Din Mahmud trasform\u00f2 la residenza in una poderosa fortezza.\nLe Crociate.\nDurante le Crociate, il 7 maggio 1104, fu combattuta una battaglia decisiva nella valle del fiume Balikh, comunemente nota come la battaglia di Harran. Tuttavia, secondo Matteo di Edessa, il luogo effettivo della battaglia si trova a due giorni da Harran. Alberto di Aquisgrana e Fulcherio di Chartres individuano il campo di battaglia nella pianura di fronte alla citt\u00e0 di Raqqa. Durante la battaglia, Baldovino di Bourcq, conte di Edessa, fu catturato dalle truppe dell'Impero Selgiuchide. Dopo la sua liberazione Baldovino divenne re di Gerusalemme. Alla fine del XII secolo, Harran serv\u00ec insieme a Raqqa come residenza dei principi curdi ayyubidi. Il sovrano ayyubide della Jazira, Al-Adil I, rafforz\u00f2 nuovamente le fortificazioni del castello. Negli anni intorno al 1260, la citt\u00e0 fu completamente distrutta e abbandonata durante le invasioni mongole della Siria. Il padre del famoso studioso hanbalita Ibn Taymiyyah era un rifugiato di Harran, stabilitosi a Damasco. Lo storico curdo del XIII secolo Abu al-Fida descrive la citt\u00e0 come in rovina. Il viaggiatore dell'inizio del XIV secolo Giordano di S\u00e9verac dedica il capitolo 10 dei suoi \"Mirabilia descripta\" ad \"Aran\", che molto probabilmente \u00e8 Harran. L'intero capitolo recita: \"Qui segue riguardo alla terra di Aran. Riguardo ad Aran non dico assolutamente nulla, visto che non c'\u00e8 nulla che valga la pena notare\".\nLa Harran attuale.\nHarran \u00e8 famosa per le sue tradizionali case di argilla ad \"alveare\", costruite interamente senza legno. La loro tecnologia costruttiva le rende fresche all'interno, adattandosi alle esigenze climatiche della regione, e si ipotizza che si costruiscano nella stessa maniera da almeno 3.000 anni. Alcune erano ancora in uso come abitazioni fino agli anni '80. Tuttavia, quelle che rimangono oggi sono esposizioni strettamente turistiche, mentre la maggior parte della popolazione di Harran vive in un piccolo villaggio di recente costruzione a circa 2 chilometri dal sito principale. Nel sito storico, le rovine delle mura e delle fortificazioni della citt\u00e0 sono ancora al loro posto, con una porta della citt\u00e0 in piedi, insieme ad alcune altre strutture. Gli scavi di un vicino tumulo sepolcrale del IV secolo aC continuano sotto la direzione dell'archeologo Nurettin Yard\u0131mc\u0131. La popolazione del villaggio oggi \u00e8 composta principalmente da persone di etnia araba. Si ritiene che gli antenati degli abitanti del villaggio si siano stabiliti qui durante il XVIII secolo dall'Impero Ottomano. Le donne del villaggio hanno spesso tatuaggi e sono vestite con abiti tradizionali beduini. Ci sono alcuni villaggi assiri nell'area generale. Alla fine degli anni '80, la grande pianura di Harran divenne arida a causa del prosciugamento dei torrenti C\u00fcllab e Deysan. Oggi la pianura \u00e8 nuovamente irrigata grazie al recente Progetto dell'Anatolia Sud-Orientale (in turco: \"G\u00fcneydo\u011fu Anadolu Projesi\", GAP), che consente di coltivare nuovamente cotone e riso.\nReligione.\nLa citt\u00e0 era la principale dimora del dio lunare mesopotamico Sin, sotto gli Assiri e i Neobabilonesi / Caldei e persino in epoca romana.\nEssi erano una citt\u00e0 a differenza di vuoti di new avevo ego fortemente spirituale , essi passarono sotto 3 imperi religiosi (cristiani ,islamici del califfato e ebrei [senza contare l\u2019impero ottomano ]) essi tuttavia riuscirono a mantenere i loro culti filosofici e planetari tanto da riuscire a evitare la dicitura pagana ma venivano descritti culti astrali . \ndicevano di avere un libro sacro che gli era stato dato da un profeta legislatore che fu riconosciuto in Ermete Trismegisto . \nSecondogenito un'antica opera araba nota come \"Kitab al-Magall\" o \"Libro dei Rotoli\" (parte della letteratura pseudo Clementina), Harran era una delle citt\u00e0 costruite da Nimrod, quando Peleg aveva 50 anni. La Grotta dei Tesori, manoscritto in lingua siriaca (c. 350) contiene un racconto simile della costruzione di Harran e delle altre citt\u00e0 di Nimrod, ma colloca l'evento quando Reu aveva 50 anni. La Grotta dei Tesori aggiunge un'antica leggenda secondo cui non molto tempo dopo, Tammuz fu inseguito ad Harran dall'amante di sua moglie, B'elshemin, e che lui (Tammuz) incontr\u00f2 il suo destino l\u00ec quando la citt\u00e0 fu poi bruciata.\nI residenti pagani di Harran mantennero anche la tradizione di celebrare elaborati riti per ricordare la morte di Tammuz, nel mese del calendario Babilonese che porta il suo nome (Luglio), almeno fino al X secolo d.C..\nLo storico cristiano del XIII secolo Barebreo, menziona nella sua cronografia che Harran era stato costruito da Cainan (il padre dell'antenato di Abramo Sela in alcuni resoconti), ed era stato chiamato per un altro figlio di Cainan chiamato Harran.\nIl tempio di Sin fu ricostruito da diversi re, tra cui l'assiro Assurbanipal (VII secolo a.C.) e il neo-babilonese Nabonide (VI secolo a.C.). Erodiano (IV. 13, 7) menziona che la citt\u00e0 possedeva ai suoi tempi un tempio della luna.\nHarran \u00e8 stata sin dall'inizio un centro della cristianit\u00e0 assira ed \u00e8 stato il primo luogo in cui le chiese sono state appositamente costruite in modo palese. Tuttavia, molte persone di Harran mantennero la loro antica fede pagana durante il periodo cristiano e per un certo periodo furono ancora adorate le antiche divinit\u00e0 mesopotamiche / assire come Sin e Ashur.\n\"Carrhae\" era la sede di una diocesi cristiana prima del primo concilio di Nicea del 325, al quale partecip\u00f2 il suo vescovo Geronzio. Nel 361 il suo vescovo Barses fu trasferito ad Edessa, capoluogo della provincia romana di Osrhoene e quindi sede metropolitana di cui era suffraganea il vescovado di Carrhae. I nomi di altri undici vescovi di Carrhae, compreso quello di Abramo di Carrhae, sono noti da allora fino a Tawdurus Abu Qurra, vescovo di Carrhae da prima del 787 a dopo l'813, e autore di molti trattati in siriaco e arabo. Dopo di lui, la sede pass\u00f2 nelle mani di vescovi giacobiti non calcedoniani, di cui Michele il Siro ne nomina diciassette che vissero tra l'VIII e il XII secolo. Oggi non \u00e8 pi\u00f9 una sede vescovile residenziale, ma rimane una sede titolare dalla Chiesa cattolica.\nArcheologia.\nT. E. Lawrence (\"Lawrence d'Arabia\") ha esaminato l'antico sito di Harran. Decenni dopo, nel 1950, Seton Lloyd condusse l\u00ec un'indagine archeologica di tre settimane. Uno scavo anglo-turco fu iniziato nel 1951, terminando nel 1956 con la morte di D. S. Rice. Un altro scavo \u00e8 avvenuto nel 1959.\nLa grande moschea di Harran \u00e8 la pi\u00f9 antica moschea costruita in Anatolia come parte dell'architettura islamica. Conosciuta anche come la Moschea del Paradiso, questo monumento \u00e8 stato costruito dall'ultimo califfo omayyade Marwan II tra gli anni 744-750. L'intera pianta della moschea che ha dimensioni di 104 \u00d7 107 m, insieme ai suoi ingressi, \u00e8 stata portata alla luce durante gli scavi condotti dal Dott. Nurettin Yardimer dal 1983. Gli scavi sono attualmente in corso anche al di fuori delle porte nord e ovest. Della grande moschea, sono rimasti in piedi fino ad oggi, il minareto alto 33,30 m, la fontana, il mihrab e muro orientale, che hanno subito diversi processi di restauro \".\nGli scavi ad Harran dal 2012 al 2013 si sono concentrati sulle mura, sul tumulo al centro della citt\u00e0 e sul castello (\"Kale\"). Nel 2012 e 2013, la Direzione del Museo \u015eanl\u0131urfa, con il professor Mehmet \u00d6nal (Professore di Archeologia all'Universit\u00e0 di Harran) in qualit\u00e0 di consulente, ha eseguito lavori di scavo a scopo di restauro sulla parte occidentale delle mura della citt\u00e0, scoprendo le mura, le torri e i bastioni. Negli scavi nella parte settentrionale del Castello sono stati scoperti una galleria e un corridoio merlato sul lato ovest. Vicino alla porta sud-est, \u00e8 stata trovata un'iscrizione greca incastonata in un muro e i resti di un ambone in marmo rosa con iscrizione sono stati trovati come spolia nel tamponamento di un muro della torre d'ingresso principale ovest. Nel 2014, a seguito di una decisione del Consiglio dei Ministri e per gentile concessione del Ministero della Cultura e del Turismo, sono stati condotti ulteriori lavori di scavo, sempre sotto la direzione del professor \u00d6nal. In questi lavori, vicino alla Grande Moschea di Harran, furono scoperti i bagni pubblici del Bazaar, il Bazaar orientale, il Bazaar porticato, i bagni pubblici e un negozio e laboratorio di profumeria. Nel Bazar Orientale sono stati trovati molti frammenti di lampade di vetro, mortaio e scaffali caduti in un negozio, mentre in un'altra sono stati recuperati una bilancia pesi e manufatti metallici e in profumeria sono stati trovati centinaia di vasi sferoconici caduti dagli scaffali. Nel 2016, sono stati effettuati scavi sulle mura della citt\u00e0 (a ovest della porta meridionale, Porta \"Raqqa\"), rivelando parte del muro e portando alla scoperta di una statua rotta di una donna con un'iscrizione siriaca e un rilievo maschile, entrambi usato come spolia nel muro. Negli scavi del 2014-2016 effettuati nel lato ovest del Castello \u00e8 stato scoperto un corridoio merlato appartenente ad un secondo sistema difensivo adiacente alla cinta muraria del Castello (tra le torri poligonali e rettangolari).\nGli scavi nel 2017-2018 nella parte meridionale del castello hanno individuato un bagno pubblico al secondo piano. Il bagno pubblico \u00e8 ben conservato, con frigidarium, spogliatoio, tepidarium, caldarium, ipocausto e fornace (praefurnium). Sono stati effettuati scavi anche a nord-ovest del tumulo al centro del sito, dove sono state trovate case dei periodi Zengid e Ayyubid, ceramiche, monete ecc. Negli strati superiori e pareti di mattoni di argilla, statuette e frammenti di ceramica appartenenti all'et\u00e0 del bronzo negli strati inferiori. A est del tumulo, un mattone cuneiforme della data dell'et\u00e0 del ferro \u00e8 stato trovato negli strati superiori e muri di mattoni di argilla dell'et\u00e0 del bronzo negli strati inferiori, cos\u00ec come gli scheletri di una donna e bambini, figurine di terracotta, Sigilli calcolitici, pezzi di ceramica, ecc. Nel 2019, una sala a nord del bagno pubblico del Castello e un altro corridoio merlato davanti alla porta sud-est sono stati parzialmente scavati. Gli scavi previsti per il 2020 si concentreranno sul Castello, sulla parte orientale della Grande Moschea e sul tumulo centrale."}
{"id": "1589408", "revid": "260676", "url": "https://it.wikipedia.org/wiki?curid=1589408", "title": "Melegatti", "text": "La Melegatti 1894 S.p.A. \u00e8 un'azienda dolciaria italiana con sede a San Giovanni Lupatoto, in Provincia di Verona, specializzata nella produzione di pandoro (dolce ideato dal fondatore stesso dell'azienda Domenico Melegatti), panettoni, colombe pasquali, torte e croissant.\nStoria.\nL'azienda venne fondata nel 1894 a Verona dal pasticcere Domenico Melegatti, presso un'antica pasticceria che aveva sede in Corso Porta Borsari, 21.\nTra i prodotti facenti parte del catalogo di Melegatti, il pandoro \u00e8 probabilmente quello che maggiormente identifica l'azienda veronese, oltre a essere stata la prima creazione di Melegatti, che ne invent\u00f2 nome, forma e ricetta.\nIl 14 ottobre 1894 il Ministero dell'agricoltura, dell'industria e del commercio assegn\u00f2 a Domenico Melegatti l'attestato di Privativa che riconosceva il brevetto per la produzione del pandoro che, anche negli anni a venire, rimarr\u00e0 uno dei prodotti di punta dell'azienda veronese. Il brevetto del pandoro venne infatti dal Ministero dell'Agricoltura e Commercio per averne inventato il nome, la forma e la ricetta.\nNel 1904 l'azienda ottenne un altro attestato di Privativa Industriale per l'invenzione del \"Pan Reale\".\nAlla morte di Domenico Melegatti nel 1914 eredit\u00f2 tutto una nipote, Irma Barbieri, sposata con Virgilio Turco, uno stretto collaboratore di Melegatti, il quale gestiva il negozio aperto a Milano in corso Vittorio Emanuele. Alla morte di Virgilio Turco e Irma Barbieri l'azienda pass\u00f2 ai figli Antonio, Giuseppe, Carolina, sposata con Ronca, e Lorenza Turco (poi uscita dall'azienda). Per questo oltre alla Famiglia Turco, nell'azionariato Melegatti entr\u00f2 anche la famiglia Ronca. Da allora le due famiglie, con il 50% ciascuno di propriet\u00e0, avranno strategie diverse.\nNegli anni l'azienda crebbe e dopo la fine della Seconda Guerra Mondiale, la \"Casa del Pandoro Melegatti\" divent\u00f2 una Societ\u00e0 a responsabilit\u00e0 limitata. Nel 1951 venne aperto il primo stabilimento industriale a produzione automatizzata, in via Raggio di Sole. Lo sviluppo dell'azienda procedette anche negli anni sessanta, in particolare con la diffusione dei prodotti Melegatti non solo nei negozi di pasticceria, ma anche nei supermercati che cominciavano ad aprire sul territorio nazionale.\nNel 1983 viene inaugurato un nuovo stabilimento a San Giovanni Lupatoto.\nNel 2016 la societ\u00e0, presieduta da Emanuela Perazzoli dopo la scomparsa di Salvatore Ronca, entr\u00f2 in una crisi economica dovuta a vari fattori, tra i quali: la forte concorrenza da parte della nota azienda, anch'essa veronese, Bauli, e l'investimento molto oneroso per l'apertura di un nuovo stabilimento a San Martino Buon Albergo, vicino a Verona, che avrebbe dovuto consentire di rendere l'attivit\u00e0 industriale della societ\u00e0 meno stagionale attraverso la produzione di prodotti dolciari vendibili per tutto il periodo dell'anno.\nNell'ottobre 2017, a causa di investimenti ancora non produttivi e non riuscendo a pagare i fornitori e i dipendenti, l'azienda ha chiuso tra le proteste dei dipendenti posti in cassa integrazione. Michele Turco, figlio di Giuseppe Turco, si \u00e8 offerto di riprendere il controllo della societ\u00e0.\nNel novembre dello stesso anno, grazie ai sei milioni di euro del fondo maltese Abalone, l'azienda ha ripreso a produrre pandori e panettoni per il 25 dicembre e i lavoratori (di cui 90 fissi e 220 stagionali) hanno potuto ricevere gli stipendi non percepiti da settembre.\nNonostante una campagna social per l'acquisto dei prodotti Melegatti al fine di salvare il posto di lavoro dei dipendenti, campagna che porta a un netto incremento delle vendite, il 12 dicembre la propriet\u00e0 ferma la produzione e mette il personale in cassa integrazione, ma la settimana successiva, viene ritirata vista l'alta richiesta dei consumatori, e la preparazione di colombe pasquali. Il Gruppo Hausbrandt Trieste 1892 ha messo a garanzia della campagna di Pasqua un assegno da un milione di euro e ha espresso la volont\u00e0 di acquisire la propriet\u00e0 dell\u2019azienda, poi non concretizzatasi.\nIl 29 maggio 2018, il tribunale di Verona ha dichiarato il fallimento della storica societ\u00e0, a causa di debiti pregressi di circa 50 milioni di euro.\nDopo il fallimento l\u2019azienda \u00e8 stata aggiudicata, il 28 settembre 2018, dal Tribunale di Verona per 13,5 milioni alla famiglia vicentina Spezzapria, che controlla Forgital Group.\nIl 21 novembre 2018, in vista del Natale e a valle della conclusione delle operazioni di cessione alla famiglia vicentina Spezzapria, riapre lo storico stabilimento veronese.\nIl pandoro.\nInventato nel 1894, il pandoro nacque da una tradizione natalizia della citt\u00e0 di Verona. Un tempo, la notte della Vigilia, le donne veronesi si riunivano per realizzare il \"lev\u00e0\", un impasto di farina, latte e lieviti. Melegatti rinnov\u00f2 la ricetta togliendo le mandorle e i granelli di zucchero, che considerava controproducenti per la lievitazione, e aggiungendo alla ricetta originaria quantit\u00e0 maggiori di burro e uova. L'impasto cos\u00ec realizzato richiede oltre dieci ore di lievitazione e 6-7 cicli di impasto, per un totale di circa 36 ore di lavorazione.\nIl dolce ebbe ben presto una folta schiera di imitatori, tanto da suggerire al fondatore la \u201csfida delle 1000 lire\u201d invitando i pasticcieri che fabbricavano un dolce simile al suo a divulgare la vera ricetta del Pandoro in cambio del premio ma nessun pasticciere si present\u00f2.\nConosciuto al giorno d'oggi come dolce tipico natalizio, in origine il pandoro era per\u00f2 considerato un dolce da mangiarsi tutto l'anno, in particolare la domenica e in altri giorni di festa. Apprezzato da subito, il pandoro diede un forte impulso alla crescita di Melegatti.\nCampagne promozionali.\nDagli anni settanta l'azienda produsse campagne promozionali diffuse a livello nazionale in televisione, in radio e sui giornali con testimonial come Franca Valeri, Bud Spencer, Angela Finocchiaro e altri volti del mondo dello spettacolo, abbinate ad un concorso in cui, inviando la cartolina posta nella scatola dei prodotti, si partecipava all'estrazione di svariati premi di alto valore, persino automobili e pellicce.\nSponsorizzazioni.\nNel 2010 ha preso il via la prima edizione della \"Melegatti Golf Cup\", torneo golfistico nel quale le gare si svolgono con formula Stableford a 18 buche. Alla prima edizione del torneo sono seguite quella del 2011 e del 2012.\nNel 2012 Melegatti \u00e8 diventata sponsor dei \"Mastini\", squadra emergente di football americano di Verona.\nNel 2013, per l'evento di Mountain Bike \"24h della Serenissima\" a Barbarano Vicentino, \u00e8 stato indetto il 1\u00b0 Trofeo Melegatti.\nNel 2014 Melegatti \u00e8 stato Sponsor Ufficiale del \"Lasciami Entrare Live Tour\" di Valerio Scanu, protagonista dello spot dei croissant Granleggeri, al quale \u00e8 stato associato anche il concorso \"VStaff per un Giorno\", il quale dava la possibilit\u00e0 di passare un'intera giornata con l'artista durante l'ultima tappa del tour a Saint Moritz.\nIniziative benefiche.\nDal 2011 al 2014 la collaborazione con la Fondazione Rosangela D'Ambrosio, nata per aiutare i bambini dell'India, ha previsto la realizzazione di pandori in edizione limitata il cui ricavato della vendita \u00e8 stato devoluto alla causa portata avanti dall'onlus."}
{"id": "1589413", "revid": "117987023", "url": "https://it.wikipedia.org/wiki?curid=1589413", "title": "Streetluge", "text": "Lo streetluge \u00e8 uno sport catalogato fra quelli estremi, di origine statunitense, ora diffuso in tutto il mondo anche se con pochi praticanti.\nDescrizione.\nSi tratta di un mezzo privo di motore che sfrutta la forza gravitazionale; tipicamente utilizzata per gare in discesa su strade con un manto stradale ben curato; il nome \u00e8 composto da \"street\" e \"luge\" in vocabolo che mixa il termine inglese \"strada\" ed il termine francofono \"slitta\" (il luge \u00e8 infatti il nome della disciplina olimpica invernale dello slittino su pista).\nMezzo semplice, formato da un telaio che ospita il pilota (rider) in posizione distesa con gambe in avanti, che nella maggior parte dei casi \u00e8 una struttura auto-costruita ed \u00e8 fornito da un sistema di guida tipicamente derivato dallo skateboard.\nNon ha uno sterzo manovrabile direttamente da una guida manuale, ma lo streetluge viene condotto seguendo lo spostamento del corpo della persona.\nNon ha un sistema frenante meccanico collegato al mezzo, ma il rider utilizza le suole delle scarpe facendo attrito sul manto stradale; le scarpe tipicamente sono attrezzate e rinforzate con un ritaglio di una copertura in gomma derivata da un vecchio pneumatico automobilistico fissato alla suola della calzatura.\nIl mezzo.\nPer poter gareggiare nelle competizioni internazionali \u00e8 opportuno rifarsi ad un regolamento diffuso dalla maggiore federazione mondiale, l'IGSA.\nIn breve:\nOccorrente per correre.\nIl minimo per partecipare ad una competizione ufficiale, che essa sia del campionato regionale, italiano o IGSA \u00e8:"}
{"id": "1589415", "revid": "254059", "url": "https://it.wikipedia.org/wiki?curid=1589415", "title": "Bon (famiglia)", "text": "I Bon furono un'antica famiglia veneziana compresa nel patriziato.\nLa famiglia.\nSull'origine della casata si sono fatte molte supposizioni, basate perlopi\u00f9 su tradizioni. Una di queste asserisce che provenissero da Bologna e che si fossero trasferiti a Torcello nel VII secolo. Non \u00e8 improbabile che i numerosi rami, distinti tramite soprannomi, derivassero in realt\u00e0 da nuclei differenti; ad esempio, nel 1381 fu fatto nobile Alvise dalle Fornase, che con l'occasione assunse l'arma e il cognome dei Bon.\nI Bon diedero molti personaggi illustri (ma nessun doge). Alcuni affermano che era un Bon anche quel Buono da Malamocco che, nell'828, trafugava il corpo di San Marco da Alessandria d'Egitto per portarlo a Venezia. Da ricordare poi Francesco Bon, primo podest\u00e0 veneziano di Mestre, Antonio Bon (\u2020 1508), politico e militare, citato dal Guicciardini, Pietro Bon (\u2020 1571), militare, morto combattendo i Turchi, Ottaviano Bon, politico e mecenate, e Alessandro Bon (\u2020 1715), pure lui ucciso dagli Ottomani.\nAi Bon apparteneva una villa a Mira, lungo il Brenta. Il noto palazzo di Ca' Rezzonico fu commissionata da loro ma, vista la grave crisi economica che colp\u00ec la casata, fu infine comprata dalla famiglia milanese che gli ha dato il nome attuale.\nEsiste tuttora un \"ramo secondo Bon\" in localit\u00e0 Birri (parrocchia di San Canciano) dove avevano un palazzo Andrea Bon di Nicol\u00f2, nato nel 1679. Si ricorda poi una \"calle dell'Arco detta Bon\" dove abitava il nobiluomo G. Bon, affittuario di Marin Zorzi (1713 e 1740)."}
{"id": "1589421", "revid": "36426", "url": "https://it.wikipedia.org/wiki?curid=1589421", "title": "Enrico il leone", "text": ""}
{"id": "1589423", "revid": "1372005", "url": "https://it.wikipedia.org/wiki?curid=1589423", "title": "Ducato di Sassonia", "text": "Il Ducato di Sassonia fu un ducato del Sacro Romano Impero che occupava tutta la parte nord-occidentale della Germania e costituiva uno dei ducati originari o tribali della Germania medievale. Esso comprendeva l'area degli attuali stati tedeschi di Brema, Amburgo, Bassa Sassonia, Renania Settentrionale-Vestfalia e Sassonia-Anhalt, oltre a parte dello Schleswig-Holstein. \nI suoi abitanti erano in gran parte discendenti da quei sassoni che avevano perso la guerra contro Carlo Magno.\nAntefatto storico.\nLa Confederazione sassone.\nAll'epoca delle invasioni barbariche seguite al declino dell'Impero unno nell'Europa centrale a met\u00e0 del V secolo, secondo quanto afferma la \"Historia ecclesiastica gentis Anglorum\" dello storiografo anglosassone Beda, i Sassoni si stabilirono nell'area compresa tra i fiumi Elba, Weser e Eider, nel Nord e Nord-Ovest dell'odierna Germania. Il loro territorio era tradizionalmente suddiviso in tre regioni: Angria, Westfalia e Nordalbingia. Tra il V e il VI secolo i Sassoni condussero una serie di azioni di pirateria lungo la costa orientale della Britannia, le quali resero necessaria la costruzione di difese marittime chiamate collettivamente costa sassone, che culminarono nell\"'Adventus Saxonum\", ovvero l'invasione della Gran Bretagna da parte dei Sassoni, degli Angli e degli Iuti che la tradizione storiografica ha collocato nell'anno 449. Al contrario di molti popoli vicini, come i Franchi, i Turingi o gli Alamanni, i Sassoni non elessero mai un unico sovrano, rimanendo una confederazione di trib\u00f9 autonome. Ci\u00f2 non imped\u00ec ad alcuni condottieri sassoni di emergere in virt\u00f9 delle loro doti militari.\nL'espansione verso oriente del Regno franco mise in attrito i due popoli germanici, che sfociarono nelle Guerre sassoni svoltesi a cavallo tra l'VIII e il IX secolo. Carlo Magno us\u00f2 le differenze religiose tra i franchi, cattolici, e i sassoni, ancora pagani in buon numero, come pretesto per giustificare la conquista e la sottomissione di questi ultimi. Una volta domata la resistenza sassone, Carlo Magno annesse direttamente il loro territorio al regno franco.\nIl regno franco di Sassonia.\nNell'843, con il trattato di Verdun, la Sassonia divenne parte del Regno dei Franchi Orientali retto da Ludovico il Germanico. Alla morte di quest'ultimo, divenne re di Sassonia il suo quintogenito Ludovico il Giovane, il cui territorio comprendeva i futuri ducati di Sassonia e di Franconia. Ludovico il Giovane divenne anche re di Baviera dopo la morte senza eredi del fratello maggiore Carlomanno. Tuttavia, anche Ludovico mor\u00ec presto senza eredi, cos\u00ec il regno dei Franchi Orientali si trov\u00f2 riunito sotto Carlo il Grosso, che era anche re di Alemannia e re d'Italia e successivamente divenne anche re dei Franchi Occidentali e imperatore. Cos\u00ec, Carlo il Grosso riun\u00ec sotto di s\u00e9 l'intero Impero carolingio, ma venne deposto nel novembre dell'887. Come re dei Franchi Orientali gli successe il nipote Arnolfo di Carinzia, figlio illegittimo del fratello Carlomanno, che riusc\u00ec anch'egli a conquistare i titoli di re d'Italia e imperatore. Morto Arnolfo nell'899, gli successe il figlio Ludovico il Fanciullo che per\u00f2 mor\u00ec senza eredi nel 911.\nStoria.\nI Liudolfingi e i Billunghi.\nGi\u00e0 sotto Carlo Magno e Ludovico il Pio, il governo del territorio sassone era stato affidato a valorosi comandanti militari come Ecberto e Banzleibs, indicati dalle fonti sia con il titolo civile di \"conte\" (\"comes\") sia con il titolo militare di \"duca\" (\"dux\"). Sotto il regno dei Franchi Orientali il prestigio del ducato di Sassonia fu tale da essere riconosciuto come ducato originario e i suoi duchi divennero parte della pi\u00f9 alta aristocrazia tedesca. Nell'852 venne nominato duca di Sassonia il conte di Ostfalia Liudolfo, imparentato con gli Ecbertini e , ricordato come fondatore dell'abbazia di Gandersheim. Gli successero i figli Bruno, morto in battaglia contro i vichingi nell'880, e Ottone l'Illustre. Il figlio di Ottone, Enrico l'Uccellatore, succeduto al padre nel 912, venne eletto re dei Franchi Orientali a Fritzlar nel 919. Nel 936 Ottone I di Sassonia, figlio di Enrico, riusc\u00ec a farsi eleggere ad Aquisgrana come successore del padre in qualit\u00e0 di re dei Franchi Orientali. Ottone riusc\u00ec a consolidare il suo prestigio al punto da veder riconosciuta la propria supremazia dal re d'Italia Berengario II nel 952, per poi divenire egli stesso re d'Italia e imperatore nel 962. Ottone I mor\u00ec a Memleben nel 973 e gli successe il figlio Ottone II, al quale subentr\u00f2 nel 983 il figlio Ottone III, morto nel 1002. Enrico II il Santo fu l'ultimo imperatore della dinastia ottoniana di Sassonia e regn\u00f2 sino al 1024.\nErmanno, dal 938 margravio dei Billunghi, venne nominato da Ottone viceduca di Sassonia nel 953 e poi duca di Sassonia nel 961, inaugurando la sua dinastia a capo del ducato di Sassonia. Nel 973 Ermanno mor\u00ec a Quedlinburg e gli successe il figlio Bernardo I, che nel 983 dovette fronteggiare i danesi di Hedeby e la rivolta degli slavi nella Nordalbingia. Morto Bernardo I nel 1011, gli subentr\u00f2 il figlio Bernardo II, il quale nel 1042 si alle\u00f2 con i danesi per combattere i Venedi. Nel 1052 divenne duca di Sassonia Ordulfo, figlio di Bernardo II, che nel 1042 aveva sposato Wulfhilde, sorellastra del re Magnus I di Norvegia, dalla quale ebbe il suo successore, Magnus, duca dal 1072 al 1106. Nel 1111 l'imperatore Enrico V di Franconia scorpor\u00f2 dal ducato il langraviato di Turingia.\nGli Ascanidi e i Guelfi.\nNel 1106 il duca Magnus mor\u00ec senza eredi e divenne duca di Sassonia Lotario di Supplinburgo, il quale riusc\u00ec a sconfiggere Enrico V nella battaglia di Welfesholz nel 1115 e a farsi eleggere suo successore nel 1125, col nome di Lotario II. Alla morte di Lotario nel 1137 il territorio della Sassonia viene ripartito tra i Guelfi e gli Ascanidi. In particolare si contesero il titolo ducale il guelfo Enrico il Superbo, duca di Baviera dal 1126, e l'ascanide Alberto l'Orso, figlio di Ottone di Ballenstedt, il quale era stato nominato duca di Sassonia nel 1112 da Enrico V. La contesa fin\u00ec quando Enrico mor\u00ec nel 1139 e Alberto rinunci\u00f2 al ducato nel 1141.\nCos\u00ec, nel 1142 il re di Germania e d'Italia Corrado III di Svevia garant\u00ec il titolo ducale al guelfo Enrico il Leone. Enrico il Leone, gradatamente, estese il proprio dominio, che copriva quasi i due terzi della Germania, dalle Alpi al Mare del nord e al Mar Baltico, dopo aver ottennuto anche il ducato di Baviera e la marca dei Billunghi. Nel 1168 il clan sassone degli Ascanidi si alle\u00f2 con Federico I il Barbarossa, anche se fall\u00ec nell'elevazione del conte Sigfrido di Anhalt, figlio di Alberto l'Orso, alla sede episcopale di Brema, mentre Enrico il Leone nel 1176 si ribell\u00f2 contro il cugino. Tuttavia, Enrico il Leone venne sconfitto dall'imperatore, che nel 1180 lo priv\u00f2 dei ducati di Baviera e Sassonia. Nel 1182 andarono in esilio in Inghilterra Enrico il Leone e sua moglie Matilde Plantageneta, figlia di Enrico II d'Inghilterra e di Eleonora d'Aquitania, nonch\u00e9 sorella di Riccardo Cuor di Leone.\nTemendo che la forza e il prestigio legati il possesso del ducato di Sassonia potessero far emergere un nuovo rivale per il trono, Federico Barbarossa decise suddividere la Sassonia in territori minori che concesse ai propri alleati, tra i quali spiccavano Huno di Oldenburgo e l'arcivescovo di Colonia Federico I di Schwarzenburg, mentre lasci\u00f2 ai Guelfi soltanto la contea di Brunswick, poi elevata a ducato da suo nipote Federico II. Inoltre, concedette il titolo ducale alla casa degli Ascanidi, insieme a un'ampia porzione di territorio a est della Sassonia, segnando uno spostamento verso oriente del toponimo. Il capo della casa degli Ascanidi, Ottone I di Brandeburgo, figlio di Alberto l'Orso e cugino materno di Enrico il Leone, provvide alla suddivisione della maggior parte dei propri territori tra i figli dei quali, Bernardo III ottenne le terre presso il fiume Elba, Hadeln e le terre attorno a Otterndorf e a Lauenburg. Nel 1260 il ducato di Sassonia venne ulteriormente suddiviso nelle due branche di Sassonia-Wittenberg e Sassonia-Lauenburg dopo un periodo di coreggenza che aveva visti impegnati sul trono Giovanni I ed Alberto II.\nTerritori nell'area dell'antico Ducato di Sassonia sino al 1180.\nSegue qui la lista di una serie di territori che erano compresi nel ducato di Sassonia e che al 1180 divennero immediatezze imperiali oppure cambiarono padrone."}
{"id": "1589425", "revid": "115549", "url": "https://it.wikipedia.org/wiki?curid=1589425", "title": "Legge elettorale Calderoli", "text": ""}
{"id": "1589429", "revid": "580", "url": "https://it.wikipedia.org/wiki?curid=1589429", "title": "Concordato di Melfi", "text": "Il Concordato di Melfi \u00e8 un accordo ufficiale stipulato il 23 agosto 1059, quasi al termine del primo concilio di Melfi, tra il Papa Niccol\u00f2 II, Roberto d'Altavilla (il Guiscardo) e Riccardo I di Aversa, a conferma del precedente Trattato di Melfi.\nLa legittimazione delle casate Altavilla e Drengot.\nIl Concordato di Melfi legittim\u00f2 ufficialmente i dominii dei Normanni nella penisola italiana e mise in pratica gli accordi stipulati tra le parti, in occasione del Trattato di Melfi: al Pontefice rimase la citt\u00e0 di Benevento, con i territori compresi entro dieci miglia, mentre alla Casa Altavilla fu assegnata la parte restante del principato di Benevento.\nPrevaricando l'Imperatore di Germania, il Papa consegn\u00f2 il territorio meridionale della penisola ai Normanni, ai quali offr\u00ec l'opportunit\u00e0 di affrancarsi dalla condizione di mercenari e di diventare suoi feudatari.\nLa nomina di Roberto il Guiscardo e di Riccardo di Aversa.\nNiccol\u00f2 II riconobbe il diritto di possesso delle terre occupate da Riccardo I Drengot nel principato di Capua e lo riconobbe come Vassallo della Chiesa, conferendogli il feudo di Capua e Aversa, gi\u00e0 riconosciuto per il tramite di Ildebrando di Soana; il Principe prest\u00f2 giuramento ed il Principato pass\u00f2 quindi dai Longobardi ai normanni.\nNiccol\u00f2 II riconobbe come vassalli della Chiesa anche i fratelli Roberto e Ruggero I d'Altavilla, e il loro diritto di possesso sulle terre della Contea di Puglia, elevandola anche a Ducato di Puglia e Calabria e investendo Roberto il Guiscardo del titolo di duca. Gli Altavilla si dichiararono suoi vassalli e prestarono omaggio con atto di dedizione e giuramento di fedelt\u00e0, di sottomissione ed amicizia.\nI titoli erano ancora solo nominali: la Puglia comprendeva anche l'ex thema bizantino di Basilicata e la Calabria \u00e8 in parte greca, alcune zone della Campania appartenevano ai longobardi, mentre la Sicilia era in mano agli Arabi.\nIl Concordato di Melfi segu\u00ec il Trattato di Melfi e conclude il primo concilio di Melfi. Ecco uno schema riassuntivo dei tre avvenimenti:\nLa latinizzazione del rito religioso nel Sud Italia.\nRoberto Altavilla si impegn\u00f2 a restituire le chiese alla dipendenza della sede Pontificia di Roma. Gli Altavilla avrebbero potuto strappare ai Saraceni la Sicilia e ridurla all'obbedienza della Chiesa cattolica. Il Concordato di Melfi ratific\u00f2 un processo di latinizzazione del rito religioso in tutte le diocesi dei territori sottratti ai Bizantini, ove i Normanni si impegnarono a far abbandonare il rito bizantino."}
{"id": "1589432", "revid": "230490", "url": "https://it.wikipedia.org/wiki?curid=1589432", "title": "Fiamme Verdi", "text": ""}
{"id": "1589441", "revid": "287204", "url": "https://it.wikipedia.org/wiki?curid=1589441", "title": "\u00c1guas de Lind\u00f3ia", "text": "\u00c1guas de Lind\u00f3ia \u00e8 un comune del Brasile nello Stato di San Paolo, parte della mesoregione di Campinas e della microregione di Amparo."}
{"id": "1589443", "revid": "767487", "url": "https://it.wikipedia.org/wiki?curid=1589443", "title": "Il principe delle donne", "text": "Il principe delle donne (\"Boomerang\") \u00e8 un film del 1992 diretto da Reginald Hudlin e interpretato da Eddie Murphy nel ruolo di Marcus Graham, un dirigente pubblicitario e \"pezzo grosso\" donnaiolo e maschilista. Quando incontra il suo nuovo capo, Jacqueline Broyer (Robin Givens), Marcus scopre che lei \u00e8 essenzialmente la versione femminile di se stesso, e si rende conto che da lei sta ricevendo lo stesso trattamento che egli offre alle altre donne.\nIl film \u00e8 inoltre interpretato da Halle Berry, David Alan Grier e Martin Lawrence.\nMurphy ha aiutato a sviluppare la storia con gli scrittori Barry W. Blaustein e David Sheffield, avendo lavorato con il duo di scrittori fin dai tempi di \"Saturday Night Live\", incaricando per la regia Hudlin, dopo il suo successo con il suo film di debutto \" House Party\" (1990). Hudlin e gli scrittori hanno cercato di creare una commedia romantica che differiva fortemente da precedenti tentativi comici di Murphy. Le riprese si sono svolte principalmente a New York, mentre altre scene sono state girate a Washington DC.\nUscito negli Stati Uniti il 1\u00ba luglio del 1992, \"Il principe delle donne\" ha ricevuto recensioni contrastanti da parte della critica cinematografica. Tuttavia, il film \u00e8 stato un successo commerciale, posizionandosi al 18\u00ba posto tra i film campioni di incassi in Nord America di quell'anno. Inoltre ha guadagnato oltre 131 milioni di dollari in tutto il mondo durante la sua trasposizione teatrale. Inoltre ha ottenuto le nomination ai BMI Film &amp; TV Awards e al MTV Movie Awards, mentre la sua colonna sonora divenne l'album pi\u00f9 venduto.\nTrama.\nMarcus Graham lavora come dirigente alla \"Chantress\": ha la reputazione di \"uomo delle signore\", come dice il suo assistente, per il fatto che invia una rosa a nove donne diverse, e tutte con il bigliettino \"penso solo a te\". Inoltre trascorre di rado pi\u00f9 di una notte con la stessa donna e ripete ai suoi amici di essere alla ricerca della donna perfetta, sia fisicamente che intellettualmente. Quando entra nel suo ufficio, Nelson, una delle menti creative anche nel reparto di Marcus, mostra un promo realizzato per la pubblicit\u00e0 di un \"make up\". Marcus considera il lavoro di Nelson molto creativo, ma anche eccessivamente os\u00e9 e apertamente sessuale con il suo stile, chiedendogli di modificare lo spot, perch\u00e9 potrebbe risultare offensivo per le donne. Nelson accetta con riluttanza e se ne va.\nIl giorno dopo Marcus incontra Lady Eloise, il futuro capo della societ\u00e0 per via dell'acquisizione della Chantress in una fusione aziendale. Lei suggerisce a Marcus che pu\u00f2 essere promosso a capo del dipartimento di marketing, e lo invita a casa sua per la cena quella stessa sera. Marcus si rende conto che lei intende andare a letto con lui, e, pensando alla promozione, va fino in fondo passando tutta la notte con lei. Il giorno dopo, al lavoro, incontra Jacqueline Broyer, una bella donna, che riferisce a Marcus che Lady Eloise non ha alcun ruolo decisionale in azienda da circa 15 anni, ma che tuttavia usa la sua immagine a suo vantaggio. Marcus si rende conto che a Jacqueline sta per essere dato il lavoro che voleva, e diventer\u00e0 presto il suo capo. Alla festa che si tiene per la fusione delle societ\u00e0, Marcus dice ai suoi amici Tyler e Gerard che sta pensando di dimettersi in quanto non verr\u00e0 promosso ma, anzi, non sar\u00e0 neanche pi\u00f9 dirigente in quanto quel posto \u00e8 di Jacqueline. Durante la festa, Jacqueline lo presenta a Angela Lewis, che lavora nel reparto artistico, dicendo ai due che dovranno collaborare insieme. Inoltre, durante la festa, viene introdotta Strang\u00e9, la selvaggia diva della moda che \u00e8 stata scelta come la nuova testimonial della Lady Eloise Cosmetics. Mentre cerca Jacqueline, Marcus urta Angela e si sofferma a parlare con lei, ma appena vede Jacqueline, presenta Angela a Gerard in modo che possa andare tranquillamente via. Nel tentativo di corteggiare Jacqueline, lei gli dice che di solito non intavola relazioni con i suoi collaboratori. Marcus per\u00f2 crede ancora nelle sue qualit\u00e0 di seduttore avendo notato degli atteggiamenti civettuoli verso di lui.\nQualche tempo dopo, in ufficio, Jacqueline dice a Marcus che dovrebbero rimanere a lavorare insieme oltre l'orario di lavoro e Marcus la invita a farlo a casa sua a cena, alla quale Jacqueline accetta. Marcus scopre anche che Angela e Gerard usciranno la stessa sera, tant'\u00e8 che entrambe le coppie si incontrano e, per ironia della sorte, Gerard, che non ha lo stesso successo con le donne come Marcus, finisce per trascorrere la serata migliore con Angela, mentre Jacqueline e Marcus restano a cenare davanti alla TV a guardare i Chicago Bulls, cosa che non d\u00e0 modo ai due di stabilire qualsiasi tipo di affinit\u00e0 chimica. Pi\u00f9 tardi vengono inviati in viaggio d'affari a New Orleans dove finalmente trascorreranno una notte travolgente.\nMarcus ritiene Jacqueline la donna perfetta che ha sempre cercato e presuppone che lui e Jacqueline sono ormai una coppia, ma rimane piuttosto scioccato nello scoprire che Jacqueline non se la sente e che dovrebbero prendere la cosa con molta leggerezza, dato che non \u00e8 cos\u00ec entusiasta della loro relazione come lo \u00e8 lui. Mentre lui si sente innamorato, non capisce come lei possa essere cos\u00ec superficiale nel considerare i suoi sentimenti. Inoltre Marcus scopre anche che Jacqueline ha raccontato alcuni loro particolari piccanti e lui le chiede di prendersi una pausa di qualche tempo. Jacqueline ha l'ultima parola per\u00f2 quando dice senza mezzi termini a Marcus che \"\u00e8 finita\". Affranto per la loro rottura, l'etica lavorativa di Marcus inizia a vacillare e, dopo il disastro per un promo pubblicitario offensivo proposto da Nelson (al quale ha dato campo libero per la creazione del progetto pubblicitario), Jacqueline decide, in luogo del licenziamento, di dargli un paio di settimane di vacanza dal lavoro per cercare di sistemare un po' le cose.\nDurante questo tempo, Marcus inizia a uscire con Angela, che cerca di aiutarlo a tirarsi su, organizzando a casa di Marcus la cena del Ringraziamento ed invitando Tyler, Gerard ed i suoi moderni genitori. Mentre cenano, Angela e Gerard dicono ai genitori di lui che non sono fidanzati, tanto che il padre si incupisce. Quando tutti gli invitati se ne vanno, rimangono Marcus e Angela a ripulire, e, successivamente, si addormentano distrutti sul divano insieme. Quando si svegliano, i due iniziano a baciarsi e Angela rimane a casa di Marcus a dormire.\nIl giorno dopo, durante il solito rendez-vous giornaliero con Gerard e Tyler, Marcus fa capire a Gerard che lui e Angela si stanno frequentando, cosa che sconvolge Gerard, conoscendo per il passato, l'atteggiamento solito che ha Marcus con le donne. Dice chiaramente che Marcus non merita di uscire con una ragazza come Angela, perch\u00e9 lei \u00e8 una brava donna mentre lui finir\u00e0 con l'usarla come ha fatto con tutte le altre.\nMarcus, ora molto pi\u00f9 rilassato e sicuro di s\u00e9, appare nuovamente molto interessante per Jacqueline e, dato che lui non aveva accantonato i suoi sentimenti per lei, i due finiscono nuovamente a letto insieme, ma il giorno dopo Angela affronta Marcus chiedendogli dove \u00e8 stato la sera prima, intuendo gi\u00e0 che era a letto con Jacqueline. Sconvolta da come Marcus tenti di spacciarsi per una vittima, Angela, in un impeto di rabbia, lo lascia. A quel punto Marcus, seppur affranto, torna da Jacqueline, ma poi si rende conto che non prova niente verso di lei, ma che \u00e8 innamorato di Angela, per cui, dopo aver chiarito con Gerard, e dopo essersi riappacificati, scopre dall'amico che Angela si \u00e8 licenziata dalla Chantress e ha ottenuto una promozione in una societ\u00e0 che sta lavorando per la Chantress. Il giorno dopo va a trovare Angela al suo nuovo lavoro e, anche se in un primo momento lei \u00e8 molto fredda nei suoi confronti, finalmente lo perdona e i due tornano insieme.\nProduzione.\nSviluppo.\nEddie Murphy ebbe l'idea originale per il film in team con gli scrittori Barry Blaustein e David Sheffield nonch\u00e9 di alcuni suoi collaboratori al Saturday Night Live. Dopo la prima stesura della sceneggiatura, ricevette il semaforo verde per il progetto e offr\u00ec la regia a Reginald Hudlin, che in precedenza aveva trovato il successo commerciale e di critica gi\u00e0 al debutto con il suo film House Party.\nL'intenzione era di dare a Murphy il personaggio Marcus Graham con un fresco stile sofisticato. \"Cos\u00ec di solito quando si tratta di persone di colore, o devi avere successo ed essere un uomo d'affari astuto, oppure sei alla moda, ma non si \u00e8 mai entrambi\", dichiar\u00f2 Hudlin. \"E uno dei motivi per cui il film ha avuto tale popolarit\u00e0 duratura \u00e8 perch\u00e9, il personaggio \u00e8 al tempo stesso le due cose. Lui assomiglia di pi\u00f9, nel modo, a Grant Cary nella persona di affari\". Il cast prov\u00f2 per due settimane prima dell'inizio delle riprese per creare un maggior senso di squadra tra i membri.\nLa scena in cui Marcus cambia idea mentre \u00e8 a letto con Jacqueline \u00e8 stata una riscrittura della sceneggiatura. Secondo Hudlin, nel progetto originale, il personaggio di Marcus \"non avrebbe dovuto decidere nulla, le cose sono decise per lui per diverse donne. Cos\u00ec, abbiamo finalmente capito che doveva fare una scelta decisa ed affermativa. Passando attraverso la scrittura con un mio amico, ne abbiamo parlato, e il mio amico mi ha detto 'guarda, ha avuto modo di prendere una decisione. ' E io ho detto, ' hai ragione! Ha avuto modo di rifiutare lei, e scegliere l'altra!'\"\nCast.\nHudlin cap\u00ec subito di volere Halle Berry per il ruolo di Angela dopo avere letto il copione mentre non era affatto sicuro che Murphy l'avrebbe gradita. La Berry era apparsa in un paio di film prima di essere inserita in \"Boomerang\". Tuttavia, dopo il provino della Berry, Murphy ne fu pienamente convinto. I dirigenti della Paramount Pictures erano perplessi riguardo all'aver concesso a Robin Givens un ruolo cos\u00ec importante a causa delle antipatie del pubblico nei suoi confronti nonch\u00e9 della sua passata relazione con Mike Tyson. Hudlin, tuttavia, riteneva che il personaggio le fosse adatto e che sarebbe stata una vera e propria sfida per la crescente fama di donnaiolo che Eddie Murphy si stava guadagnando.\nDavid Alan Grier e Martin Lawrence furono scelti per le parti dei migliori amici di Murphy nel film. A quel tempo, Grier era ben noto per lo show \"In Living Color\". Su di lui, Hudlin dichiar\u00f2: \"Penso che sia un genio assolutamente sottovalutato e che possa stare al livello di un divertente Steve Martin, ed \u00e8 un peccato che non ci sia pi\u00f9 gente a usare la sua comicit\u00e0 innata, \u00e8 assolutamente brillante\". Lawrence, invece fu inserito nel cast dopo il lavoro con Hudlin in House Party, il suo primo ruolo importante in un film. Bebe Drake - Massey e John Witherspoon avevano recitato in un paio di ruoli in House Party e furono riuniti per il film, questa volta interpretando i personaggi dei genitori di Gerard. Anche Tisha Campbell aveva gi\u00e0 lavorato con Hudlin in House Party e fu ingaggiata per il ruolo della vicina di casa di Marcus, antipatica e un po' ossessiva. Sul set, Hudlin si dimostr\u00f2 entusiasta di Campbell e Lawrence fino al punto che Murphy gli sugger\u00ec di utilizzarli per un altro film. Lawrence, che all'epoca stava sviluppando il proprio show televisivo, sent\u00ec i due attori conversare e decise a sua volta di lanciare la Campbell nel ruolo di Gina, prima sua fidanzata e poi moglie, nella sitcom Martin.\nGrace Jones fu proposta in un ruolo essenzialmente impostato come una parodia di se stessa. Della sua etica lavorativa, Hudlin disse che si impegnava al 100% e che avrebbe fatto la cosa pi\u00f9 folle in assoluto in ogni momento.\nEartha Kitt, invece, fu la persona pi\u00f9 difficile da scritturare, dato che si era sentita un po' offesa dall'impostazione di Cougar wife del suo personaggio nella sceneggiatura originale. Alla fine, per\u00f2, accett\u00f2 la parte dopo l'eliminazione o la modifica dal copione di molte delle battute di cattivo gusto. Hudlin dichiar\u00f2 che era stato bello lavorare con lei e che era entrata perfettamente nella parte con grande divertimento.\nLela Rochon, nota per il ruolo nel film del 1989 Harlem Nights di Murphy, ebbe una piccola parte ne \"Il principe delle donne\". A Chris Rock, che era un pupillo di Murphy, e aveva recitato in piccoli ruoli in alcuni altri film del momento, fu ugualmente assegnata una piccola parte, mentre il ruolo del maggiordomo di Lady Eloise fu interpretato da Jonathan Hicks, un amico del regista che dovette sostituire un altro attore ammalatosi all'ultimo minuto. Hicks era un reporter per il \"New York Times\", non un attore, e accett\u00f2 il ruolo a titolo di amicizia.\nNel cast, inoltre, nella parte del creativo pubblicitario compare Geoffrey Holder, gi\u00e0 famoso per l'iconico ruolo di Baron Samedi in \"Vivi e lascia morire\". Curiosamente, ne \"Il principe delle donne\" sono presenti ben tre attori scritturati per i film della saga di 007: oltre all'appena citato Holder, Grace Jones era comparsa in \"007 - Bersaglio mobile\" mentre Halle Berry dieci anni pi\u00f9 tardi reciter\u00e0 con successo in La morte pu\u00f2 attendere.\nRiprese.\nLa maggior parte del film \u00e8 stata girata a New York, durante la stagione invernale. Anche se faceva molto freddo, il direttore disse che era ancora \"ottimo per essere effettivamente in citt\u00e0 e ottenere l'autentico 'sapore' di New York\". Buona parte del film \u00e8 stata fatta sul posto. Gli interni che hanno avuto luogo sul 'posto di lavoro di Marcus' sono state girate nel vecchio edificio della Univision, che, per l'occasione, era stato ridipinto dalla produzione. La scena in camera da letto di Lady Eloise \u00e8 stata girata nel Park Plaza Hotel, in una suite personalmente ridisegnata da Ivana Trump, che rappresenta il suo stile unico.\nSebbene il regista Hudlin era disposto a lasciare che i suoi attori improvvisassero, ha fatto comunque in modo di rimanere nelle regole di copione, in modo che le battute non portassero a nulla. Ha spiegato che, una volta che gli attori \"si accorgono che qualcuno dir\u00e0 loro se qualcosa non funziona, o che ci stiamo allontanando dal copione, poi si sentono di fare quello che fanno. Quindi, questo \u00e8 stato l'equilibrio che ci ha colpito\".\nLa produzione ha fatto un ottimo lavoro e, come previsto, con cos\u00ec tanti attori comici e personaggi, il tutto \u00e8 stato era molto vivace. Durante la produzione, Hudlin ha detto che ogni volta che David Alan Grier e Martin Lawrence recitavano, la troupe del film di solito ha lavorato un po' pi\u00f9 lentamente, perch\u00e9 ovunque fossero, non ci sarebbe stata tanta commedia spontanea ed erano cos\u00ec divertenti che tutti i passanti volevano vederli lavorare, rimanendo appesi fuori dal set dov'erano tutto il giorno. Nella scena in cui il nuovo profumo \u00e8 stato presentato a Strang\u00e9, il regista ha detto che \"quello che Grace Jones stava facendo sul set durante le riprese era cos\u00ec divertente che mi ricordo Halle Berry piangere, durante le riprese, mentre era fuori campo, anche perch\u00e9 lei stava cercando di mantenere una faccia seria, ma ci riusciva. Cos\u00ec, ogni volta che lei era fuori inquadratura, si sarebbe proprio letteralmente messa a piangere dalle risate. Per fortuna, per la sua emotivit\u00e0, \u00e8 stata in grado di recuperare la seriet\u00e0\".\nUna scena ulteriore, nella quale la Jones si \u00e8 tolta il vestito a catena di metallo e viene portata fuori dai metal detector e fatta camminare nuda attraverso di loro, \u00e8 stata girata all'Aeroporto di Newark. Tuttavia, i realizzatori hanno ritenuto che fosse una scena troppo scioccante, al punto che l'hanno rigettata, usandola solo nella piccola clip in fase di approvazione per il profumo commerciale.\nLa scena alla fine della pellicola, in cui Grier, Lawrence e Murphy si abbracciano davanti all'Empire State Building \u00e8 stato girato verso l'una o le due del mattino, quando le luci sono di solito spente. Se i realizzatori le avessero fatte spegnere per l'occasione, avrebbero dovuto pagare dai 40.000 ai 60.000 US$; invece Hudlin aveva i tre abbracciati, mentre le luci sono state poi spente come al solito. In fase di montaggio, \u00e8 stato semplicemente invertito il filmato, per farlo apparire come se le luci fossero accese. I realizzatori hanno anche pensato alla fine del film, a questo punto, decidendo invece di andare con Marcus per tentare di riconquistare l'affetto di Angela. Per questo venne girato anche un finale alternativo, in cui Angela sta insegnando i bambini a scuola e in quel momento arriva Marcus che parla con lei e casualmente la colpisce alla schiena; ma i registi pensarono che fosse scontato e poco interessante, per cui, alla fine, venne scelta la versione iniziale.\nVerso la fine della produzione, alcune scene che dovevano ancora essere girate, vennero realizzate a Washington DC, dove Murphy interpret\u00f2 anche \"Il distinto gentiluomo\". In origine, alcune scene del film dovevano aver luogo nei Caraibi, dove avrebbero dovuto essere girate. Tuttavia, l'impostazione venne cambiata in favore di New Orleans, ma le scene che si svolgono l\u00ec sono state comunque girate a Washington.\nMusiche.\nMarcus Miller ha prodotto la colonna sonora originale del film, mentre Antony Reid e Kenneth Edmonds hanno lavorato alla colonna sonora. Inoltre ha fatto il suo debutto Toni Braxton. La colonna sonora ha raggiunto la quarta posizione nella Billboard 200, e la prima posizione nella \"R &amp; B / Hip -Hop chart Top Albums\".\nAccoglienza.\nBotteghino.\nNel suo weekend di apertura, il film ha guadagnato dollari, e la terza posizione al botteghino. Si \u00e8 anche classificato terzo nei due successivi fine settimana. Alla fine, il film ha incassato pi\u00f9 di 70 milioni di dollari nei soli Stati Uniti, e 61 milioni di dollari al di fuori degli Stati Uniti, per un totale di $ . In sostanza \u00e8 stato il 18\u00b0 film di maggiore incasso negli Stati Uniti nel 1992.\nCritica.\nIl film ha ricevuto recensioni generalmente contrastanti. Da AllMovie, \u00e8 stato valutato due stelle e mezzo, giudicato \"squilibrato\" e \"irregolare\".; Metacritic ha scritto che ha ricevuto in media un punteggio del 45% da parte della critica.; sulla base di 29 recensioni, il film \u00e8 stato valutato al 38 % da parte della critica su Rotten Tomatoes dal critico cinematografico Roger Ebert che ha dato al film e il suo cast delle recensioni positive, definendolo \" prevedibile ma divertente lo stesso\". Nel 2005, il film \u00e8 stato classificato al numero 21 su BET Top Film 25 nella lista dei film degli ultimi 25 anni.\nAdattamento televisivo.\nDal 12 febbraio 2019 su BET, viene trasmessa una serie televisiva basata sul film, intitolata \"Boomerang\" e prodotta da Halle Berry."}
{"id": "1589447", "revid": "287204", "url": "https://it.wikipedia.org/wiki?curid=1589447", "title": "Amparo (San Paolo)", "text": "Amparo \u00e8 un comune del Brasile nello Stato di San Paolo, parte della mesoregione di Campinas e della microregione di Amparo."}
{"id": "1589449", "revid": "287204", "url": "https://it.wikipedia.org/wiki?curid=1589449", "title": "Lind\u00f3ia", "text": "Lind\u00f3ia \u00e8 un comune del Brasile nello Stato di San Paolo, parte della mesoregione di Campinas e della microregione di Amparo."}
{"id": "1589450", "revid": "1926649", "url": "https://it.wikipedia.org/wiki?curid=1589450", "title": "Dario Rossi", "text": "Carriera.\nGiocatore.\nHa giocato in serie A con la e in B con , e in serie C2 Stagione 2005-2006 con la Cavese e successivamente in Serie C1 con la , e . Chiude la carriera alla Cavese nel 2008.\nAllenatore.\nLa sua carriera di allenatore inizia nella stagione 2008-2009 alla Cavese in cui ricopre il ruolo di allenatore in seconda. L'anno seguente ricopre ancora il ruolo di seconda alla allenata da Massimo Rastelli seguendolo nei successivi anni al , al , all', al e alla ."}
{"id": "1589453", "revid": "339392", "url": "https://it.wikipedia.org/wiki?curid=1589453", "title": "Modena Calcio", "text": ""}
{"id": "1589457", "revid": "640389", "url": "https://it.wikipedia.org/wiki?curid=1589457", "title": "Coppa della Federazione calcistica dell'Asia meridionale 2005", "text": "La Coppa della Federazione calcistica dell'Asia meridionale 2005 si svolse a Karachi, in Pakistan, dal 7 al 17 dicembre 2005, e si concluse con la vittoria dell'."}
{"id": "1589459", "revid": "729019", "url": "https://it.wikipedia.org/wiki?curid=1589459", "title": "Carlo di Rohan-Soubise", "text": "Era figlio di Jules de Rohan (1697-1724), principe di Soubise, capitano-luogotenente dei gendarmi della guardia del Re, e di Anne Julie Ad\u00e9la\u00efde de Melun (1698-1724).\nFu uomo di guerra e di governo, essendo stato ministro di due re francesi: Luigi XV e Luigi XVI. Fu Maresciallo di Francia dal 1758.\nUltimo discendente maschio del Casato di Rohan, fu anche bisnonno del Duca di Enghien, fatto giustiziare da Napoleone nel 1804.\nLa famosa Salsa Soubise prende il nome da lui.\nBiografia.\nInfanzia.\nI suoi genitori morirono a Parigi di vaiolo nel 1724, quando lui aveva solo 9 anni, mentre suo fratello ne aveva solo 7. Fu affidato al nonno Hercule M\u00e9riadec de Rohan, che lo allev\u00f2 a corte ove divenne compagno di Luigi XV, suo coetaneo.\nPrimo matrimonio.\nNel 1734 Carlo spos\u00f2 in prime nozze Anne Marie Louise de La Tour d'Auvergne (1722 \u2013 1739), figlia di Emanuele Teodosio de La Tour d'Auvergne (1668 \u2013 1730), duca di Bouillon e d'Albret, e da Anna Maria Cristina de Simiane de Moncha de Gordes (1683 \u2013 1722), dalla quale ebbe due figli.\nSecondi matrimonio.\nNel 1742 spos\u00f2 in seconde nozze Anna Teresa (1717 \u2013 1745), figlia di Vittorio Amedeo I di Savoia-Carignano (1690 \u2013 1741) e Vittoria Francesca di Savoia, dalla quale ebbe una figlia.\nTerzo matrimonio.\nCarlo infine si spos\u00f2 nel 1745 con Anna Vittoria d'Assia-Rotenburg (1728 \u2013 1792), figlia di Giuseppe d'Assia-Rotenburg, ma non ebbe figli.\nCarriera militare e politica.\nSoubise intraprese una carriera folgorante: \"moschettiere grigio\" a 17 anni, capitano a 18, brigadiere generale a 25, maresciallo di campo a 28. Aiutante di campo del re Luigi XV e suo intimo amico, protetto da Madame de Pompadour, partecip\u00f2 alla Battaglia di Fontenoy nel 1745 e fu nominato luogotenente generale nel 1748, un anno prima di ereditare la signoria di Roberval (Oise), Rhuis e .\nMolto attaccato a quella di Roberval, vi intraprese numerosi lavori di abbellimento. In un primo tempo fu nominato da Luigi XV governatore generale delle Fiandre e della Contea di Hainaut, capo e gran balivo di Lilla (1751). In quell'anno si dimise da governatore della Champagne. Nel 1775 Luigi XV lo nomin\u00f2 Ministro di Stato ed assessore del Conseil d'en haut.\nNel 1756 l'invasione della Sassonia e quindi della Boemia da parte di Federico II, preoccupato di un attacco austro-russo l'anno seguente, caus\u00f2 a catena l'entrata in guerra francese contro l'ex-alleato, in funzione del trattato di Versailles stipulato pochi mesi prima.\nIl Soubise venne inviato in Germania alla testa di una grande armata franco-tedesca, ma fu gravemente sconfitto da Federico nella battaglia di Ro\u00dfbach nel novembre 1757. Egli si dimostr\u00f2 incapace di coordinare le proprie truppe sul campo di battaglia e l'annuncio di questa sconfitta fu l'occasione in Francia per farsi beffe del favorito di Madame de Pompadour.\nMinistro di Stato.\nSoubise si prese la rivincita nel 1758 a Sondershausen ed a Lutzelberg, ricevendo per questi fatti d'arme i titoli di Maresciallo di Francia, Ministro di Stato, Pari di Francia, capitano e luogotenente generale delle province della Fiandra e dell'Hainaut. Nel 1761 Soubise comand\u00f2 l'armata del Reno che contava 110\u00a0000 uomini e nel 1762 sconfisse a Joannisberg il Duca di Brunswick-L\u00fcneburg. La Guerra dei sette anni termin\u00f2 con il trattato di Hubertusburg, che lasci\u00f2 la Slesia alla Prussia.\nDopo questa guerra Soubise entr\u00f2 nei favori di Madame du Barry e, protetto dalla favorita del Re, godette di tutti i numerosi benefici di corte. Alla morte di Luigi XV, il suo successore, Luigi XVI lo conferm\u00f2 nella carica di Ministro di Stato.\nUltimi anni e morte.\nDapprima scosso per la bancarotta del genero, il Principe di Gu\u00e9m\u00e9n\u00e9, poi infangato dallo scandalo della collana che coinvolse un altro suo stretto parente, il cugino Cardinale di Rohan, il Principe di Soubise si ritir\u00f2 dalla vita pubblica e dovette lasciare la carica di Ministro. Mor\u00ec colpito da apoplessia.\nSi era sposato tre volte ed aveva avuto due sole figlie: Madame de Gu\u00e9m\u00e9n\u00e9 e Carlotta di Rohan-Soubise, andata sposa a Luigi-Giuseppe di Borbone-Cond\u00e9, per cui il suo casato si estinse con lui.\nPersonalit\u00e0.\nIl Principe di Soubise fu uomo di grande coraggio in battaglia, preciso nella disciplina, infaticabile, ma non ebbe sempre una buona visione strategica della guerra e non fu sempre apprezzato dai militari.\nSoubise condusse una vita sentimentalmente movimentata. Nel 1734 spos\u00f2 una bambina di 12 anni (lui ne aveva 19) che perse cinque anni dopo. Nel 1741, all'et\u00e0 di 26 anni, spos\u00f2 una Principessa di 24 che tuttavia mor\u00ec di parto quattro anni dopo e spos\u00f2 infine nel 1745 un'altra principessa. Quest'ultima tuttavia ebbe, come il marito, una vita sentimentale piuttosto libera. Nel 1757 fu arrestata a Tournai per ordine del Re, quando se ne era fuggita con 900\u00a0000 lire in diamanti e gioielli per raggiungere il proprio amante. Soubise, esasperato, la rinvi\u00f2 ai genitori di lei con una pensione di 24\u00a0000 lire.\nAnch'egli tuttavia non fu mai un marito fedele verso le tre spose. Fu un grande seduttore, anche di donne giovanissime: mantenne l'attrice Mademoiselle Guimard, sua amante, nel lusso pi\u00f9 sfrenato e \"Mademoiselle Zacharie\" divenne tale all'et\u00e0 di 15 anni, quando lui ne aveva gi\u00e0 69.\nIl Principe di Soubise fu anche grande bibliofilo. Egli rappresent\u00f2 bene lo spirito illuminista, come attesta la corrispondenza con Voltaire, che non temeva di passare al principe esemplari di libelli antireligiosi stampati a Ferney.\nSoubise era anche un melomane e fu lui a far installare in Francia, nei giardini del castello parigino della Muette, di cui era governatore, il primo padiglione d'orchestra (inventato in Inghilterra da lord Ranelagh).\nQuanto alla salsa bianca, a base di cipolle, che porta il suo nome ed \u00e8 ben nota ai cuochi, fu probabilmente sperimentata a Roberval.\nIl suo magnifico palazzo parigino, in \"rue des Francs-Bourgeois\", ospita oggi gli Archivi Nazionali di Francia.\nDiscendenza.\nDal primo matrimonio tra Carlo e Anne Marie Louise de La Tour d'Auvergne nacquero due figli:\nIl Principe di Soubise ebbe da Anna Teresa di Savoia-Carignano, sua seconda moglie una figlia:"}
{"id": "1589460", "revid": "287204", "url": "https://it.wikipedia.org/wiki?curid=1589460", "title": "Monte Alegre do Sul", "text": "Monte Alegre do Sul \u00e8 un comune del Brasile nello Stato di San Paolo, parte della mesoregione di Campinas e della microregione di Amparo."}
{"id": "1589464", "revid": "287204", "url": "https://it.wikipedia.org/wiki?curid=1589464", "title": "Pedra Bela", "text": "Pedra Bela \u00e8 un comune del Brasile nello Stato di San Paolo, parte della mesoregione di Campinas e della microregione di Amparo."}
{"id": "1589465", "revid": "230490", "url": "https://it.wikipedia.org/wiki?curid=1589465", "title": "Brigata Osoppo", "text": ""}
{"id": "1589467", "revid": "991694", "url": "https://it.wikipedia.org/wiki?curid=1589467", "title": "Talaru", "text": "Il talaru o talaro \u00e8 un vecchio termine dialettale salentino che indica il telaio utilizzato nel processo di essiccazione delle foglie di tabacco. Di forma rettangolare \u00e8 realizzato interamente in legno di ulivo. Nei due lati pi\u00f9 lunghi del rettangolo del talaro c'erano dei chiodi dove si appendevano da un lato all'altro i \"falari\" (collane di foglie) di tabacco infilzate con ordine su uno spago (l'operazione di infilatura era eseguita con un lungo ago di ferro piatto detto \"acuceddrha\"). I \"falari\" si passavano nella parte dura della foglia (stipite), ossia la parte dove la foglia era attaccata alla pianta, una foglia dietro l'altra fino a comporre un unico falaro (corda) di foglie di tabacco. Il telaio, spesso chiamato col diminutivo \"talarettu\" conteneva dalle 18 alle 22 corde ed era esposto in pieno solo per l'essiccazione delle foglie verdi. Una seconda tecnica di essiccazione era quella \"a canna\" dove la singola corda di foglie era sostenuta da una canna che poggiava ai lati su una \"staiera\" fissa \nIl termine \u00e8 ormai in disuso nel suo significato originario ed \u00e8 invece utilizzato come insulto scherzoso, paragonando un uomo alla tipologia dell'oggetto sempre immobile al sole. In quest'ultima accezione \u00e8 spesso gridato marcando molto la U finale."}
{"id": "1589468", "revid": "287204", "url": "https://it.wikipedia.org/wiki?curid=1589468", "title": "Pinhalzinho (San Paolo)", "text": "Pinhalzinho \u00e8 un comune del Brasile nello Stato di San Paolo, parte della mesoregione di Campinas e della microregione di Amparo."}
{"id": "1589469", "revid": "135224", "url": "https://it.wikipedia.org/wiki?curid=1589469", "title": "Parsismo", "text": ""}
{"id": "1589471", "revid": "599013", "url": "https://it.wikipedia.org/wiki?curid=1589471", "title": "Ronaldo Guiaro", "text": "Carriera.\nClub.\nCresciuto in patria nell'Atl\u00e9tico Mineiro, con tale squadra ha giocato nel campionato brasiliano e in quello statale (che vinse nel 1995). Dopo le Olimpiadi di Atlanta venne acquistato dai portoghesi del Benfica.\nDopo cinque stagioni con le aquile, pass\u00f2 ai turchi del Be\u015fikta\u015f con cui vinse il campionato 2002-2003.\nDopo un breve ritorno in patria con il Santos (con cui vinse due campionati paulista nel 2006 e nel 2007), chiuse la carriera con i greci dell'Aris Salonicco.\nNazionale.\nHa partecipato alle Olimpiadi di Atlanta con la nazionale brasiliana. Nel torneo gioc\u00f2 tutti e sei gli incontri della sua nazionale che vinse la medaglia di bronzo."}
{"id": "1589472", "revid": "228587", "url": "https://it.wikipedia.org/wiki?curid=1589472", "title": "Amico di Giovinazzo", "text": "Biografia.\nGiunse in Italia nella prima met\u00e0 dell'XI secolo assieme ai fratelli Altavilla, di cui era consanguineo. Gli fu data la luogotenenza in Puglia, divenendo quindi feudatario in terra di Bari, signore di Giovinazzo e Spinazzola (1040). In seguito diede un importante aiuto nella scacciata dei saraceni dalla Sicilia.\nAd Amico si deve la fortificazione del castello di Spinazzola, di Giovinazzo e di un fortilizio a Terlizzi (castello che ospit\u00f2 lo stesso conte Amico, Federico II di Svevia, Ferdinando di Aragona).\nAmico prese parte ad una rivolta contro il Guiscardo, sostenuta anche dal Papa e dalla Repubblica Veneta che non vedevano con favore le conquiste di Roberto il Guiscardo nel basso Adriatico. Sedata la rivolta, al conte Amico vennero confiscati i feudi (anche la contea Giovinazzo-Terlizzi); ma nell'ottobre del 1080 il conte Amico riusc\u00ec a riottenere la contea terlizzese, potendo cos\u00ec lasciare in eredit\u00e0 ai figli una parte dei feudi riottenuti.\nDiscendenti.\nDue figli di Amico, Pietro e Gualtiero, furono tra i 12 cavalieri normanni che a Melfi nel 1042 effettuarono la spartizione dei feudi. Pietro ricevette la baronia di Trani.\nDa ricordare il bisnipote omonimo, figlio di Gualtiero signore di Giovinazzo e Spinazzola e nipote di Pietro di Trani, colui che nel 1072 attacc\u00f2 l'isola di Arbe in Dalmazia ed occup\u00f2 Cherso facendo prigioniero il re di Croazia che verr\u00e0 poi rilasciato dietro riscatto."}
{"id": "1589473", "revid": "287204", "url": "https://it.wikipedia.org/wiki?curid=1589473", "title": "CPCS-PDU", "text": "Common Part Convergence Sublayer - Protocol Data Unit (CPCS-PDU) \u00e8 l'unit\u00e0 dati usata dallo strato protocollare AAL5 della tecnologia ATM.\nIl compito della CPCS-PDU \u00e8 quello di trasportare i dati provenienti dagli strati superiori, tipicamente pacchetti IP, ma non solo; infatti, quanto \u00e8 stato appena detto vale se si usa la tecnica del \"VC-multiplexing\" per il trasporto di IP su ATM, per\u00f2 esiste la tecnica alternativa dell'Incapsulamento LLC-SNAP, in cui al pacchetto IP si aggiunge un certo overhead. Quest'ultimo \u00e8 formato dai 3 byte dell\"LLC-Header\", dai 3 byte del campo OUI (\"Organization Unique Identifier\") e dai 2 byte del campo PID (\"Payload Identifier\").\nComunque, possiamo dire che nel campo \"CPCS-PDU Payload\" verranno inseriti i dati provenienti dai protocolli superiori allo strato AAL-5, dopodich\u00e9 questo protocollo aggiunger\u00e0 la propria informazione di overhead indicata con il termine di \"Trailer\" (8 byte). \nLa trasmissione del pacchetto viene fatta inviando prima il \"payload\" e poi il \"trailer\"; perci\u00f2, se il trasporto avviene usando pi\u00f9 celle ATM, il \"trailer\" arriver\u00e0 a destinazione alla ricezione dell'ultima cella. Inoltre, la possibile frammentazione dei dati comporta la necessit\u00e0 di un meccanismo che permetta di capire quante sono le celle da ricevere prima di poter ricostruire l'unit\u00e0 dati trasmessa. La soluzione del problema prevede l'uso del flag \"AAU\" del campo \"Payload Type\" nell'intestazione delle celle ATM. Quando questo bit viene posto ad uno (AAU = 1) la cella in questione \u00e8 l'ultima, mentre se il bit vale zero (AAU = 0) bisogner\u00e0 continuare ad attendere l'arrivo delle celle successive.\nLo strato AAL (\"ATM Adaptation Layer\") \u00e8 quello che usa questo tipo di unit\u00e0 dati ed \u00e8 suddiviso in due sottostrati: SAR (\"Segmenting and Reassembling Sublayer\") e CS (\"Convergence Sublayer\"). Perci\u00f2, la CPCS-PDU \u00e8 inserita nella SAR-PDU in modo da coincidere esattamente con essa. Infatti, il sottostrato SAR non introduce nessuna informazione di overhead aggiuntiva, per\u00f2, la lunghezza di una SAR-PDU deve essere di 48 byte, quindi se la CPCS-PDU \u00e8 un multiplo di 48 byte si avranno pi\u00f9 SAR-PDU.\nLa struttura.\nLa struttura di una CPCS-PDU \u00e8 la seguente:"}
{"id": "1589474", "revid": "110157", "url": "https://it.wikipedia.org/wiki?curid=1589474", "title": "Serra Negra", "text": "Serra Negra \u00e8 un comune del Brasile nello Stato di San Paolo, parte della mesoregione di Campinas e della microregione di Amparo."}
{"id": "1589475", "revid": "287204", "url": "https://it.wikipedia.org/wiki?curid=1589475", "title": "Socorro (Brasile)", "text": "Socorro \u00e8 un comune del Brasile nello Stato di San Paolo, parte della mesoregione di Campinas e della microregione di Amparo."}
{"id": "1589477", "revid": "305330", "url": "https://it.wikipedia.org/wiki?curid=1589477", "title": "Challenge (sport)", "text": "Challenge \u00e8 un termine inglese dal significato letterale di \u00absfida\u00bb, impiegato anche in ambito sportivo.\nDescrizione.\nL'espressione, resa anche da \u00abchallenge round\u00bb, indica il caso in cui l'atleta o squadra detentore di un titolo venga ammesso ad un torneo (solitamente ad eliminazione diretta) senza disputarne i turni preliminari: in altre circostanze, il campione \u00e8 direttamente qualificato alla finale. \nEsempi.\nIn altre discipline individuali, come il pugilato, vi si fa ricorso con l'obiettivo di stabilire uno sfidante per il campione."}
{"id": "1589478", "revid": "124123", "url": "https://it.wikipedia.org/wiki?curid=1589478", "title": "Badoario Partecipazio", "text": "Biografia.\nMembro della famiglia patrizia dei Parteciaci e figlio del doge di Venezia Orso I, venne scelto dal fratello Giovanni II, frattanto succeduto al padre (regn\u00f2 negli anni 881-887), per cercare di ottenere il controllo del nascente porto commerciale di Comacchio.\nBadoario si rec\u00f2 dunque in ambasciata presso il pontefice Giovanni VIII con l'intenzione di richiedere per s\u00e9 il governo della contea di Comacchio. Venne per\u00f2 raggiunto da Marino, conte di Comacchio, che lo cattur\u00f2 con la complicit\u00e0 dei Ravennati e lo costrinse a giurare di rinunciare al possesso della citt\u00e0 e a propositi di vendetta. Badoario venne quindi rimandato a Venezia, dove mor\u00ec a causa delle ferite riportate durante la cattura. In risposta il fratello Giovanni attacc\u00f2 Ravenna e conquist\u00f2 e devast\u00f2 Comacchio, ma dovette poi restituirla al papa in quanto possedimento pontificio.\nDa Orso II Partecipazio detto Paureta o Badoario discese, attraverso il figlio Pietro, il ramo secondario dei Parteciaci dei Bado\u00e8r.Secondo alcuni Orso II Partecipazio Badoario \u00e8 considerato fratello di Vitale, figlio del doge Giovanni II Partecipazio e quindi nipote del Badoario summenzionato."}
{"id": "1589482", "revid": "729019", "url": "https://it.wikipedia.org/wiki?curid=1589482", "title": "Sindrome di M\u00f6bius", "text": "La sindrome di M\u00f6bius o Moebius (a causa della traslitterazione dalla lingua tedesca) \u00e8 una malattia rara, scoperta dal neurologo Paul Julius M\u00f6bius, nipote del famoso matematico tedesco August Ferdinand M\u00f6bius.\nCaratteri.\n\u00c8 dovuta a ipotrofia o addirittura assenza dei nervi cranici VI e VII, abducente e facciale. Nel 10% dei casi \u00e8 presente anche ritardo mentale.\nSi presenta sotto forma di una amimia facciale o paresi facciale. Chi ne \u00e8 colpito, con vari livelli di gravit\u00e0, non pu\u00f2 sorridere, utilizzare la mimica facciale, chiudere o muovere gli occhi in senso laterale, succhiare, eccetera.\nI neonati, alla nascita, come sintomo dominante, presentano difficolt\u00e0 ad alimentarsi, per problemi di suzione, e vanno nutriti con appositi biberon.\nDa confermare rimane la possibile causa genetica.\nDiagnosi differenziale.\nLa sindrome di Poland-M\u00f6bius \u00e8 invece una combinazione della sindrome di Poland e della sindrome di M\u00f6bius di tipo II, considerata come una forma a s\u00e9 stante, a trasmissione autosomica dominante."}
{"id": "1589483", "revid": "122703645", "url": "https://it.wikipedia.org/wiki?curid=1589483", "title": "The Boy from Oz", "text": "The Boy from Oz \u00e8 un musical scritto da Nick Enright, sulla vita del compositore e cantante australiano Peter Allen morto di AIDS nel 1992, utilizzando musiche e canzoni dello stesso Allen.\nLo spettacolo.\nLo show, diretto da Gale Edwards e interpretato da Todd McKenney, debutta a Sydney il 5 marzo 1998, dando il via ad un tour in diverse citt\u00e0 dell'Australia per un totale di 766 repliche, ottenendo un notevole successo di pubblico.\nIl debutto a Broadway avviene il 16 settembre 2003 con la regia di Philip William McKinley, coreografie di Joey McKneely, scene di Robin Wagner, costumi di William Ivey Long, luci di Donald Holder e un nuovo adattamento firmato da Martin Sherman (adeguando lo spettacolo al pubblico americano, dando pi\u00f9 spazio ai personaggi delle star statunitensi Garland e Minelli ed eliminando riferimenti troppo specifici alla realt\u00e0 e allo slang australiano). Hugh Jackman interpreta il ruolo principale, affiancato da Isabel Keating (nel ruolo di Judy Garland) e Stephanie J. Block e Beth Fowler.\nLo spettacolo ottiene immediatamente i favori del pubblico, mentre i critici appaiono inizialmente divisi. Se l'interpretazione di Hugh Jackman riceve lodi quasi unanimi, la messinscena viene da alcuni giudicata sfavorevolmente. Giudizi contrastanti, anche se generalmente positivi, nei confronti del libretto di Martin Sherman e Nick Enright.\nGrande successo commerciale, con un incasso totale di 42 milioni di dollari. Tuttavia, allo scadere del contratto di Jackman, la produzione non trova un adeguato sostituto (tra i nomi presi in considerazione, Robbie Williams) e decide di chiudere lo spettacolo il 12 settembre 2004.\nJackman torna a vestire nuovamente i panni di Allen dal 3 agosto al 10 settembre 2006 nello show Boy From Oz Arena Spectacular, un'edizione speciale diretta da Kenny Ortega (concepita per essere presentata sul palco di un'arena da 10000 spettatori).\nPremi e candidature.\n2004 Tony Award\n2004 Drama Desk Award\n2004 Theatre World Award"}
{"id": "1589503", "revid": "2141098", "url": "https://it.wikipedia.org/wiki?curid=1589503", "title": "Storia di Matera", "text": "Una delle caratteristiche principali della storia della citt\u00e0 di Matera \u00e8 quella che il suo territorio \u00e8 stato abitato senza soluzione di continuit\u00e0 dal paleolitico fino ai nostri giorni, pertanto Matera viene considerata una delle citt\u00e0 pi\u00f9 antiche al mondo..\nOrigine del nome.\nSe il nome del villaggio preistorico che ha formato il primo nucleo \u00e8 ignoto, sull'origine del nome della citt\u00e0 sono state fatte diverse ipotesi. Alcuni studiosi, in particolare il Cely Colaianni, parlano di \"Mateola\" antica citt\u00e0 japigia accanto alla quale scorre una fossa attraversata da torrenti chiamata dai Greci \"Mataios olos\" (tutto vacuo), da cui il nome di \"Mataia ole\", trasformatosi poi in Mateola. In et\u00e0 ellenica accoglie profughi di Metaponto e di Heraclea dopo la loro distruzione (da cui proviene un'altra ipotesi suggestiva sull'origine del nome della citt\u00e0, \"Met+Hera\"). Secondo altre fonti, il nome deriverebbe dalla radice \"Mata\", che significa mucchio, cumulo di rocce, o ancora dal greco \"Met\u00e8oron\", cielo stellato, per l'impressione che offrono dall'alto i lumi notturni delle due valli dei Sassi. Al consolato romano di Quinto Cecilio Metello Numidico, che la riedifica e la fa cingere di mura e di alte torri, risale infine un'altra ipotesi sull'origine del nome \"Mateola\". Plinio il Vecchio inoltre nella sua \"Naturalis historia\" (Liber III, 105) chiama Mateolani gli abitanti della citt\u00e0 e li elenca tra gli Apuli, anche se la desinenza dell'aggettivo in \"-anus\" evidenzia chiaramente l'influenza osca dei Lucani, in quanto la citt\u00e0 era situata proprio sul confine apulo-lucano nella regione anticamente chiamata Peucezia.\nLe et\u00e0 preistoriche.\nAlla pi\u00f9 antica Et\u00e0 della Pietra corrispondono i ritrovamenti di diversi oggetti, alcuni dei quali custoditi nel Museo archeologico nazionale Domenico Ridola, attestanti la presenza di gruppi di cacciatori nel territorio materano.\nPer quanto riguarda il Neolitico il territorio di Matera costituisce una localit\u00e0 molto importante, data la presenza di numerosi villaggi trincerati risalenti a quel periodo. Il riscaldamento del clima successivo all'ultima glaciazione ha consentito agli abitanti di stabilirsi sul territorio, differentemente dai cacciatori delle epoche precedenti che erano nomadi, e di cominciare a praticare l'agricoltura e l'allevamento. I villaggi neolitici del Materano, oltre ad essere circondati da trincee, mostrano ancora le buche per i pali delle capanne, cisterne e fosse per il grano, e diverse tombe ipogee. Inoltre, il territorio materano \u00e8 considerato molto importante per l'Et\u00e0 Neolitica grazie alla scoperta di una famosa ceramica, detta di Serra d'Alto dal luogo in cui \u00e8 stata ritrovata, che rappresenta il culmine dell'abilit\u00e0 artistica in questo settore artigianale.\nCon le successive Et\u00e0 dei metalli, gli insediamenti cominciano a spostarsi sulla sponda destra della Gravina, meglio difesa e dalla superficie pi\u00f9 tenera, il tufo, che permette con i nuovi utensili di metallo uno scavo pi\u00f9 facile. Con il diffondersi della pastorizia, poi, si sviluppa anche la transumanza, lungo i tratturi. Si tracciano cos\u00ec dei percorsi, e fra questi l'area subappenninica delle Murge costituisce territorio di passaggio. Lo stabilirsi della popolazione ed il sorgere di attivit\u00e0 legate ai commerci rende possibile il sorgere di quelle istituzioni economiche, religiose, politiche che danno origine ad una citt\u00e0.\nEt\u00e0 classica.\nSorta su un preistorico villaggio trincerato, la citt\u00e0 che si sviluppa successivamente ha probabili origini greche, come afferma il Volpe nelle sue \"Memorie storiche profane e religiose sulla citt\u00e0 di Matera\", citando anche l'Ughelli, il Pacichelli ed il Padre Bonaventura da Lama che erano giunti a tale conclusione. Ci\u00f2 sarebbe confermato dall'emblema della citt\u00e0, il bue con le spighe di grano, che secondo il Volpe stesso \u00e8 un simbolo tipico della Magna Grecia; inoltre il Gattini cita l'ipotesi di alcuni storici secondo i quali riprodurrebbe l'emblema della citt\u00e0 di Metaponto, che era appunto un bue, mentre le spighe di grano erano figure ricorrenti nelle monete greche. Gattini a conferma di ci\u00f2 cita anche alcuni versi del poeta Tommaso Stigliani: \u00ab\"Il marinaro di Metaponto antica, la quale a nostra et\u00e0 dett'\u00e8 Matera\"\u00bb, e fa riferimento all'accoglienza data da Matera ai profughi metapontini dopo la distruzione della loro citt\u00e0 da parte di Annibale.\nDurante l'et\u00e0 classica, prima greca e poi romana, Matera subisce l'iniziativa dei popoli che giungono alternativamente da Settentrione o dalla costa. Tuttavia le testimonianze greche sono diverse, tanto da ipotizzare che la citt\u00e0 abbia avuto pi\u00f9 stretti rapporti con le colonie della Magna Grecia situate sulla costa ionica metapontina. Nel territorio di Timmari sono stati rinvenuti diversi reperti Magno Greci in un'antica necropoli e una tomba principesca che si pensa appartenga ad Alessandro il Molosso, zio di Alessandro Magno.\nDell'epoca romana invece le testimonianze sono pi\u00f9 scarse, e consistono principalmente in una discussa torre (la torre Metellana); in questo periodo la citt\u00e0, situata vicino alla via Appia, funge soprattutto come centro di passaggio e di approvvigionamento di frumento.\nInfine con la suddivisione delle regioni augustee Matera, come tutta la sponda sinistra del fiume Bradano, fa parte della Regio II Apulia et Calabria.\nIl Medioevo e i secoli successivi.\nSolo nell'Alto Medioevo, dopo la caduta dell'Impero Romano d'Occidente e l'arrivo dei Longobardi intorno al VI secolo d.C. (nel 664 d.C. la citt\u00e0 viene annessa al Ducato di Benevento), Matera, assume le caratteristiche di citt\u00e0. Sorgono nuovi agglomerati sparsi, detti casali. La citt\u00e0 viene contesa pi\u00f9 volte dagli stessi Longobardi, dai Bizantini e dai Saraceni, e nell'867 viene distrutta dall'Imperatore Ludovico II, alleato con i Longobardi contro i Saraceni; ancora nel 994 viene assediata dai Saraceni, ma resiste eroicamente. Solo dopo l'arrivo dei Normanni, intorno al Mille, trova un periodo di calma. Dopo l'insediamento dei Normanni nell'Italia meridionale, nel 1043 Matera \u00e8 retta dal conte Guglielmo Braccio di Ferro. \nLa citt\u00e0, costituita allora dalla rupe della Civita, \u00e8 cinta di mura da un lato, mentre dall'altro lato \u00e8 protetta dal burrone della Gravina.\nNel frattempo, a partire dall'VIII secolo, arrivano nella zona delle Murge, ed in particolare a Matera, monaci eremiti e comunit\u00e0 monastiche che si stabiliscono nelle grotte della Gravina trasformandole in Chiese rupestri (ce ne sono circa 150), impreziosite da affreschi di stile bizantino. Matera diventa cos\u00ec punto di incontro tra Oriente ed Occidente della cosiddetta civilt\u00e0 rupestre, tra arte bizantina degli anacoreti e l'arte dei pastori locali.\nI Normanni, seguaci della Chiesa Romana, tendono ad affermare la loro religione, cosa che avviene in maniera netta nel XIII secolo, quando viene costruita la Cattedrale, simbolo di potenza della Chiesa Occidentale, che con la sua mole domina le valli sottostanti dei Sassi. Dall'alto del campanile si ha sotto controllo l'orizzonte molto vasto della campagna, molto importante per la citt\u00e0 dal punto di vista economico.\nLa citt\u00e0 \u00e8 ancora per la maggior parte circoscritta alla Civita, e i Sassi si vanno popolando a macchia di leopardo, e solo intorno al 1500 le mura della Civita perdono la loro funzione in quanto la citt\u00e0 si \u00e8 ampliata fino a comprendere i due Sassi.\nNei secoli seguenti, fra pestilenze e terremoti, Matera passa anche attraverso una breve fase comunale per approdare nel XV secolo agli Aragonesi e attraverso questi ultimi, al conte Tramontano. Nel frattempo nel 1481 la citt\u00e0, che ha partecipato alla difesa di Otranto dall'assalto dei Turchi, ospita il Re di Napoli Ferdinando I (detto anche Ferrante), che la sceglie come sua residenza provvisoria e come base della sua controffensiva.\nNel 1514, per\u00f2, la popolazione inferocita dalle ingiustizie subite ed oppressa dalle tasse insorge e uccide il conte Giovan Carlo Tramontano. Singolare \u00e8 la storia della citt\u00e0 che per godere il privilegio di citt\u00e0 libera ad autonomo reggimento, dipendente cio\u00e8 non da un barone ma direttamente dal re di Napoli, \u00e8 costretta a riscattarsi l'autonomia pi\u00f9 volte con grandi sacrifici. Tra la fine del XV e l'inizio del XVI secolo si registra un incremento demografico dovuto anche all'immigrazione degli Schiavoni, popolazioni di origine serbo-croata ed albanese, che fondano un vero e proprio quartiere popolando quella parte dei Sassi a tutt'oggi nota con il nome di \"Casalnuovo\".\nNel 1663, in epoca spagnola, Matera esce dalla provincia di Terra d'Otranto, di cui fino ad allora era parte integrante, diventando capoluogo della Basilicata e sede di Regia Udienza. La presenza del Tribunale della Regia Udienza favorisce il formarsi di una classe di giurisperiti, impegnati nelle contese che vedono contrapporsi le Universit\u00e0 e i baroni. La citt\u00e0 vive quindi un periodo di sviluppo edilizio e demografico, favorito anche dai vivaci contatti commerciali con i porti pugliesi e da un'attiva vita culturale. Il titolo di capoluogo le rimane fino al 1806, quando Giuseppe Bonaparte trasferisce le competenze a Potenza.\nL'Ottocento ed il Novecento.\nI Sassi, che fino alla fine del 1700 erano un esempio di integrazione perfetta fra l'uomo e l'ambiente, hanno subito negli ultimi due secoli un degrado notevole, che li ha portati all'appellativo di \"vergogna nazionale\". Diventano una sorta di ghetto contadino dove le condizioni sociali si fanno sempre pi\u00f9 difficili. L'aumento di popolazione (oltre 15.000 abitanti) porta ad una frantumazione dei vicinati in pi\u00f9 unit\u00e0 e ad un uso abitativo anche di quegli ambienti prima adibiti a cisterne o depositi. A fine secolo l'onda della Repubblica Napoletana giunge in citt\u00e0, ancor pi\u00f9 perch\u00e9 capoluogo di Basilicata ora \"dipartimento del Bradano\" con commissario governativo l'aviglianese Nicola Palomba; i notabili cittadini si schierano per convenienza con i Giacobini (pronti a cambiar casacca con l'arrivo in citt\u00e0 del cardinale Fabrizio Ruffo) il popolo ingenuo in primis credette agli ideali repubblicani presentatigli ma l'esperienza di vita gli fece immediatamente intendere di cosa in realt\u00e0 si trattasse e il primo a pagarne le conseguenze fu inevitabilmente il popolo, tra cui il giovane martire della rivoluzione Giovanni Firrao, figlio dell'ex sindaco di Matera. Materano fu il redattore del Catechismo ufficiale della Repubblica Napoletana, che aveva il compito di educare i sudditi a divenire cittadini. Il \"Catechismo nazionale pe'l cittadino\" fu redatto dal canonico Onofrio Tataranni, dopo aver vinto il primo premio indetto dal governo provvisorio della Repubblica. L'Ottocento a Matera \u00e8 centrato in gran parte sulla questione della ripartizione ai privati delle terre demaniali e confiscate ai baroni ed alle chiese, che per\u00f2 viene effettuata molto lentamente e provoca numerosi contrasti. Nell'agosto 1860 si verifica l'episodio pi\u00f9 grave, con l'eccidio del conte Gattini, in cui i contadini materani, aizzati anche da quella parte della nobilt\u00e0 reazionaria e legittimista che mal sopportando alla vigilia dell'Unit\u00e0 la venuta del nuovo regime inizia a promettere redistribuzioni di terre in caso di vittoria, si sollevano ancora una volta contro i proprietari terrieri assassinando durante i tumulti il conte Gattini e due suoi dipendenti. \u00c8 questo un episodio precursore del brigantaggio, fenomeno di ribellione post-unitaria che interessa anche l'area materana in particolare con le bande di Rocco Chirichigno di Montescaglioso, Vincenzo Mastronardi di Ferrandina, Eustachio Fasano di Matera, evaso dal carcere dove era detenuto per i moti contadini dell'agosto 1860, ed infine circa trent'anni pi\u00f9 tardi con Eustachio Chita, detto \"Chitaridd\", considerato l'ultimo brigante sebbene operasse in maniera isolata e non facesse parte di quel brigantaggio post-unitario ormai definitivamente sconfitto. Materano comunque fu uno dei mille che ebbe un ruolo importante nello sbarco di Giuseppe Garibaldi in Sicilia, il colonnello Giambattista Pentasuglia; un altro garibaldino fu il generale Antonio Raffaele Giannuzzi.\nNel 1927 la citt\u00e0 diventa capoluogo di provincia. Occorre ricordare che nel 1935 la provincia di Matera ha ospitato il confino dello scrittore, medico e pittore Carlo Levi, il quale, sulla scorta di quella che \u00e8 diventata un'esperienza umana profonda, nel 1945 pubblica il romanzo \"Cristo si \u00e8 fermato a Eboli\". Nel 1975, alla sua morte, Levi viene seppellito per sua volont\u00e0 ad Aliano.\nMatera \u00e8 la prima citt\u00e0 del Mezzogiorno ad insorgere contro i nazisti e per questo insignita della Medaglia d'argento al valor militare e della Medaglia d'oro al valor civile. Il 21 settembre 1943, giorno dell'insurrezione di Matera, il popolo materano si ribella contro l'oppressione esercitata dall'occupazione nazista. Undici persone trovano la morte a seguito dei mitragliamenti tedeschi in ritirata. La giornata raggiunge il suo culmine con la feroce rappresaglia nazista che costa la vita ad altre 15 persone, sia civili che militari, fatte saltare in aria nel \"palazzo della milizia\", tra cui Natale e Francesco Farina, rispettivamente figlio e padre; quest'ultimo si era recato nell'edificio prima della demolizione per tentare di far liberare il figlio pagando un riscatto.\nNel 1948 nasce la questione dei Sassi di Matera, sollevata da Palmiro Togliatti prima, e da Alcide De Gasperi dopo. I Sassi diventano il simbolo nazionale dell'arretratezza e del sottosviluppo del meridione d'Italia. Nel 1952 si giunge allo stanziamento di fondi per la costruzione di nuovi quartieri residenziali che avrebbero costituito la citt\u00e0 nuova nella quale far confluire le 15.000 persone che abitavano le case-grotta. La citt\u00e0 di Matera diventa cos\u00ec un autentico laboratorio; nasce la \"Commissione per lo studio della citt\u00e0 e dell'agro di Matera\", promossa dall'UNRRA-CASAS ed istituita da Adriano Olivetti, presidente dell'Istituto Nazionale di Urbanistica e dal sociologo Friedrich G. Friedmann, che si avvale di esperti in diverse discipline quali storia, demografia, economia, urbanistica, paleoetnologia, sociologia, ed intervengono esponenti prestigiosi dell'urbanistica italiana, per progettare e creare quartieri che riprendano il pi\u00f9 possibile i modelli di vita sociale dei Sassi. Di questi nuovi quartieri quello realizzato dall'INA-Casa, denominato Le \"Spine Bianche\", rappresenta ad esempio un'opera di grande rilevanza architettonica di quella corrente Neorealista del Razionalismo italiano del secondo dopoguerra.\nNel 1986 una nuova legge nazionale finanzia il recupero degli antichi rioni materani, ormai degradati da oltre trent'anni di abbandono. Nel 1993 i Sassi di Matera vengono dichiarati dall'UNESCO Patrimonio mondiale dell'umanit\u00e0.\nAnni Duemila.\nNel 2014 la citt\u00e0 viene nominata Capitale europea della cultura per il 2019.\nA seguito della designazione di Matera capitale europea della cultura 2019, \u00e8 stato presentato nel 2018 un progetto di riqualificazione della stazione centrale, redatto dall'architetto Stefano Boeri."}
{"id": "1589507", "revid": "212348", "url": "https://it.wikipedia.org/wiki?curid=1589507", "title": "Opsoclono", "text": "Il termine opsoclono (composto del greco \u1f44\u03c8\u03b9\u03c2, \u00abvista\u00bb, e \u03ba\u03bb\u03cc\u03bd\u03bf\u03c2, \u00abtremito\u00bb) rappresenta movimenti involontari incontrollati degli occhi, caotici e multivettoriali cio\u00e8 ad orientamento orizzontale, verticale e diagonale. Questa anomalia, definita anche saccadomania, scompare durante il sonno. Sia i flutter che l'opsoclono sono frequenti nella patologia cerebellare, a seguito di encefaliti virali. I movimenti possono avere una piccola ampiezza, appaiono cio\u00e8 come minuscole deviazioni rispetto alla posizione primaria."}
{"id": "1589512", "revid": "104458", "url": "https://it.wikipedia.org/wiki?curid=1589512", "title": "S\u00e9bastien Amiez", "text": "\u00c8 marito di B\u00e9atrice Filliol e padre di Steven, a loro volta sciatori alpini di alto livello.\nBiografia.\nCarriera sciistica.\nStagioni 1990-1996.\nSlalomista puro protagonista del Circo bianco dagli inizi degli anni novanta al decennio successivo originario di Pralognan-la-Vanoise, S\u00e9bastien Amiez esord\u00ec in campo internazionale ai Mondiali juniores di Zinal 1990; l'anno successivo, nel corso della rassegna iridata giovanile disputatasi a Geilo e Hemsedal, vinse la medaglia d'argento.\nOttenne il primo risultato di rilievo in Coppa del Mondo il 20 dicembre 1993 a Madonna di Campiglio (20\u00ba) e nella stessa stagione esord\u00ec ai Giochi olimpici invernali, anche se a non concluse la prova. Nella stagione 1995-1996 in Coppa del Mondo ottenne il primo podio, 19 novembre 1995 a Beaver Creek (2\u00ba), l'unica vittoria, il 21 gennaio 1996 a Veysonnaz, e vinse la Coppa del Mondo di slalom speciale con 49 punti di vantaggio su Alberto Tomba; esord\u00ec anche ai Campionati mondiali e nella rassegna iridata della Sierra Nevada si classific\u00f2 al 6\u00ba posto.\nStagioni 1997-2006.\nNel 1997 ai Mondiali di Sestriere vinse la medaglia d'argento, mentre ai XVIII Giochi olimpici invernali di si piazz\u00f2 al 14\u00ba posto. Ai Mondiali di Vail/Beaver Creek 1999 e di Sankt Anton am Arlberg 2001 si classific\u00f2 rispettivamente all'11\u00ba e al 12\u00ba posto; ai XIX Giochi olimpici invernali di , sua ultima partecipazione olimpica, vinse la medaglia d'argento.\nPrese ancora parte alle rassegne iridate di Sankt Moritz 2003 (31\u00ba) e di Bormio/Santa Caterina Valfurva 2005 (gara non conclusa); sempre nel 2005, il 12 dicembre, prese per l'ultima volta il via in Coppa del Mondo, a Madonna di Campiglio senza completare la prova. Nel marzo del 2006 fu vittima di una aggressione, a seguito della quale perse la quasi totalit\u00e0 della vista all'occhio destro; annunci\u00f2 il suo ritiro definitivo dalle competizioni l'anno seguente, anche se la sua ultima gara rimase lo slalom speciale di Coppa Europa disputato a Hinterstoder l'11 gennaio del 2006 e non completato da Amiez.\nAltre attivit\u00e0.\nDopo il ritiro \u00e8 diventato un apprezzato commentatore sportivo in Francia, lavorando per la televisione e per la Radio Monte Carlo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "1589515", "revid": "63363", "url": "https://it.wikipedia.org/wiki?curid=1589515", "title": "Caratteri al minuto", "text": ""}
{"id": "1589517", "revid": "63363", "url": "https://it.wikipedia.org/wiki?curid=1589517", "title": "Battute al minuto", "text": ""}
{"id": "1589519", "revid": "142504", "url": "https://it.wikipedia.org/wiki?curid=1589519", "title": "Mauro Coducci", "text": ""}
{"id": "1589520", "revid": "1504506", "url": "https://it.wikipedia.org/wiki?curid=1589520", "title": "Vitale Partecipazio", "text": "Biografia.\nLa tradizione, basata sull\"'Origo civitatum Italiae seu Venetiarum\" di inizio Duecento, lo ritiene figlio di un Ioannaceno Particiaco, e quindi membro della potente stirpe che fu ai vertici del Ducato di Venezia tra il IX e il X secolo. Mancano tuttavia delle conferme documentarie in proposito.\nAnche la data dell'elezione a patriarca di Grado non \u00e8 nota. Sappiamo che il 1\u00ba aprile 852 il predecessore Vittore I riceveva il pallio, mentre Vitale ebbe analogo onore il 30 marzo 858; secondo Giovanni Diacono tra i due non vi furono altri patriarchi (un documento attesta un Elia nel febbraio 853, ma si tratterebbe di un falso), quindi appare verosimile l'attribuzione all'856 avanzata dalla storiografia.\nCome altri patriarchi prima di lui, Vitale dovette occuparsi delle problematiche scaturite dal sinodo di Mantova dell'827, durante il quale i vescovi del Regno d'Italia avevano riconosciuto la supremazia su Grado del patriarcato di Aquileia, suo eterno rivale. Con questo atto il Ducato veniva sottoposto a un'autorit\u00e0 ecclesiastica esterna ai suoi confini. L'evento, in realt\u00e0, non ebbe molte ripercussioni pratiche, se non riguardo al diritto di consacrazione dei vescovi dell'Istria (regione in cui Venezia deteneva grandi interessi economici), che passava al primate aquileiense. I predecessori si erano pi\u00f9 volte rivolti ai pontefici, i quali si erano dimostrati disponibili alla revisione del sinodo senza, tuttavia, concretizzare le proposte.\nNell'855 l'imperatore Ludovico II conferm\u00f2 al patriarca di Aquileia Teutimaro i diritti di metropolita sulle diocesi istriane. Vitale reag\u00ec rivolgendosi a papa Benedetto III il quale, come gi\u00e0 accennato, il 30 marzo 858 gli confer\u00ec il pallio, simbolo dell'autorit\u00e0 di arcivescovo.\nNell'863 papa Niccol\u00f2 I chiam\u00f2 Vitale a una sinodo a Roma, che avrebbe trattato argomenti diversi dalla disputa. Risulta tuttavia interessante il testo dell'invito poich\u00e9, mentre nell'atto di concessione del pallio era stato definito \"arcivescovo\", qui veniva qualificato come \"patriarca\"; in aggiunta, l'invito veniva esteso a tutti i vescovi suoi suffraganei, bench\u00e9 non fossero esplicitamente citati quelli istriani. La missiva, quindi, metteva nuovamente in discussione quanto concluso dalla sinodo di Mantova.\nNel decennio successivo non si hanno altre notizie sul suo conto. Potrebbe essere un indizio della collaborazione instaurata con il nuovo doge Orso I Partecipazio (con cui, forse, era imparentato), assai solerte nella difesa degli interessi veneziani in Istria.\nScomparve attorno all'874, lasciando la cattedra a Pietro Marturio."}
{"id": "1589528", "revid": "309289", "url": "https://it.wikipedia.org/wiki?curid=1589528", "title": "D\u017eard\u017ean", "text": "Il D\u017eard\u017ean () \u00e8 un fiume della Russia siberiana nordorientale, affluente di destra della Lena. Scorre nella Sacha (Jacuzia).\nDescrizione.\nIl D\u017eard\u017ean nasce dalla confluenza dei due rami sorgentizi Siekotend\u017ea e Malyr-Jurjage che scendendo dai monti Orulgan si congiungono fra i monti D\u017eard\u017eanskij. Il fiume scorre con direzione mediamente occidentale, ricevendo da sinistra gli affluenti Kende (91 km), D\u017eanchan (105 km) e Ulachan-Tirechtjach (215 km) prima di sfociare nella Lena a 513\u00a0km dalla sua foce nei pressi dell'omonima localit\u00e0 di D\u017eard\u017ean. La lunghezza del D\u017eard\u017ean \u00e8 di 297\u00a0km, l'area del suo bacino \u00e8 di 11\u00a0400\u00a0km\u00b2. "}
{"id": "1589529", "revid": "80339", "url": "https://it.wikipedia.org/wiki?curid=1589529", "title": "Dzarzan", "text": ""}
{"id": "1589530", "revid": "80339", "url": "https://it.wikipedia.org/wiki?curid=1589530", "title": "Dzharzhan", "text": ""}
{"id": "1589537", "revid": "28592", "url": "https://it.wikipedia.org/wiki?curid=1589537", "title": "Liberiani", "text": ""}
{"id": "1589539", "revid": "12109", "url": "https://it.wikipedia.org/wiki?curid=1589539", "title": "Ansonica", "text": "L'Ansonica \u00e8 un vitigno a bacca bianca italiano, conosciuto anche con i nomi di Inzolia (in siciliano), nzoglia (in calabria) o Insolia.\nHa origini meridionali ma \u00e8 diffuso anche in altre regioni italiane come la Toscana, in particolar modo l'Isola d'Elba e il Monte Argentario.\nIl grappolo \u00e8 di grosse dimensioni ma con acini piuttosto radi. La vendemmia avviene attorno ai primi quindici giorni di settembre.\nIl vitigno.\nPrima della scoperta dei vini rossi siciliani, la parte da leone nell'enologia siciliana era fatta dai vini bianchi ed in particolare dal Bianco d'Alcamo D.O.C..\nL'Ansonica \u00e8 il pi\u00f9 antico vitigno autoctono siciliano e si \u00e8 poi diffuso anche in altre regioni italiane ed in particolare in Sardegna, Lazio e Toscana meridionale. Il vitigno \u00e8 molto resistente anche in climi piuttosto siccitosi ed ha una foliazione piuttosto scarsa che richiede un minor assorbimento d'acqua. Il grappolo \u00e8 conico con due grappoletti ai lati e l'acino \u00e8 ovoidale di un colore giallo marcato.\nLe DOC.\nIl suo mosto viene utilizzato per la produzione di alcuni dei pi\u00f9 importanti bianchi siciliani e toscani D.O.C.: "}
{"id": "1589542", "revid": "125066404", "url": "https://it.wikipedia.org/wiki?curid=1589542", "title": "Apologia della storia", "text": "Apologia della storia o Mestiere di storico \u00e8 un'opera incompiuta di Marc Bloch. Si presenta come uno dei maggiori classici della riflessione di metodologia storica del Novecento. Pubblicato postumo per la prima volta nel 1949, grazie all'amico e compagno di studi Lucien Febvre, la versione definitiva \u00e8 stata curata nel 1993 dal figlio dell'autore, Etienne Bloch.\nGenesi e temi.\nMarc Bloch scrisse l'opera all'indomani della disfatta francese del 1940: la riflessione sulla storiografia porta lo scrittore ad analizzare le problematiche legate al perch\u00e9 e all'utilit\u00e0 pratica del mestiere dello storico. Alla domanda \"a che serve la storia\" Marc Bloch risponde sostenendo che la storiografia analizza \"il passato in funzione del presente e il presente in funzione del passato\". Nella riflessione del francese lo storico non \u00e8 solamente uno studioso dedito a ricerche del passato che non hanno alcuna utilit\u00e0 nella societ\u00e0 contemporanea: il recupero della \"memoria collettiva\" diventa per Bloch un punto di riflessione importante per ogni societ\u00e0, che da una migliore conoscenza del passato potr\u00e0 meglio risolvere i problemi del presente.\nL\"'Apologia\" fornisce anche altri spunti metodologici importanti, come la collaborazione interdisciplinare della storiografia con altre discipline umanistiche come la sociologia e la psicologia, senza escluderne altre come l'economia. Altro compito che Bloch ritiene fondamentale per uno storico \u00e8 lo sforzo che quest'ultimo, in maniera onesta e rigorosa, deve compiere per \"comprendere\" e non solo per \"spiegare\" la storia. Conoscere le date, le battaglie e i protagonisti non \u00e8 cos\u00ec importante quanto ricostruire un \"contesto\" storico adeguato.\nStruttura dell'opera.\nIntroduzione.\nL'introduzione dell'opera muove i passi a partire da alcune domande estremamente semplici, quali quella di un fanciullo che chiede \"a cosa serve\" la storia o quella di un soldato francese che, all'entrata delle truppe tedesche di occupazione a Parigi, si chiedeva se la storia \"avesse ingannato\". \nDa queste questioni Bloch inizia un discorso generale sulle scienze, sul loro utilizzo e sulla vocazione degli studiosi. Innanzitutto, dimostra con pochi semplici esempi come tutte le scienze siano degne di interesse, e come la storia sia una disciplina con un fascino proprio. Rispetto alla letteratura storica, per esempio, chi si avventura nella storia \u00e8 mosso da una ricerca \"delle tinte autentiche\".\nUna delle prime domande che Bloch pone \u00e8 quella su cosa si fonda la \"legittimit\u00e0\" di uno studio, quale sia il valore che una ricerca apporti per essere ritenuta \"utile\". Il metodo di Bloch nel rispondere a queste domande \u00e8 quello di dare risposte inizialmente semplici e quasi grossolane, per poi rifinirle, tramite esempi, dimostrazioni e confutazioni, trovando una risposta via via pi\u00f9 aderente e tagliata su misura alla realt\u00e0. In questo caso la prima risposta \u00e8 che solo ricerche finalizzate a servire all'azione siano utili; ma dice anche che l'esperienza ci ha spesso insegnato il contrario, con le speculazioni \"in apparenza pi\u00f9 disinteressate\" che si sono poi rivelate straordinariamente feconde nella pratica, anche a distanza di molti anni. L'umanit\u00e0, infatti, \u00e8 portata ad avere degli \"appetiti intellettuali\" che vanno al di l\u00e0 delle preoccupazioni di benessere. Ma anche indipendentemente da qualsiasi risvolto pratico, nel presente o nel futuro, lo studio della storia ha una sua validit\u00e0. Esso risponde comunque a un'esigenza del \"vivere meglio\", che non pu\u00f2 essere ricondotto a un semplicistico ruolo di guida alla nostra azione; un'altra risposta si pu\u00f2 trovare confutando le opinioni di coloro che sconsigliano lo studio della storia perch\u00e9 sterile e dannoso: queste posizioni giustificherebbero allora l'ignoranza.\nLa domanda alla fine non ha risposta immediata: per prima cosa Bloch dimostrer\u00e0 \"come e perch\u00e9 uno storico pratica il suo mestiere\", poi il lettore potr\u00e0 decidere se tale mestiere sia degno d'essere esercitato.\nLa storia viene descritta come qualcosa di dinamico, \"uno sforzo verso il miglioramento della conoscenza\". La storia non solo \u00e8 una scienza \"in cammino\", ma \u00e8 anche relativamente giovane, come tutte le scienze sociali, anzi per quanto riguarda alcuni problemi essenziali di metodo \"essa \u00e8 rimasta [...] ai primi passi\". Gli storici, sin dalla fine del XIX secolo (da \u00c9mile Durkheim), si trovarono davanti al dilemma di conformare una scienza dell'evoluzione umana con le singole realt\u00e0 \"ribelli\" alla costruzione di un sapere razionale: ci\u00f2 diede origine al concetto di \"avvenimento\" inteso come evento contingente. Questo concetto, scrive Bloch, \u00e8 superato e per ciascuno dei movimenti intellettuali c'\u00e8 da trovare \"il prezzo della loro fecondit\u00e0\". In ogni caso la conoscenza storica \u00e8 incapace di dare certezze e, sebbene possa pretendere il diritto a definirsi \"scientifica\" per i suoi metodi, i suoi risultati, per quanto universali, vanno presi sempre con il dovuto grado. Dopotutto le esitazioni e i \"pentimenti\" degli storici sono proprio ci\u00f2 che giustifica i nuovi studi e in un certo senso d\u00e0 \"freschezza\" agli studi storici. L'incompiuto, quando porta a superarsi eternamente, genera una seduzione pari all'opera pi\u00f9 perfettamente completa.\nInfine Bloch fa una riflessione su come ogni scienza vada a comporre un \"frammento del moto universale verso la conoscenza\".\nPrimo capitolo: La storia, gli uomini e il tempo.\nIl primo capitolo, usando lo stesso metodo gi\u00e0 comparso nell'introduzione di porre domande alle quali rispondere con approssimazioni successivamente pi\u00f9 rifinite, si occupa dell'oggetto della storia. Esistono ormai storie delle pi\u00f9 svariate discipline, dalla geologia, alla formazione e al movimento dei pianeti, alla vulcanologia; la storia vera e propria, come avevano detto anche Jules Michelet o Fustel de Coulanges, si occupa dell'uomo, o meglio \"degli uomini\". Se la storia sia una scienza o un'arte discussero a lungo nel XIX secolo e Bloch non si sofferma sulla questione: la storia si manifesta con metodi scientifici e con una trasposizione scritta che ha una sua estetica. Inoltre lo storico non scrive con l'esattezza millimetrica di un \"fresatore\"; egli deve procedere spesso a tatto, affidandosi alla sua sensibilit\u00e0, come fa il \"liutaio\".\nLa storia non \u00e8 solo scienza degli uomini: \u00e8 \"scienza degli uomini nel tempo\". Pur non esistendo scienze che possono astrarsi completamente dal tempo, sia pure come misura, la storia \u00e8 invece basata sul tempo, con i suoi fenomeni che vi \"nuotano\" dentro. Il tempo reale \u00e8 cos\u00ec analizzato come un continuo cambiamento, dove i fatti sono incanalati cronologicamente e, in un arco ragionevole, si influenzano tra loro.\nLa ricerca delle \"origini\" di qualsiasi fenomeno \u00e8 un'impostazione storica che talvolta ha prodotto ambiguit\u00e0: le origini possono essere l'inizio o le cause di un fenomeno. Dopo aver analizzato alcuni esempi, Bloch perviene alla conclusione che il voler assiduamente cercare le origini di un fenomeno spesso non \u00e8 che un modo per poi giustificarlo o condannarlo nel presente. E ci\u00f2 nasconde un altro \"diabolico nemico della storia vera e propria: la mania del giudizio\". In fondo la conoscenza dell'origine di un fenomeno non basta a spiegarlo: sapere della Crocefissione o della Risurrezione di Ges\u00f9 non basta a spiegare perch\u00e9 molti esseri umani vi credano. Vi sono infatti una serie di condizioni favorevoli che permettono a un fenomeno di manifestarsi in un dato modo: infatti un fatto storico non pu\u00f2 mai essere studiato al di fuori dello studio del momento in cui avvenne.\nInfine, Bloch si occupa del rapporto tra presente e passato negli studi di storia. Rileva come sia abbastanza diffusa la convinzione che il presente (inteso ovviamente come passato prossimo, non come istante attuale) non sia adatto ad essere oggetto della storia. L'epoca attuale non va considerata come \"separata\" da quelle precedenti e la distinzione tra passato e presente nell'oggetto degli studi storici \u00e8 una questione piuttosto recente (era sconosciuta per esempio ad Erodoto). Gli stessi studiosi del presente, come i giornalisti, non devono poi cadere nell'errore che il presente sia auto-intelligibile, staccato dal passato: anche tempi molto remoti continuano a influenzare il presente e l'autore porta come esempio la disposizione dei campi coltivati, che ricalca tracciati risalenti forse addirittura all'epoca dei dolmen.\nIl passato non va valutato poi con gli strumenti del presente: i personaggi storici vanno collocati nell'ambiente, nella mentalit\u00e0 e nell'atmosfera delle loro epoche. Lo storico cerca per\u00f2 un \"fondo permanente\" nell'uomo e nella sua natura, che attraversa le epoche storiche in una sorta di continuum: lo storico ama la vita e le sue manifestazioni anche nel presente e per ricostruire la storia si serve delle sue esperienze quotidiane, dove con la sua sensibilit\u00e0 sfuma gli elementi che ha a disposizione.\nSecondo capitolo: L'osservazione storica.\nDopo aver descritto l'oggetto della storia Bloch si dedica agli strumenti, ovvero all'osservazione storica.\nInnanzitutto, la caratteristica pi\u00f9 lampante dell'osservazione storica \u00e8 il fatto che lo storico non partecipa direttamente e quindi non pu\u00f2 verificare di persona i fatti che descrive. Egli riceve testimonianze sia scritte che non scritte che provengono dalle epoche del passato. La particolarit\u00e0 dell'osservazione storica \u00e8 quindi quella di essere una \"conoscenza per tracce\". Se il passato \u00e8 un dato che non pu\u00f2 pi\u00f9 essere modificato, ben pi\u00f9 in evoluzione \u00e8 la conoscenza che si pu\u00f2 avere di esso, che si perfeziona e si trasforma \"senza posa\". Il passato ci ha quindi lasciato delle tracce, sia volontarie che involontarie, ma in ogni caso incomplete (si fa l'esempio di una testimonianza di una battaglia dove anche il testimone pi\u00f9 scrupoloso non pu\u00f2 che aver assistito solo a una parte dei fatti). A volte la mancanza di tracce deve risolversi nell'impossibilit\u00e0 di conoscere e gli storici devono arrivare, dopo aver provato tutte le strade possibili, all'ammissione di ignoranza.\nTestimonianze volontarie (cio\u00e8 scritte con l'intento di descrivere un fatto) e involontarie (non destinate ad essere lette in chiave storica) vanno entrambe tenute in conto, ma vanno anche opportunamente soppesate: non si deve essere \"alunni\" passivi di ci\u00f2 che i predecessori ci hanno voluto tramandare, ma bisogna spesso scavare pi\u00f9 in profondit\u00e0, usando tutte quelle informazioni che si possono ricavare da canali indiretti.\nOgni ricerca dello storico deve avere alla base un \"questionario\": non ha senso una lettura incondizionata di qualsiasi documento dal quale trarre considerazioni storiche; almeno a livello inconscio, istintivo, ci saranno sempre delle domande, dei punti di interesse, che guidano la ricerca. Gli stessi documenti, se non interrogati in determinati sensi, \"non parlano\" (viene fatto l'esempio dei reperti preistorici che venivano ignorati da chi non sapesse riconoscerne il valore). Gli storici devono cercare le loro risposte consultando una gamma pi\u00f9 svariata possibile di testimonianze, senza arenarsi alle sole pi\u00f9 evidenti (fa l'esempio dello storico delle religioni che studiasse solo i trattati di teologia e le raccolte di inni).\nLa raccolta dei documenti avviene attraverso alcune guide che lo storico deve conoscere, come gli inventari di archivi e biblioteche, i cataloghi dei musei e i reperti bibliografici di ogni tipo. A volte poi le catastrofi giocano un ruolo nettamente sfavorevole per i posteri: fa l'esempio dell'eruzione del Vesuvio e Pompei o delle confische degli archivi ecclesiastici e aristocratici ai tempi della rivoluzione francese. A volte poi la maggiore o minore presenza di testimonianze \u00e8 dovuta a fatti del tutto contingenti, come il clima o l'indole di singole persone. ma questa impotenza dello storico davanti alla mancanza di documenti non deve far tramontare la speranza verso ritrovamenti imprevisti e imprevedibili (come avvenne con l'ultima copia della \"Germania\" di Tacito).\nTerzo capitolo: La critica.\nLe fonti vanno trattate e soppesate con un opportuno metodo critico. Come accade nelle aule di tribunale, i testimoni non vanno creduti ingenuamente sulla parola e ci\u00f2 vale anche per le fonti dello storico. In questo senso, nel 1681 con il \"De re diplomatica\" di Jean Mabillon, la critica dei documenti d'archivio venne fondata.\nEsistono pi\u00f9 tipi di falso: falso che ricalca qualcosa di vero (esempio dei diplomi reali dei monasteri a volte riprodotti perch\u00e9 dispersi), falso sull'autore o sulla data, falso sul contenuto. Sia che un documento sia autentico o no occorre innanzitutto verificare i dati che contiene rapportandolo ad altri documenti simili e coevi; in caso di falso si deve comunque anche spingersi a capire il \"perch\u00e9\" sia stato prodotto, trovando talvolta altrettante informazioni (involontariamente date dall'autore del falso) che davanti a un documento autentico. Anche i plagi vanno soppesati, ed essi variano dalla copiatura di una fonte rispetto ad un'altra, fino alla copiatura di una medesima fonte ormai perduta. Vi sono anche esempi di mitomani, deliberati produttori di falsi, che sfuggono alla ricomposizione razionale, come ce ne furono molti nel XIX secolo. Poi oltre ai falsi evidenti ci sono i pi\u00f9 insidiosi rimaneggiamenti della realt\u00e0, con interpolazioni, \"abbellimenti\", ecc. Non mancano infine gli errori involontari, che nei grandi numeri, spesso si annullano a vicenda. Tutte queste considerazioni sono confluite nella psicologia della testimonianza, che \u00e8 molto utile anche negli studi storici.\nTra le acquisizioni di questa disciplina c'\u00e8 quella secondo la quale la familiarit\u00e0 di qualcosa produce una certa indifferenza, quindi scarsa affidabilit\u00e0 (esempio di Bernardo di Chiaravalle e dei suoi errori nel ricordare la cappella dove era solito pregare da giovane). Un'altra distorsione dei ricordi \u00e8 prodotta da un \"violento turbamento emotivo\", che impedisce la concentrazione (esempio del primo colpo di arma da fuoco il 25 febbraio 1848 che inizi\u00f2 la sommossa a Parigi).\nLe deformazioni delle testimonianze, intese come errori di valutazione, sono spesso orientate in anticipo, cio\u00e8 sono riflesso di particolari preconcetti: cos\u00ec le cattive osservazioni di qualcosa si possono tradurre in errori anche molto difficili da rimuovere in seguito.\nIl terzo paragrafo descrive la logica del metodo critico, cio\u00e8 le procedure con le quali si confrontano e si valutano le testimonianze del passato. Innanzitutto serve il confronto con materiali analoghi per epoca e per luogo di origine, cos\u00ec che i falsi saltino facilmente agli occhi. Nel caso di qualcosa di scritto si analizzer\u00e0 il linguaggio, il supporto (papiro, pergamena o carta), lo stile, eccetera: un disaccordo in uno o pi\u00f9 elementi pu\u00f2 portare alla condanna. Anche se non si deve cercare un'assoluta corrispondenza, che ci porterebbe a segnalare come falsi alcuni reperti assolutamente straordinari (ad esempio i primi documenti scritti in francese, nonostante all'epoca si usasse quasi esclusivamente il latino): in alcuni casi solo alcuni elementi di concordanza sono sufficienti a stabilire la datazione e l'autenticit\u00e0.\nEsiste poi una somiglianza eccessiva, che discredita: \u00e8 il caso dei plagi e dei falsi \"ad hoc\" (ad esempio come quando Eginardo nel tratteggiare la biografia di Carlo Magno copia dal ritratto di Augusto scritto da Svetonio). Ci sono poi esempi di \"suggeritori\", cio\u00e8 di testimonianze indotte, come se ne trovano frequentemente nei documenti dei tribunali dell'Inquisizione, dove gli stessi giudici raccoglievano confessioni pressoch\u00e9 identiche da imputati diversi.\nEsistono anche, all'interno dei vari casi statistici, delle incredibili somiglianze, che sono dovute solo a pure coincidenze, che pure vanno tenute in considerazione: l'impossibile \u00e8 solo caso \"la cui probabilit\u00e0 \u00e8 infinitamente piccola\" (esempio delle analogie sorprendenti tra gli ordini dei Gesuiti e dei Gesuati, fondati da santi morti lo stesso giorno e soppressi da papi con lo stesso nome).\nQuarto capitolo: L'analisi storica.\nQuando lo storico ha raccolto e soppesato le sue fonti, non ha che da raccontare \"ci\u00f2 che fu\", usando una frase di Erodoto. Il racconto per\u00f2 incorre in due problemi fondamentali, che sono quello dell'imparzialit\u00e0 storica e del tentare un'analisi, quindi esponendosi a giudizi.\nSecondo la scuola romantica di studi storiografici, lo storico era una specie di giudice che distribuiva elogi o biasimi \"agli eroi morti\"; ma questo approccio \u00e8 ormai ampiamente superato, anche perch\u00e9 un giudizio con i preconcetti del presente non ha molto valore: \u00e8 meglio cercare ci\u00f2 che realmente volevano gli uomini del passato con le loro azioni, spogliandosi dei propri retaggi attuali.\nPer arrivare a comprendere per\u00f2 non si pu\u00f2 registrare passivamente gli avvenimenti, bisogna spingersi oltre analizzando e organizzando razionalmente la materia. I fenomeni vengono cos\u00ec concatenati e vengono messe in luce delle linee di forza che devono avere un'efficacia decisiva. In questo senso si pu\u00f2 attuare una scomposizione e selezione del reale, sotto pi\u00f9 discipline, in modo da osservare meglio, senza ignorare i campi attigui che si combinano e compenetrano continuamente: come nel panorama da una finestra ogni studioso si ritaglia una sua parte (il fisico l'azzurro del cielo, il chimico l'acqua del ruscello, il botanico l'erba...) e semmai solo il poeta o l'artista ricompone il tutto. Ma i compartimenti tra disciplina e disciplina, anche tra le stesse sottocategorizzazioni degli studi storici, non devono mai essere netti, essendo gli uomini stessi dediti a pi\u00f9 ruoli e attivit\u00e0 nella loro vita.\nUn altro problema \u00e8 quello della nomenclatura, cio\u00e8 dei nomi che lo storico d\u00e0 ai fenomeni che studia. La classificazione \u00e8 necessaria, ma i termini per attuarla talvolta non esistono: si possono allora prendere dal passato o inventarli, e ciascuno dei due metodi ha i suoi vantaggi e i suoi limiti. Tra gli esempi portati c'\u00e8 l'evoluzione delle parole servo e schiavo, oppure la creazione degli \"-ismi\", o ancora l'uso di parole che anticamente significavano tutt'altro come \"rivoluzione\" (dall'originario significato astrologico a quello di sommossa). A volte il passato stesso ha prodotto terminologie ambigue, come nel caso di traduzioni in lingue \"dotte\" come il latino (esempio del \"Domesday Book\" e dell'uso di parole come \"consules\" per concetti attuali come \"conti\"). Altre volte i termini cambiano inevitabilmente con il trascorrere delle epoche (come il concetto di \"libertas\" comunale e di libert\u00e0 moderna).\nQuestione fondamentale per la classificazione storica \u00e8 poi la divisione in epoche cronologiche. Bloch analizza i vari sistemi usati fino ad allora dagli storici, a partire dalla divisione in dinastie di regnanti (ad esempio, soprattutto per la storia francese, con l'epoca merovingia, carolingia, capetingia, ecc.). Si \u00e8 diffuso poi, per non voler sottolineare sempre e solo gli aspetti legati ai sovrani, una divisione in epoche, come l'epoca del Medioevo o del Rinascimento, nomi che portano nella loro radice un giudizio congenito. Pi\u00f9 recentemente, per Marc Bloch, si \u00e8 diffusa infine una periodizzazione per secoli, sicuramente pi\u00f9 semplice, ma incapace di inquadrare correttamente i fenomeni con deformazioni quali la convinzione, per esempio, che il XVIII secolo \"sia iniziato\" nel 1687 o nel 1697 o ancora nel 1715, volendo evidenziare alcuni passaggi epocali che non avvennero esattamente nel 1701.\nEsiste poi, sempre riguardo alla classificazione temporale, una questione legata alla precisione: si devono delimitare i fenomeni per anni, per mesi, per giorni o addirittura per minuti o secondi? Ci\u00f2 dipende dal fenomeno che si considera, dove ogni fatto ha insito una sua precisione richiesta, il cui spessore pu\u00f2 variare in base alla natura del fenomeno stesso. A volte infatti \u00e8 sufficiente usare un intervallo di tempo piuttosto ampio (ad esempio \"dal 1875 al 1885\"), anche perch\u00e9 i fatti non consentono una precisione maggiore.\nIn conclusione, Bloch mette in guardia come il tempo umano sia sempre \"ribelle\" alle richieste di uniformit\u00e0 della classificazione e della ripartizione: ci sono varianti del ritmo che dipendono anche dai diversi luoghi, che necessitano l'accettazione di una certa plasticit\u00e0 e adattamento.\nQuinto capitolo (senza titolo).\nIl quinto capitolo \u00e8 molto pi\u00f9 breve, frutto di soli cinque fogli di Bloch scritti a mano, e mostra l'interruzione dell'opera. Non ha titolo, ma vi si tratta della ricerca dei rapporti di causa-effetto.\nInnanzitutto Bloch evidenzia la divisione tra condizioni e cause: le prime sono variabili pi\u00f9 permanenti, generali e costanti (ad esempio la presenza di una montagna, sebbene abbia una propria causa nella tettonica, per gli uomini non \u00e8 una variabile), le seconde sono legate all'azione eccezionale dell'uomo o di altri fattori. Lo storico si deve soffermare ovviamente solo sulle seconde, nonostante si debba ammettere un certo margine mobile nel confine tra cause e condizioni.\nInoltre non si deve cercare di ricondurre tutto a una spiegazione logica e ragionata: Bloch riporta in questo senso una citazione di Napoleone Bonaparte, \"non c'\u00e8 nulla di pi\u00f9 raro che un progetto\". Bisogna tener conto delle variabili evitando l'apriorismo e gli errori dovuti a ipotesi acquisite in partenza."}
{"id": "1589552", "revid": "838137", "url": "https://it.wikipedia.org/wiki?curid=1589552", "title": "Joy Volley Vicenza", "text": "Il Joy Volley Vicenza \u00e8 stata una societ\u00e0 pallavolistica femminile italiana con sede a Vicenza.\nStoria.\nIl Vicenza Volley viene fondato nel 1992 ed acquisisce il diritto di partecipazione alla Serie A2 per il campionato 1992-93 grazie all'acquisto del titolo sportivo dal Volley Noventa: nelle prime cinque annate in serie cadetta la squadra si posiziona costantemente nella zona di met\u00e0 classifica, giocandosi la possibilit\u00e0 di promozione in Serie A1 al termine della stagione 1994-95 quando per\u00f2 non riesce a superare la fase a gironi dei play-off promozione. La promozione per\u00f2 \u00e8 solo rimandata: nell'annata 1997-98 infatti, oltre alla vittoria della Coppa Italia di Serie A2, il Vicenza Volley, nonostante il quarto posto in \"regular season\", vince i play-off promozione, battendo in finale la Sestese Volley, arrivando in Serie A1.\nLa prima stagione nella massima divisione italiana si chiude con il quarto posto in Coppa Italia ed il sesto posto in \"regular season\" con il raggiungimento dei quarti di finale nei play-off scudetto che permette l'accesso alle competizioni europee, precisamente alla Coppa CEV 1999-00, dove poi la squadra riesce ad arrivare in finale: nella stagione 1999-00 l'arrivo alle semifinali nei play-off scudetto, rimarr\u00e0 il miglior risultato in campionato nella storia della societ\u00e0; nuovamente in Coppa CEV, il club di Vicenza coglie la prima vittoria, battendo in finale il Volley Bergamo. Nella stagione 2001-02 arriva anche la prima vittoria in una competizione italiana, ossia nella Supercoppa, con l'affermazione in finale ancora una volta sulla formazione bergamasca; nelle stagioni a seguire il Vicenza Volley staziona stabilmente in campionato, durante la regular season tra il sesto e l'ottavo posto, mentre nei play-off non riesce ad andare oltre i quarti di finale, cos\u00ec come in Coppa Italia, oltre ad alcun risultato di rilievo nelle due edizioni di Coppa di Lega giocate.\nNell'annata 2007-08, a causa della ristrutturazione del Palasport Citt\u00e0 di Vicenza, la societ\u00e0 sposta momentaneamente il campo di gioco a Imola: in questa stagione partecipa inoltre per l'ultima volta ad una competizione europea, ossia alla Challenge Cup, dove riesce a raggiungere la finale, sconfitta dal Vak\u0131fBank Spor Kul\u00fcb\u00fc. Nella stagione 2008-09 la squadra torna nuovamente a Vicenza, ma l'ultimo posto in classifica significa retrocessione; nell'annata successiva avvengono dei cambi a livello dei vertici societari e nel nome: viene infatti assunta la denominazione di Joy Volley Vicenza. Gioca un modesto campionato in serie cadetta, chiuso al dodicesimo posto: al termine del torneo, a causa di problemi economici, la societ\u00e0 decide di cessare ogni tipo di attivit\u00e0 sportiva."}
{"id": "1589556", "revid": "1571097", "url": "https://it.wikipedia.org/wiki?curid=1589556", "title": "Bridging the Gap (Black Eyed Peas)", "text": "Bridging the Gap \u00e8 il secondo album in studio del gruppo musicale statunitense Black Eyed Peas, pubblicato nel 2000 dalla Interscope Records."}
{"id": "1589558", "revid": "182193", "url": "https://it.wikipedia.org/wiki?curid=1589558", "title": "Ospedale Valduce", "text": "L'Ospedale Valduce \u00e8 un nosocomio privato parificato al pubblico della citt\u00e0 italiana di Como.\nStoria.\nProdromi e realizzazione.\nLa storia dell'ospedale ha inizio il primo di marzo del 1853, data di avvio dei lavori per la costruzione di una nuova sede per la Congregazione delle Suore Infermiere dell'Addolorata di Como, sede \"pi\u00f9 consona alla necessit\u00e0 dei tempi\" e atta a meglio ospitare le persona malate assistite dalle suore della Congregazione. Si voleva cos\u00ec proseguire l'opera voluta dalla fondatrice della congregazione, Madre Giovannina Franchi, che nel 1853 aveva cominciato la sua opera di accoglienza ai malati poveri della citt\u00e0, appunto nella Contrada dei Vitani. Con il passare degli anni aumentarono di pari passo le vocazioni e nel contempo le prestazioni. L'ospizio si trasformava sempre pi\u00f9 in una struttura dove, oltre a fare assistenza, si prestavano anche cure. Fecero cos\u00ec ingresso nella casa \"Valenti Sanitari\" che si prodigarono negli anni della prima guerra mondiale nell'assistenza ai feriti ospitati nei 70 letti che la casa aveva messo a disposizione.\nNel 1879 le sedici suore infermiere, guidate da Madre Giuseppina Pozzi si trasferirono dalla loro casa di Contrada dei Vitani nel centro di Como per continuare a prestare \"opera pia, indefessa, intelligente, caritatevole e sempre gratuita agli ammalati poveri della citt\u00e0, che non possono essere ospitati nel civico ospedale\".\nIl XX secolo.\nNel 1922 venne costruita una \"casa di salute\" che venne dotata nel 1928 di una sala operatoria. Comincia cos\u00ec in quegli anni un'attivit\u00e0 sanitaria assistenziale moderna che andr\u00e0 sviluppandosi con l'arricchimento di letti, servizi e opere murarie assumendo, dopo la seconda guerra mondiale, una configurazione all'altezza delle esigenze dei tempi. Nel 1962 ha inizio la costruzione dell'edificio che rappresenta oggi il corpo dell'ospedale e che nei suoi 8 piani ospita le varie specialit\u00e0. Il nuovo complesso, ultimato nel 1968, \u00e8 capace di 360 posti letto ed \u00e8 dotato dei servizi necessari, come laboratorio analisi, radiologia, terapia fisica, ecc. per i degenti e per i pazienti esterni. In meno di 100 anni la struttura si \u00e8 quindi trasformata da casa di assistenza ai poveri della citt\u00e0 in ospedale moderno dove accanto alle evolute attrezzature, continuamente si coltiva l'attenzione per il malato e la sofferenza, cos\u00ec come era stato indicato dalla Fondatrice Madre Giovannina Franchi.\nL'Ospedale oggi.\nAttualmente l'Ospedale Valduce di Como \u00e8 dotato delle seguenti Unit\u00e0 Operative: \nAlcune Unit\u00e0 Operative sono aggregate in dipartimenti: tre gestionali (Medico, Chirurgico e Materno Infantile) e uno funzionale (Emergenza Urgenza).\nL'Ospedale Valduce \u00e8 un Ente accreditato con la Regione Lombardia e, come Ospedale Classificato (ospedale religioso parificato al pubblico) afferisce alla Direzione Generale Sanit\u00e0 della Regione."}
{"id": "1589559", "revid": "125742722", "url": "https://it.wikipedia.org/wiki?curid=1589559", "title": "Domenico Progna", "text": "Carriera.\nGiocatore.\nHa giocato in Serie A con Atalanta, e (che lo acquista per 2 miliardi di lire), vestendo, in Serie B, anche le maglie di e Campobasso, in cui torn\u00f2 per giocare le sue ultime stagioni in Serie D .\nIl 31 ottobre 1984 ha esordito in Nazionale Under 21, disputando 10 partite. Ha anche preso parte al Mondiale Under-20 del 1981 svoltosi in Australia.\nDopo il ritiro.\nRitiratosi dal calcio giocato, \u00e8 passato a quello allenato prima sulle panchine di squadre dilettantistiche molisane, per entrare poi nel giro della Rappresentativa della Regione Molise per pi\u00f9 categorie giovanili.\nNell'agosto 2018 diventa il responsabile tecnico del settore giovanile del Campobasso."}
{"id": "1589561", "revid": "309289", "url": "https://it.wikipedia.org/wiki?curid=1589561", "title": "B\u00ebsjuke", "text": "Il B\u00ebsjuke (; in lingua sacha: \u0411\u04e9\u04e9\u04bb\u04af\u043a\u044d) \u00e8 un fiume della Russia siberiana nordorientale, affluente di destra della Lena. Scorre nel Bulunskij ulus della Sacha (Jacuzia).\nDescrizione.\nIl B\u00ebsjuke ha origine dalla confluenza dei due rami sorgentizi Mej\u010dan (lungo 93\u00a0km) e Sachandja (lungo 111\u00a0km) che scendono dai monti Orulgan, una cresta sul versante occidentale dei monti di Verchojansk. Scorre in direzione nord-ovest sino a sfociare nella Lena a 296\u00a0km dalla sua foce. La lunghezza del fiume \u00e8 di 152\u00a0km (calcolata assieme al corso del Sachandja 263\u00a0km) l'area del suo bacino \u00e8 di 5\u00a0780\u00a0km\u00b2. "}
{"id": "1589563", "revid": "287204", "url": "https://it.wikipedia.org/wiki?curid=1589563", "title": "Besjuke", "text": ""}
{"id": "1589564", "revid": "80339", "url": "https://it.wikipedia.org/wiki?curid=1589564", "title": "Bjosjuke", "text": ""}
{"id": "1589565", "revid": "80339", "url": "https://it.wikipedia.org/wiki?curid=1589565", "title": "Byosjuke", "text": ""}
{"id": "1589567", "revid": "80339", "url": "https://it.wikipedia.org/wiki?curid=1589567", "title": "Byosyuke", "text": ""}
{"id": "1589569", "revid": "767487", "url": "https://it.wikipedia.org/wiki?curid=1589569", "title": "Behind the Front", "text": "Behind the Front \u00e8 il primo album in studio del gruppo musicale statunitense Black Eyed Peas, pubblicato nel 1998 dalla Interscope Records."}
{"id": "1589571", "revid": "729019", "url": "https://it.wikipedia.org/wiki?curid=1589571", "title": "Scramasax", "text": "Lo scramasax era un'arma corta a un taglio, caratteristico dei popoli germanici, con un solo margine tagliente (filo). Pare che venisse usato generalmente come attrezzo, ma che avesse pure valenza di arma in situazioni estreme.\nCaratteristiche.\nIl termine \"scramasax\" \u00e8 attestato anche nelle forme \"seax\" e \"sachsum\"). Ne \u00e8 stata rinvenuta una gran variet\u00e0 di fogge, con dimensioni comprese tra 7,5 e 75\u00a0cm; i pi\u00f9 grandi (detti \"langseax\") erano verosimilmente armi, i pi\u00f9 piccoli (\"hadseax\"), attrezzi, mentre gli intermedi svolgevano le due funzioni.\nLo scaramasax nel corso del tempo si allung\u00f2: si pass\u00f2 dai 20-30 cm iniziali (Kuzsax) ai 70-80 cm del secolo VII inoltrato/inizi dell'VIII secolo (Langsax).\nLo \"scramasax\" faceva parte del corredo militare comunemente utilizzato dai Longobardi, come attestano le diverse guarnizioni da fodero in lamina d'oro lavorata a giorno pervenute.\nAspetti sociali e linguistici.\nEsibire al proprio fianco uno \"scramasax\" (come del resto una spada) era probabilmente indicativo dello \"status\" di uomo libero (arimanno), . Lo \"scramasax\" veniva portato in un fodero fissato orizzontalmente alla cintura.\n. Nella letteratura medievale, il termine \u00e8 utilizzato nella \"Storia dei Franchi\" di Gregorio di Tours per fare a pezzi il drago morente. .\nVessillologia.\nLo \"scramasax\" ricorre nella vessillologia delle contee inglesi di Middlesex ed Essex, entrambe recanti tre scramasax in campo rosso."}
{"id": "1589572", "revid": "1504506", "url": "https://it.wikipedia.org/wiki?curid=1589572", "title": "Pietro Marturio", "text": "Biografia.\nLe informazioni sulla sua vita sono state dedotte perlopi\u00f9 dall\"'Istoria Veneticorum\" di Giovanni diacono. L'unico cenno alla sua famiglia \u00e8 contenuto invece nel \"Chronicon Altinate\", dove \u00e8 indicato come figlio di Giovanni Marturio.\nDefinito da Giovanni diacono come \u00abuomo di eccezionale santit\u00e0, esperto di arte grammatica\u00bb, fu eletto patriarca di Grado dopo la morte di Vitale ma, non ritenendosi degno della carica, fugg\u00ec \u00abin Italia\u00bb - ovvero nel Regno d'Italia o, pi\u00f9 genericamente, in terraferma. In seguito fu convinto a tornare, assumendo possesso della sede.\nGli storici moderni ritengono che questo episodio sia da ricollegare al momento di tensione politica che viveva allora il ducato di Venezia, che vide, peraltro, l'uccisione del vescovo di Torcello Deodato nel 864. Gli era successo Senatore ma, morto anche questi, venne eletto Domenico, abate del monastero di Santo Stefano di Altino e vicino al doge Orso I Partecipazio.\nIl Marturio si scagli\u00f2 contro questa scelta, poich\u00e9 Domenico si era evirato e infrangeva le norme del diritto canonico che prevedevano l'integrit\u00e0 fisica dei prelati. Si venne quindi a scontrare con il doge, tanto da essere costretto a fuggire in Istria, regione gravitante attorno al patriarcato di Aquileia. Successivamente Marturio torn\u00f2 a Rialto, andando a dimorare presso la chiesa di San Giuliano a cui era legata la propria famiglia (sarebbe stata fondata nell'829 da Giovanni Marturio). Nemmeno durante questo periodo riusc\u00ec a riappacificarsi con il Partecipazio, tanto che dopo un anno dovette lasciare segretamente la laguna per portarsi a Roma, protetto da papa Giovanni VIII.\nA questo punto, il racconto di Giovanni diacono \u00e8 inframezzato da due episodi bellici in cui il Partecipazio respinse gli attacchi di Saraceni (875) e Slavi (876) che avevano minacciato proprio Grado. Il doge, quindi, non si opponeva alla sede patriarcale, ma alla persona del suo vescovo che considerava troppo legato all'autorit\u00e0 pontificia e distante dalla sua politica indipendentista.\nRiguardo alle successive fasi del conflitto, la cronaca non \u00e8 molto precisa, ma ci sono pervenute le epistole che Giovanni VIII invi\u00f2 per risolvere la questione.\nIl 24 novembre 876 contatt\u00f2 il doge perch\u00e9 riunisse a Roma i vescovi suffraganei di Grado. La richiesta venne disattesa: in una lettera inviata ai vescovi Domenico di Olivolo e Leone di Caorle, il papa minacciava di scomunicare Felice di Malamocco, Pietro di Equilio e Domenico di Torcello se non avessero accolto l'invito. Questi avvertimenti vennero ripetuti in due ulteriori missive, rivolte l'una direttamente ai vescovi di Malamocco ed Equilio, l'altra a Domenico (definito \"vocatus electus Torcellensis ecclesie\"). In un'altra lettera a Orso, Giovanni VIII diceva che Domenico non era colpevole dell'evirazione, ma di \"ambicionis crimen\".\nNel dicembre 876 il pontefice scrisse altre quattro epistole a Delto di Rimini, dove espresse pi\u00f9 chiaramente i dettagli del conflitto con i vescovi veneti. In una di queste, Pietro fu definito \u00abreverendissimo metropolita delle Venezie, gravato dalle molte scelleratezze dei suoi suffraganei e afflitto dalle malefatte contrarie alla costituzione canonica\u00bb.\nIl papa convoc\u00f2 un concilio a Ravenna per dirimere la questione, fissato per l'estate dell'877. Nelle tre lettere che precedettero l'assemblea, tuttavia, espresse toni pi\u00f9 concilianti: ad essa furono infatti invitati non solo i vescovi di Equilio e Caorle, eletti regolarmente, ma anche quelli di Olivolo, Malamocco e Cittanova, che erano entrati in carica durante l'assenza del patriarca. I prelati giunsero per\u00f2 a Ravenna quando il concilio era ormai terminato e non poterono cos\u00ec evitare la scomunica da parte del pontefice, che fu tolta solo grazie alla mediazione del doge.\nNegli anni successivi, Pietro continu\u00f2 a tenersi lontano dalla propria sede: fu a Bologna, a Parma e a Pavia, in quest'ultimo caso a seguito di Giovanni VIII che aveva accolto Carlo il Calvo nel settembre 877. Si port\u00f2 infine a Treviso e qui riallacci\u00f2 i contatti con il Ducato di Venezia grazie alla mediazione del vescovo locale Landolo. Alla fine il conflitto fu risolto, pare grazie a un compromesso che vide favorire la politica di Orso Partecipazio: Pietro pot\u00e9 tornare a Grado, ma dovette consacrare i vescovi eletti durante la sua assenza; solo Domenico di Torcello rimase escluso da questa decisione finch\u00e9 il patriarca sarebbe rimasto in vita, ma mantenne comunque la residenza vescovile e le rendite diocesane.\nMor\u00ec nell'878, quando era da poco tornato a dimorare nella chiesa di San Giuliano. Domenico venne regolarmente consacrato dal successore Vittore; questi giur\u00f2 inoltre di accettare qualunque vescovo proposto dal doge in futuro, inaugurando un'era di subordinazione del patriarcato al potere ducale."}
{"id": "1589574", "revid": "599013", "url": "https://it.wikipedia.org/wiki?curid=1589574", "title": "Dolcetto (vitigno)", "text": "Il Dolcetto \u00e8 un vitigno a bacca nera coltivato soprattutto in Piemonte (in particolare a Ovada, nelle Langhe e a Dogliani).\nSinonimi.\nBeina, Bignola, Bignona, Bignonina, Cassolo, Dolcetta Nera, Dolcetto Piemontese, Nibi\u00f2, Ormeasco, Uva d'Acqui, Uva di Ovada, Uva di Roccagrimalda. \nCaratteristiche ampelografiche.\nFoglia media, di solito pentalobata. Grappolo conico allungato, generalmente alato, spargolo.\nAcino di medie dimensioni, rotondo (ma non uniforme). La buccia \u00e8 di colore nero-bluastro, sottile e pruinosa.\nLa maturazione \u00e8 medio-precoce (seconda met\u00e0 di settembre), la vigoria media, la produttivit\u00e0 buona.\nStoria.\nL'origine di questo vitigno autoctono \u00e8 dibattuta, ed \u00e8 contesa tra il Monferrato e la Liguria. Se ne hanno notizie certe solo nel XVIII sec., dove era coltivato ad Acqui e ad Alessandria.\nL'origine del nome \u00e8 dibattuta: l'ipotesi prevalente ritiene che derivi dall'elevata dolcezza dell'uva matura, mentre una seconda tesi ritiene che derivi da \"dosset\", ossia bassa collina.\nNon \u00e8 da escludere che come accade per altri vitigni piemontesi, anche il Dolcetto contenga nel proprio nome dialettale una descrizione del carattere gustativo che lo caratterizza rispetto alle altre uve da vino rosso autoctone: mentre Barbera e Nebbiolo, infatti, da giovani si presentano molto meno beverini, pi\u00f9 acida la prima e pi\u00f9 duro, per via dei tannini, il secondo, il Dolcetto, presenta bassa acidit\u00e0 e bouquet suadente, tanto da risultare alla bocca molto pi\u00f9 morbido, si direbbe oggi. In Piemontese, questa caratteristica si pu\u00f2 rendere ricorrendo ad un adattamento dell'aggettivo dolce (\"doss\", dove la \"o\" si pronuncia come l'italiana \"u\") rispetto al quale il suffisso diminutivo-vezzeggiativo \"et\" svolge lo stesso ruolo del suffisso \"ish\" rispetto agli aggettivi inglesi. \n\"Dosset\", dunque potrebbe indicare il carattere di morbidezza che da generazioni viene ubiquamente riconosciuto al vino, in una lingua che, in carenza di un aggettivo proprio \"originale\", adatta quello che appare semanticamente pi\u00f9 prossimo, ovvero il segno che indica la dolcezza: non per dire che questo sia un vino dolce, ma che la sua morbidezza, vagamente (ecco il senso del suffisso), ricorda la piacevolezza che solitamente si riscontra nei vini propriamente dolci.\nIl vino.\nDalle uve del Dolcetto si ottiene un vino di colore rosso rubino (eventualmente con riflessi violacei), in genere con profumo intenso di liquirizia, mandorla amara, more e ciliegie e talora con richiami floreali, dal gusto secco, amarognolo, di medio corpo, poco acido, abbastanza tannico, morbido e armonico.\n\u00c8 un vino che diventa pronto alla beva abbastanza in fretta, da consumarsi quindi entro il primo anno dalla vendemmia o comunque dopo un breve invecchiamento."}
{"id": "1589577", "revid": "1632387", "url": "https://it.wikipedia.org/wiki?curid=1589577", "title": "Test for Echo", "text": "Test for Echo \u00e8 il sedicesimo album in studio del trio canadese Rush, ed \u00e8 stato pubblicato il 10 settembre 1996.\nIl disco \u00e8 stato registrato presso gli studi Bearsville di New York, e gli Reactions Studios di Toronto, nel periodo gennaio-aprile 1996 e mixato agli McClear Path\u00e8 di Toronto. \"Test for Echo\" \u00e8 stato certificato disco d'oro dalla RIAA il 23 ottobre 1996. Dall'album sono stati estratti esclusivamente singoli promozionali.\nDescrizione.\nL'album prosegue la linea tracciata con i lavori precedenti: il suono \u00e8 corposo e potente, l'elemento centrale rimane la chitarra, percussioni elettroniche e tastiere fanno comparse molto limitate.\nNeil Peart nel periodo precedente le registrazioni del disco aveva preso lezioni di batteria da Freddie Gruber, rendendo cos\u00ec la sua tecnica pi\u00f9 varia e completa. L'album ha come tema principale la \"comunicazione\". \"Test for Echo\" \u00e8 l'ultimo album in studio della cosiddetta della discografia dei Rush, caratterizzata da sonorit\u00e0 hard rock con elementi funk e alternative.\nIl brano \"Test for Echo\", al momento della pubblicazione del disco, divenne il pezzo pi\u00f9 programmato dalle radio, e l'album debutt\u00f2 direttamente al 5\u00ba posto della classifica Billboard.\nLa traccia \"Driven\" \u00e8 dominata dal basso di Lee, in \"Half the World\" compare una mandola suonata da Lifeson, \"Time and Motion\" \u00e8 dura e potente, \"Limbo\" \u00e8 un pezzo strumentale complesso e poco melodico, \"Resist\" \u00e8 una classica ballata in crescendo.\nSecondo Neil Peart il gruppo, dopo una lunga pausa a seguito del tour di \"Counterparts\", nell'ottobre 1995 si \u00e8 trovato presso gli Chalet Studio nei pressi di Toronto per iniziare le sessioni di scrittura per il nuovo album. A inizio dicembre quasi tutti i brani erano pronti e registrati in versioni provvisorie. In questa fase di lavorazione \u00e8 entrato in scena il co-produttore scelto per il progetto, Peter Collins, il quale ha contribuito a migliorare i brani attraverso vari suggerimenti e spunti, e il tecnico del suono Clif Norrell. Le registrazioni vere e proprie sono iniziate a gennaio 1996 presso i Bearsville Studios nello Stato di New York e proseguite ai Reaction Studios di Toronto. In aprile il materiale era pronto per il mixaggio, effettuato ai McClear Place dal tecnico Andy Wallace. Gran parte della realizzazione dell'album \u00e8 avvenuta durante la maestosa \"bufera del 1996\" e questo ha influenzato l'immagine della copertina del disco. La canzone \"Test for Echo\" (scritta in collaborazione con Pye Dubois) offre una visione del bizzarro mondo come attraverso un video. \"Virtuality\" parla con ironia della vita moderna, mentre \"Resist\" prende spunto da un aforisma di Oscar Wilde. Vengono evidenziate le performance vocali e strumentali dei colleghi nei brani \"Totem\", \"Resist\", \"Time and Motion\", \"The Color of Right\". Nel suo insieme il disco cerca di trattare il bisogno di risposte che ha ognuno di noi, un bisogno di affermazione, la sensazione di non essere soli, un'eco di risposta.\nRolling Stone al momento della pubblicazione del disco riconosce alla band una forte influenza su altri gruppi alternative e sostiene che le chitarre e sintetizzatori in \"Test for Echo\" rappresentano un sollievo quando paragonati ai suoni di altri chiassosi gruppi contemporanei. All Music reputa \"Test for Echo\" un album contraddistinto da canzoni non particolarmente ispirate, ma suonate molto bene, caratteristica questa che viene riscontrata abitualmente nella band. Le prestazioni individuali dei musicisti diventano pertanto la chiave di lettura del disco. Stilisticamente l'album viene descritto come un ritorno al rock progressivo sulla scia di \"Moving Pictures\" con un allontanamento dall'AOR suonato dalla fine degli anni ottanta in poi e anche dal rock alternativo, sfiorato nel lavoro precedente.\nPrincipali edizioni e formati.\n\"Test for Echo\" \u00e8 stato pubblicato nel corso degli anni in varie edizioni, ristampe e formati; queste le principali:"}
{"id": "1589581", "revid": "287204", "url": "https://it.wikipedia.org/wiki?curid=1589581", "title": "Filastrio", "text": "Biografia.\nIl suo successore, Gaudenzio, aveva l'abitudine di pronunciare ogni anno, il 18 luglio, giorno anniversario della sua morte, un'omelia in suo onore. Si conserva quella del 14\u00ba anno. \nQuest'omelia non \u00e8 che un breve panegirico destinato a mettere in rilievo le qualit\u00e0 pastorali del prelato. Si loda la sua rinuncia, perch\u00e9 abbandon\u00f2 la sua patria, come gi\u00e0 aveva fatto Abramo. Non era dunque di Brescia; forse, sulla base d'indizi molto tenui, si potrebbe attribuirgli origine spagnola o africana; il suo editore F. Marx lo credeva egiziano.\nIn ogni caso, prima di essere ordinato presbitero, viaggi\u00f2 per tutto l'Impero romano \"(circumambiens Universum pene ambitum Romani Orbis),\" predicando contro i pagani, gli ebrei e gli eretici. Il suo zelo gli valse delle vergate di cui port\u00f2 traccia per tutta la vita. Soggiorn\u00f2 a Milano, dove si oppose ad Aussenzio, il predecessore ariano di Ambrogio. Sostenne delle dispute pubbliche e private contro gli eretici a Roma.\nFilastrio non si stabil\u00ec fino a quando non divenne vescovo di Brescia, probabilmente su richiesta di Ambrogio. Questo dovette accadere attorno all'anno 380, poich\u00e9 l'anno seguente sottoscrisse il concilio di Aquileia.\nAmbrogio di Milano, morto il 4 aprile 397, assistette alla consacrazione di Gaudenzio, dunque Filastrio mor\u00ec prima di quella data.\nIl \"Diversarum Hereseon Liber\".\n\u00c8 quasi impossibile determinare in quale epoca della sua vita Filastrio compose la sua opera. Le indicazioni che si possono trarre dal testo sono contraddittorie e, in alcuni casi, senza dubbio interpolate. La datazione oscilla tra una data alta, verso la fine degli anni 370, forse prima dell'inizio del suo episcopato, e una data bassa, verso il 385.\nIl libro contiene un'esposizione sommaria di 28 eresie ebraiche e di 128 eresie cristiane. Queste ultime sono esposte in 64 capitoli storici, con la menzione del loro autore, seguiti da 64 capitoli tematici dove sono raggruppate secondo gli insegnamenti degli eretici.\nLa prima parte cristiana non ha un contenuto molto originale. La questione lungamente dibattuta - e che non ha mai trovato una soluzione soddisfacente - \u00e8 di sapere se Filastrio avesse un accesso diretto al \"Panarion\" di Epifanio di Salamina. Quest'ultimo fu pubblicato verso il 376/377; si comprende dunque l'interesse alla questione che consentirebbe di datare con precisione il \"Diversarum Hereseon\". Ma se le analogie con Epifanio paiono evidenti, per altri versi l'opera di Filastrio non sembra totalmente riconducibile a quel modello. Si nota anche che una decina di eresie riportate da Epifanio sembrano sconosciute a Filastrio. Di qui l'ipotesi del Lipsius formulata nel 1865, secondo la quale vi sarebbe stata nell'antichit\u00e0 una fonte comune a Epifanio e a Filastrio, che renderebbe conto sia delle loro convergenze sia delle loro differenze, e che questa fonte non sarebbe altro che il \"Syntagma\" perduto di Ippolito di Roma. Filastrio sarebbe dunque un testimone prezioso, a fianco di Epifanio e delle pseudo-Tertulliano, per la ricostituzione del pi\u00f9 antico catalogo d'eresie romano.\nLa seconda parte \u00e8 pi\u00f9 notevole. Per ragioni sconosciute, Filastrio sembra aver ricercato la simmetria della sua composizione e non \u00e8 senza artifici che giunge alla cifra di 64 eresie tematiche. Tralasciate le inevitabili ripetizioni, vi denuncia delle proposizioni inattese e che prima di lui non erano state classificate fra le eresie. Alcune sono scritturali, come credere che i Giganti del Genesi siano stati generati dagli angeli (un'opinione abbastanza corrente nell'esegesi antica) o ancora che il corvo che soccorse miracolosamente il profeta Elia gli avesse recato della carne insieme al pane (eresie 8 e 154). Altre sembrano maldestramente estratte dai manuali di filosofia, come la proposizione 102, spesso citata, in cui Filastrio attacca quelli che credono che i terremoti abbiano origine naturale e non siano manifestazioni della collera divina (un'eresia di stampo aristotelico); oppure anche coloro che nominano i giorni della settimana secondo le divinit\u00e0 pagane (113) e coloro che danno agli astri nomi che non sono nella Bibbia (103). Pi\u00f9 curiosa ancora, l'eresia 133 \u00e8 quella dei sapienti che credono che esistano le stelle fisse, poich\u00e9 queste stelle, come le altre, sono rimosse tutte le mattine e rimesse a posto tutte le sere dagli angeli responsabili del loro corso.\nIl raffronto dei capitoli 60, 69 e 88 \u00e8 interessante per la storia del canone delle Scritture. Nell'eresia 88, si afferma che, del Nuovo Testamento, non fa leggere in chiesa che i Vangeli, gli Atti degli Apostoli, 13 Lettere di Paolo e le 7 altre lettere unite agli Atti. L'Apocalisse ne \u00e8 dunque esclusa, cos\u00ec come una lettera paolina che non pu\u00f2 essere che la \"Lettera agli Ebrei\". Tuttavia, l'eresia 60 riguarda coloro che non credono che l'Apocalisse sia di Giovanni apostolo ed evangelista e l'eresia 69 quelli che negano che la \"Lettera agli Ebrei\" sia di Paolo. Il contesto lascia pensare che, per Filastrio, la lettura di questi testi nella canonicit\u00e0 non sia dubbia ai suoi occhi, e per\u00f2 sia preferibile evitarla, perch\u00e9 troppo difficile per i comuni cristiani che ne avrebbero potuto trarre lezioni erronee.\nAgostino e la fortuna di Filastrio.\nAgostino d'Ippona conobbe l'autore avendole incontrato a Milano verso gli anni 380. Verso il 427, scrisse a Quodvultdeus reclamando con insistenza un'opera pratica sulle eresie per inviarla a Epifanio e a Filastrio, ma aggiunse che il primo \u00e8 ben pi\u00f9 sapiente del secondo e che ha dell'eresia una concezione molto pi\u00f9 chiara. Tuttavia nel suo \"De Haeresibus\", Agostino fa seguire alle 60 eresie cristiane di Epifanio un elenco di altre, tratte da Filastrio, affermando che quest'autore ne aveva descritte altre che lui, Agostino, non ritiene eresie.\nFilastrio non ha una reputazione molto buona presso i teologi; l'opinione d'una autorit\u00e0 del calibro di Agostino gli nocque assai. Gli autori cattolici sono d'accordo in generale per attribuirgli una mancanza di rigore dottrinale e una buona dose di ingenuit\u00e0. Ci\u00f2 spiega senza dubbio che gli studi a lui dedicati siano poco numerosi e raramente molto approfonditi. Il canonico Gustave Bardy, autore molto tradizionale, ma fine conoscitore degli autori cristiani dell'antichit\u00e0, scriveva tuttavia nel 1933: \u00abIl problema dei rapporti tra sant'Epifanio e san Filastrio potrebbe essere esaminato pi\u00f9 da vicino di quanto non sia stato fatto finora\u00bb.\nCulto.\nPare che il culto a Filastrio sia iniziato molto presto nell'ambito della sua diocesi. Si sa dal Medioevo che fu seppellito nella chiesa di Sant'Andrea. Qualche miracolo avvenuto in occasione di una traslazione del IX secolo si \u00e8 conservato in una relazione attribuita al vescovo Ramperto. Il testo \u00e8 stato pubblicato dai Bollandisti del XVIII secolo che riportano anche dei documenti liturgici.\nLe sue reliquie sono venerate oggi nella cattedrale di Brescia.\nIl martirologio romano lo iscrive al 18 luglio, data ricavata dall\"Oratio\" di Gaudenzio."}
{"id": "1589591", "revid": "17654", "url": "https://it.wikipedia.org/wiki?curid=1589591", "title": "Et\u00e0 dell'Aquario", "text": ""}
{"id": "1589594", "revid": "767487", "url": "https://it.wikipedia.org/wiki?curid=1589594", "title": "Nils-\u00c5ke Sandell", "text": "Carriera.\nGiunge in Italia nel 1956 portato da Paolo Mazza. Lo preleva dal Malm\u00f5 che era arrivato secondo il campionato precedente, vincendo in passato e con Sandell in rosa il campionato nel 1949, 1950, 1951 e 1953. Sandell era oltretutto sin dal 1952 nel giro della Nazionale svedese e proprio nel 1956 giocher\u00e0 la sua ultima partita contro la . L'esordio con la SPAL \u00e8 avvenuto il 23 settembre 1956 a Torino contro la . Sandell rester\u00e0 anche il campionato successivo, e giocher\u00e0 in Serie A 49 partite andando a rete 13 volte. Rientrato in Svezia nel 1958, giocher\u00e0 nel IS Halmia sino al suo definitivo ritiro avvenuto nel 1962. Ha giocato 20 partite in Nazionale."}
{"id": "1589595", "revid": "767487", "url": "https://it.wikipedia.org/wiki?curid=1589595", "title": "Aftermath (film 1994)", "text": "Aftermath \u00e8 un cortometraggio Horror del 1994 diretto dal regista spagnolo Nacho Cerd\u00e0.\nTrama.\nL'opera inizia documentando il lavoro di un anatomopatologo durante l'autopsia su alcuni corpi. Terminate queste scene, viene seguito il lavoro di un secondo anatomopatologo su un terzo cadavere, una giovane donna appena morta in un incidente stradale. Dopo aver restituito ai genitori il crocifisso che la ragazza portava al collo, l'uomo inizia il suo \"lavoro\": esegue numerosi scatti fotografici mentre mutila e violenta il povero corpo indifeso, per finire l'autopsia portandosi via il cuore. Il corto termina con una scena nella quale l'uomo, rilassandosi davanti alla televisione, d\u00e0 in pasto al suo cane il cuore della ragazza."}
{"id": "1589598", "revid": "709565", "url": "https://it.wikipedia.org/wiki?curid=1589598", "title": "Era astrologica", "text": "L'era zodiacale, era astrologica, et\u00e0 astrologica o eone \u00e8 una suddivisione dell'et\u00e0 del mondo su base zodiacale, basata sul fenomeno astronomico della precessione degli equinozi.\nSecondo la scienza il passaggio da un'era astrologica alla successiva non ha e non ha avuto alcuna influenza sulla Terra e sullo sviluppo della storia umana. Tuttavia il concetto sembra aver suscitato l'interesse degli astrologi sin dall'antichit\u00e0 e potrebbe essere all'origine del mitraismo e aver influenzato anche altre religioni antiche. Nell'epoca moderna il concetto di era astrologica si \u00e8 diffuso principalmente in seno al movimento New Age.\nLa precessione degli equinozi e le ere zodiacali.\nIl globo terrestre \u00e8 soggetto a diversi movimenti, quali la rotazione, la rivoluzione, la nutazione e la precessione; quest'ultima consiste nella rotazione dell'asse terrestre attorno alla perpendicolare all'eclittica, come accade a una trottola, ritornando nella posizione originale ogni 25772 anni (detto Anno platonico).\nA causa del moto di rivoluzione la linea che congiunge la terra col sole incide ogni giorno in un punto diverso dello zodiaco, compiendo un ciclo completo in un anno. La precessione determina un ritardo di circa 20 minuti per cui al termine di un anno solare l'asse terra-sole non ha ancora raggiunto la posizione zodiacale che aveva al momento del precedente equinozio di primavera; in altre parole non \u00e8 ancora completato l'anno siderale.\nPrendendo come istante di riferimento il giorno dell'equinozio di primavera, ogni anno pu\u00f2 essere caratterizzato dalla costellazione zodiacale in cui il sole si trova in quel giorno. Nel corso di circa duemila anni la costellazione in cui il sole si trova nell'equinozio di primavera cambia con un moto retrogrado rispetto alla successione di costellazioni che si verifica nel ciclo annuale. Ogni periodo in cui il sole si trova in una certa costellazione nel giorno dell'equinozio di primavera viene detto \"era astrologica\" e prende il nome dalla costellazione in questione.\nL'uso dell'equinozio di primavera come posizione astronomica discriminante per l'era astrologica \u00e8 convenzionale e dovuta all'importanza simbolica dell'equinozio di primavera nel ciclo annuale della natura: infatti a partire dall'equinozio di primavera il sole, sempre pi\u00f9 alto sull'orizzonte, riscalda pi\u00f9 efficacemente l'ambiente naturale e determina la rinascita primaverile della natura dopo la morte invernale. L'equinozio di primavera costituiva una festivit\u00e0 gi\u00e0 nell'antichit\u00e0. La precessione degli equinozi fu scoperta da Ipparco solo nel II secolo a.C., ma alcuni studiosi hanno supposto che potesse essere stata scoperta gi\u00e0 in tempi remoti ed essere il significato nascosto in vari miti antichi.\nSequenza delle Ere.\nDurante l'anno la sequenza zodiacale, cio\u00e8 la successione delle costellazioni zodiacali in cui sembra trovarsi il Sole al suo sorgere, \u00e8 Ariete, Toro, Gemelli e cos\u00ec via fino a Pesci. Dato per\u00f2 che il moto precessionale \u00e8 retrogrado, le ere astrologiche seguono l'ordine inverso: dall'era del Toro (circa 4000-6000 anni fa) si \u00e8 passati a quella dell'Ariete e quindi a quella dei Pesci che \u00e8 quella attuale e va circa dall'anno 1 al 2600. La prossima era astrologica sar\u00e0 l'era dell'Acquario.\nDurata e caratteristiche.\nLa durata delle ere astrologiche dipende dal confine fra una costellazione e l'altra, molto difficile da stabilire perch\u00e9 corrisponde a regioni del cielo prive di stelle luminose. Quindi diverse civilt\u00e0 o anche solo diversi astronomi possono definirlo in modo diverso. Inoltre la durata \u00e8 molto variabile perch\u00e9 l'ampiezza delle costellazioni \u00e8 diversa l'una dall'altra. Infine nel corso dei millenni la struttura stessa delle costellazioni cambia molto lentamente. Invece se si assegna convenzionalmente a ogni costellazione un dodicesimo di ciclo, l'equinozio \"permane\" in un segno zodiacale per (25765/12 =) 2140 anni circa. Anche in questo caso il periodo di circa 2140 anni \u00e8 detto era astrologica e viene chiamato col nome del segno zodiacale al cui interno \u00e8 situata la posizione del sole all'equinozio di primavera.\nDurata secondo l'Unione astronomica internazionale.\nCome gi\u00e0 detto i confini delle costellazioni sono arbitrari e questo comporta che le diverse \"ere astrologiche\" in realt\u00e0 abbiano una durata notevolmente diversa a seconda della convenzione adottata per definirne i confini. L'Unione Astronomica Internazionale (UAI) ha disegnato nel 1929 i confini delle diverse costellazioni che illuminano il cielo. Inoltre attualmente vengono contate nel numero di tredici, avendo incluso anche la costellazione dell'Ofiuco che si trova anch'esso sull'eclittica. Questi confini appaiono come delle rette orientate secondo i meridiani ed i paralleli celesti.\nLe cosiddette ere astrologiche hanno quindi queste caratteristiche:\nIn base a quanto sopra, l'era dell'Aquario inizier\u00e0 nel 2597. Qui di seguito le ampiezze espresse in gradi sessagesimali:\nSecondo l'astrologia.\nSecondo l'astrologia, ogni era dura 2160 anni senza distinzione di durata tra le varie costellazioni e il completamento del giro dello Zodiaco attraverso i cicli cosmici si compie in 25920 anni, poich\u00e9 tradizionalmente non si considera la costellazione di Ofiuco.\nInterpretazione astrologica della storia delle religioni.\nEventi e opere passati che compongono la Storia possono essere letti anche secondo questa chiave di lettura. Per esempio secondo Charles Dupuis, un erudito illuminista, nella Bibbia sarebbero delineate le transizioni fra quattro ere: quelle del Toro, dell'Ariete, dei Pesci e dell'Acquario. Nella vicenda di Mos\u00e8 che, dopo aver liberato gli ebrei dalla cattivit\u00e0 in Egitto (XVII-XIII secolo a.C.), scendendo dal Sinai si adira vedendoli adorare un vitello d'oro, si pu\u00f2 leggere, con grande ritardo, la fine dell'era del Toro, collocata all'incirca tra il a. C. e il a.C. Altre divinit\u00e0 del Vicino Oriente situabili intorno a questo periodo sono raffigurate con sembianze taurine, a cominciare dall'egizio Api. Quindi Mos\u00e8 sarebbe colui che guida il passaggio (\"Pesach\", Pasqua) da questa vecchia era a quella nuova, l'era dell'Ariete. Il \"sangue dell'agnello\" contrassegna la Pasqua mosaica, mentre il sacrificio del capro espiatorio caratterizza la festivit\u00e0 dello Yom Kippur, il \"Giorno dell'espiazione\". Tuttavia nell'Antico Testamento l'immolazione di bovini continu\u00f2 a ricorrere frequentemente, anche in combinazione con la celebrazione della Pasqua o dello Yom Kippur ed era obbligatoria in entrambe le feste. Per l'inaugurazione del Tempio, Salomone sacrific\u00f2 un numero \"innumerevole\" di giovenchi, mentre in occasione della Pasqua il re Ezechia ne uccise mille e il re Giosia ben tremila.\nIl termine dell'era del Toro potrebbe essere individuato anche nel culto di Mitra, ritratto mentre uccide un toro; questo culto per\u00f2 \u00e8 comparso solo al termine dell'era dell'Ariete.\nProlungando quest'interpretazione anche al Nuovo Testamento e al Cristianesimo, Ges\u00f9 diviene colui che guida l'umanit\u00e0 attraverso l'era attuale, l'era dei Pesci. Tra i simboli di Ges\u00f9 troviamo il pesce (\"ichthys\"), i suoi amici erano pescatori, lui si diceva \"pescatore d'uomini\" e sfama migliaia di persone con due pesci.\nInfine Ges\u00f9, nel racconto del Vangelo secondo Luca, per preparare la Pasqua dice ai suoi discepoli: \u00abAppena entrati in citt\u00e0, vi verr\u00e0 incontro un uomo che porta una brocca d'acqua\u00bb, cio\u00e8 l'Aquario, secondo questa esegesi la nuova era che inizier\u00e0 nel 2150 per alcuni o nel 2012 per altri.\nSecondo l'antroposofia.\nL'era astrologica secondo Steiner non inizia con l'ingresso dell'equinozio in una costellazione, ma a met\u00e0 del suo percorso e ci\u00f2 spiegherebbe il prolungarsi dell'era del Toro sino ai tempi di Mos\u00e8. L'attesa di una nuova era inizia comunque precocemente e questo spiegherebbe l'operato di molti profeti come Mos\u00e8 e il messia Ges\u00f9 ben prima del reale inizio dell'era spirituale profetizzata. Quindi l'attesa della \"new age\" in nome dell'Aquario \u00e8 iniziata intorno agli anni venti-trenta del secolo scorso, anche se l'era astrologica avr\u00e0 inizio solo nel quarto millennio.\nSecondo Steiner ogni era \u00e8 caratterizzata da un popolo guida: per esempio l'era dell'Ariete si \u00e8 svolta sotto l'egida della cultura greco-romana, quella dei Pesci ha come popolazione dominante quella anglo-sassone, mentre l'era dell'Aquario sar\u00e0 guidata dagli slavi.\nEre ed Eoni nella letteratura apocalittica giudeo-cristiana.\nNella letteratura apocalittica giudaica e poi cristiana la \"dottrina dei due eoni\" divenne simbolo del contrasto fra il mondo presente e quello futuro, da interpretarsi sempre pi\u00f9 chiaramente col cristianesimo come vita eterna. Non deve sorprendere quindi n\u00e9 indurre ad equivoci la presenza nei vangeli della parola \"eone\". Per esempio la traslitterazione dell'originale greco dell'ultimo versetto del \"Vangelo secondo Matteo\" riporta la parola \"ai\u00f4nos\", che viene usualmente tradotta come \"et\u00e0 presente\" oppure \"mondo\":"}
{"id": "1589601", "revid": "236698", "url": "https://it.wikipedia.org/wiki?curid=1589601", "title": "Out of Practice - Medici... ma non troppo", "text": ""}
{"id": "1589605", "revid": "1543377", "url": "https://it.wikipedia.org/wiki?curid=1589605", "title": "Sergio Batista", "text": "\u00c8 stato il commissario tecnico della nazionale argentina dal novembre 2010 al luglio 2011, sedendo sulla panchina \"albiceleste\" in occasione della Copa Am\u00e9rica 2011. Campione del Mondo con la nazionale argentina nel 1986 e vicecampione nel 1990. Campione olimpico alla guida della Selecci\u00f3n Under-20 nel 2008.\nBiografia.\nAnche suo figlio Nicol\u00e1s Batista \u00e8 un calciatore.\nCarriera.\nGiocatore.\nClub.\n\u00c8 il giocatore con pi\u00f9 presenze nell'Argentinos Juniors, con 272 partite giocate. Nella sua carriera ha militato in diverse squadre argentine, ma mai in Europa.\nNazionale.\nBatista conta 40 presenze in nazionale argentina, con nessuna rete segnata. Ha vinto da titolare i Mondiali del 1986 in Messico, e ha in seguito partecipato alle edizioni della Coppa America del 1987 e 1989, ed al Mondiale 1990.\nAllenatore.\nNel 1999 diventa allenatore dell'All Boys: I'8 settembre si dimette. Il 5 gennaio 2000 diventa allenatore della squadra uruguaiana del Bella Vista. Il 17 ottobre viene sollevato dall'incarico. Il 20 novembre sostituisce il dimissionario Carlos Mac Allister alla guida dell'Argentinos Juniors. L'11 marzo 2002 dopo aver totalizzato 1 vittoria, 2 pareggi e 3 sconfitte con la squadra al penultimo posto si dimette dall'incarico. Il 17 settembre diventa allenatore del Talleres. Il 3 marzo 2003 si dimette dall'incarico dopo tre partite e totalizzando un solo punto nel torneo clausura. Nel 2004 ritorna alla guida dell'Argentinos Juniors. Il 23 settembre si dimette dopo sette sconfitte consecutive. Il 5 gennaio 2005 diventa allenatore del Nueva Chicago. Il 31 ottobre dopo la sconfitta interna contro il Centro Juventud Antoniana si dimette dall'incarico, totalizzando 1 vittoria, 8 pareggi e 4 sconfitte. Dal 9 febbraio al 12 dicembre 2006 \u00e8 stato vice di Oscar Ruggeri al San Lorenzo. Il 2 luglio 2007 diventa allenatore del Godoy Cruz Il 25 ottobre lascia la guida del Godoy Cruz e diventa allenatore della selezione Under-20 argentina. Il 14 gennaio 2008 viene scelto come selezionatore dell'Argentina olimpica, per partecipare ai giochi olimpici di Pechino. Aggiudicandosi il titolo olimpico.\nIl 3 ottobre 2008 diventa insieme (al suo vice) a Jos\u00e9 Luis Brown vice di Alfio Basile alla guida dell'Argentina. Incarico che mantenne anche con il nuovo ct. Il 27 ottobre 2009 viene sostituito da H\u00e9ctor Enrique, rimanendo sempre nello staff per il mondiale sudafricano. Il 27 luglio 2010 \u00e8 stato scelto come commissario tecnico ad interim della nazionale argentina raccogliendo l'eredit\u00e0 di Diego Armando Maradona. La conferma ufficiale della permanenza di Batista sulla panchina \"albiceleste\" viene data il 3 novembre 2010 dalla Federazione calcistica dell'Argentina. Il 26 luglio 2011 viene esonerato dalla guida della \"Selecci\u00f3n\" dal comitato esecutivo dell'AFA dopo l'uscita ai quarti di finale contro l'Uruguay in Coppa America.\nIl 30 maggio 2012 viene ingaggiato dalla squadra cinese dello Shanghai Shenhua. Il 5 luglio 2013 si dimette. Nel 2014 torna nuovamente nella squadra cinese, per lasciarla nello stesso anno.\nSeguiranno altre piccole parentesi all' estero."}
{"id": "1589610", "revid": "287204", "url": "https://it.wikipedia.org/wiki?curid=1589610", "title": "Glas 1700", "text": "La 1700 era un'autovettura di fascia medio-alta prodotta dalla Casa automobilistica tedesca Hans Glas GmbH dal 1964 al 1967.\nStoria e profilo.\nCon la fine degli anni cinquanta e l'inizio degli anni sessanta, l'interesse della Casa di Dingolfing si spost\u00f2 rapidamente dalle vetture di fascia bassa a quelle di fascia alta e medio-alta. Fu cos\u00ec che, subito dopo aver lanciato la sportiva 1300 GT all'inizio del 1963, si dedic\u00f2 allo sviluppo di una vettura di classe medio-alta in grado di rivaleggiare con l'allora nuova BMW 1500, in listino da poco tempo.\nIl prototipo della vettura fu svelato nel settembre dello stesso anno al Salone di Francoforte: si trattava di una vettura di dimensioni generose, che oramai non aveva nulla a che vedere con le piccole ed essenziali Goggomobil di solo otto anni prima, ma puntava chiaramente ad un mercato pi\u00f9 alto. La linea della carrozzeria era opera di Frua, in schietto stile primi anni '60. Il prototipo montava un propulsore da 1.5 litri, nato dalla rivisitazione dell'unit\u00e0 da 1.3 litri montato sulla GT. Tale propulsore erogava 70 CV, rivelandosi quindi molto pi\u00f9 tranquillo rispetto a quello da cui derivava.\nPer questo motivo, per la produzione in serie si scelse di montare un nuovo motore da 1.7 litri, pi\u00f9 brioso e pi\u00f9 ricco di coppia.\nCuriosamente, la \"BMW 1500\", principale rivale della nuova vettura sub\u00ec un destino analogo, poich\u00e9 venne pensionata in favore della \"BMW 1800\", il cui motore nacque da una rialesatura del precedente 1.5 litri. L'unica differenza stava nel fatto che la \"BMW 1500\" fu prodotta anche in serie, mentre la Glas, osservando proprio le caratteristiche della berlina di Monaco, decise subito di puntare direttamente su un propulsore pi\u00f9 grande.\nLa nuova berlina di Dingolfing fu presentata in via definitiva nella seconda met\u00e0 dell'anno successivo, con il semplice nome di 1700: la vettura, questa volta dotata quindi di un 4 cilindri da 1682 cm\u00b3, arrivava ad erogare una potenza massima di 80 CV, sufficienti per spingerla ad una velocit\u00e0 massima compresa tra i 150 ed i 155\u00a0km/h. \nUn anno dopo il lancio, nel settembre 1965, fu presentata la 1700 TS, che montava una versione pi\u00f9 spinta del motore di base, e che arriva a 100 CV di potenza massima, garantendo cos\u00ec un allungo di 170\u00a0km/h. I valori di accelerazione da fermo a 100\u00a0km/h erano di 16\" per la versione base e di 13\"5 per la TS.\nNel 1967 la Glas fu rilevata proprio da quella BMW che per molti versi fu fonte di ispirazione per la Glas stessa. In seguito a tale evento, per\u00f2, la maggior parte della produzione della Casa di Dingolfing ebbe termine. La 1700 non fece eccezione e venne tolta dai listini nel dicembre dello stesso anno, poich\u00e9 concorrente di una vettura BMW gi\u00e0 esistente, ossia proprio la \"1800\".\nLe BMW 1804 e 2004.\nMa se in Europa la carriera della \"1700\" pot\u00e9 ritenersi conclusa, non fu cos\u00ec in Sudafrica, dove il corpo vettura della \"1700\" fu ripreso e dotato dei motori delle BMW \"1800\" e \"2000\", e commercializzata rispettivamente con i nomi di BMW 1804 e 2004, riprendendo la numerazione con il \"4\" finale, gi\u00e0 proposta a suo tempo dalla Glas stessa per i modelli della Serie 04. Cos\u00ec facendo, la BMW intendeva omaggiare la Casa di Dingolfing."}
{"id": "1589615", "revid": "115233", "url": "https://it.wikipedia.org/wiki?curid=1589615", "title": "Psicografia", "text": ""}
{"id": "1589618", "revid": "599013", "url": "https://it.wikipedia.org/wiki?curid=1589618", "title": "Francesca Carbone", "text": "Biografia.\nCresciuta nella Societ\u00e0 Sportiva Trionfo Ligure, club in cui ha militato dal 1982 al 1986, ha gareggiato successivamente per Snia BPD Milano, Sisport Fiat Torino e Snam Milano, tornando alla Trionfo Ligure nel 2002. \u00c8 stata consigliere nazionale FIDAL in rappresentanza degli atleti dal 2001 al 2004, consigliere provinciale dell'Associazione Atleti Azzurri d'Italia dal 1993 al 2003."}
{"id": "1589619", "revid": "1543377", "url": "https://it.wikipedia.org/wiki?curid=1589619", "title": "Gianni Giansanti", "text": "Biografia.\nInizia la sua carriera di giornalista freelance nel 1977; un anno pi\u00f9 tardi fotografa il ritrovamento del cadavere di Aldo Moro, scatto che gli vale una menzione speciale al \"World Press\" di Amsterdam. Aveva seguito come fotografo anche Papa Wojtyla in tutti i suoi viaggi nel mondo.\nMuore a Roma il 18 marzo 2009.\nAttivit\u00e0.\nNel 1981 entra a far parte dello \"staff\" dell'Agenzia Sygma. Sette anni d'attualit\u00e0 con i viaggi di Giovanni Paolo II e le news internazionali in Polonia, Haiti, Guatemala, El Salvador, Libano, Senegal, Libia, Yugoslavia, Grecia.\nUn lungo lavoro in Africa, alla ricerca delle origini dell'uomo tra le primitive trib\u00f9 della Valle dell'Omo, \u00e8 l'oggetto del libro \"Ultima Africa\" seguito da una mostra."}
{"id": "1589623", "revid": "2091899", "url": "https://it.wikipedia.org/wiki?curid=1589623", "title": "Scalinata del re d'Aragona", "text": "La Scalinata del re d'Aragona (in francese Escalier du Roi d'Aragon, in corso Scali di u r\u00e8 d'Aragona) \u00e8 una delle attrattive turistiche della cittadina di Bonifacio in Corsica, tra i suoi faraglioni a picco sul mare.\nLocalizzazione.\nLa \"Scalinata del re d'Aragona\" si trova nel mar Mediterraneo, pi\u00f9 precisamente presso la punta pi\u00f9 meridionale della Corsica, affacciata sulle \"Bocche di Bonifacio\", che la separano dalla Sardegna.\nVista dal mare, si presenta come una scalinata molto ripida, soprattutto nella parte vicina ai faraglioni.\nStoria.\nTagliato direttamente dall'uomo nella roccia calcarea bonifacina, questa scalinata \u00e8 composta da 189 scalini, che hanno circa un'inclinazione di circa 45\u00b0.\nSecondo la leggenda, venne costruita in una sola notte dalle truppe del re d'Aragona Alfonso V il magnanimo quando tentarono di occupare Bonifacio nel 1420 per garantirsi l'approvvigionamento d'acqua. Molto pi\u00f9 probabile invece, che sia stata costruita dai monaci francescani, sempre per la stessa motivazione."}
{"id": "1589632", "revid": "409265", "url": "https://it.wikipedia.org/wiki?curid=1589632", "title": "A Valid Path", "text": "A Valid Path \u00e8 il quarto album in studio da solista di Alan Parsons, pubblicato nel 2004 dall'Artemis Records in America e dalla Eagle Records in Europa.\nDescrizione.\nIl 24 agosto del 2004, dopo cinque anni di silenzio discografico, Parsons pubblica \"A Valid Path\", un nuovo album solista in cui inizia una sperimentazione verso la musica elettronica, avvalendosi anche della collaborazione di nomi celebri in questo campo, e di \"special guest\" come \"David Gilmour\", \"The Crystal Method\", \"Nortec Collective\", \"Shpongle\", \"Uberzone\" e \"John Cleese\" l'ex \"Monty Python\" come narratore. Partecipano inoltre \"David Pack\", \"Jeremy Parsons\", \"Alastair Greene\" e \"P.J. Olsson\" che oltre a cantare \u00e8 coautore di alcuni brani ed affianca Parsons come ingegnere del suono nel mixaggio. L'album viene registrato dal gennaio 2002 al marzo 2004, l'allungamento dei tempi \u00e8 dovuto, sia alle nuove tecnologie di registrazione utilizzate a cui Parsons dedica molta cura, al suo matrimonio avvenuto il 12 aprile 2003, ed ai lunghissimi tour mondiali che vengono tenuti durante tutti i due anni di assemblaggio del nuovo disco. Come per gli album precedenti anche questo si presenta come un concept album il cui tema \u00e8 \"l'avventura\".\nIl titolo dell'album deriva dal termine che i computer (di inizio millennio) utilizzano per rispondere all'utente quando non trovano ci\u00f2 che \u00e8 stato richiesto \"invalid path\", indicando quindi con \"A valid path\" una nuova direzione per il mondo della musica.\nL'album, nonostante la crisi del mercato discografico sia in atto gi\u00e0 da diversi anni, ottiene un buon risultato superando in termini di vendite \"The Time Machine\", con i soliti migliori risultati nei mercati europei.\nCopertina e grafica.\nLa grafica dell'album \u00e8 curata da Storm Thorgerson, Peter Curzon e Dan Abbott. Le foto sono di Rupert Truman e Chris Jelli.\nLa copertina rappresenta un uomo, vestito da esploratore, che cammina, a lunghi passi, attraverso uno specchio d'acqua, attraversandolo mediante dei sassi affioranti, che ad uno sguardo attento risulteranno dei tasti di una moderna tastiera.\nParte dei proventi di quest'album sono stati donati da Parsons al \"Programma familiare per i senzatetto\" della \"Transition House\" ed al \"Fondo fiduciario per la riabilitazione di Storm Thorgerson\". Nel 2003, Thorgerson venne colpito da un colpo apoplettico, che lo lasci\u00f2 parzialmente paralizzato, nonostante ci\u00f2 port\u00f2 avanti il lavoro per l'album di Parsons, che lo ringrazi\u00f2 per questo nei credits del booklet. \nMasterizzazione.\nMasterizzato presso il \"Marcussen Mastering\" a Hollywood, in California, a cura di Stephen Marcussen.\nRegistrazione.\nA Valid Path \u00e8 stato registrato dal gennaio 2002 al marzo 2004 presso il \"Tunnel Studios\", il nuovo studio di registrazione personale di Parsons, a Santa Barbara in California. Solo il brano \"Tijuaniac\" \u00e8 stato registrato presso il \"The Bomb Shelter\" a Glendale sempre in California."}
{"id": "1589634", "revid": "287204", "url": "https://it.wikipedia.org/wiki?curid=1589634", "title": "Societ\u00e0 Sportiva Trionfo Ligure", "text": "La Societ\u00e0 Sportiva Trionfo Ligure \u00e8 una societ\u00e0 sportiva di atletica leggera nata a Genova il 7 giugno 1907. \nNel corso dei 100 anni di vita hanno militato nelle sue file numerosi atleti di spicco, molti dei quali hanno vestito la maglia azzurra:\nAlfredo Gargiulo, Angelo Davoli, Giovanni Garaventa, Angelo Villa, Tullio Pavolini, Aldo Saccone, Silvio De Florentiis, Elio Boero, Tatiana Baroni, Annarita Luciani, Francesca Carbone, Sabrina D'Ambrini, Marinella Colombo, Valentina Russo, Angela Cartesegna.\nCalcio.\nLa societ\u00e0 a partire dal 1909 si dot\u00f2 anche di una sezione calcistica in cui militarono tra gli altri uno dei fondatori della societ\u00e0, Giovanni Terrile, ed il futuro nazionale italiano Guglielmo Brezzi.\nNel 1911, con la collaborazione della concittadina Societ\u00e0 Ginnastica Raffaele Rubattino, organizz\u00f2 un torneo a cui parteciparono venti squadre.\nLa societ\u00e0 partecip\u00f2 alla terza Categoria 1912-1913, terzo livello calcistico italiano dell'epoca, con i seguenti giocatori oltre ai gi\u00e0 citati Brezzi e Terrile: Angelo Sega (portiere), i fratelli Olcese e Bagnasco, Raggio, Magnano, Mazza, Medica, Ferrari, Bellotti ed il capitano Adriano Corallo."}
{"id": "1589636", "revid": "74801", "url": "https://it.wikipedia.org/wiki?curid=1589636", "title": "Contea di Floyd (Iowa)", "text": "La contea di Floyd (in inglese Floyd County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di abitanti. Il capoluogo di contea \u00e8 Charles City."}
{"id": "1589637", "revid": "1498232", "url": "https://it.wikipedia.org/wiki?curid=1589637", "title": "Province e prefetture del Marocco", "text": "Le province e le prefetture del Marocco costituiscono la suddivisione di secondo livello del Paese dopo quella delle 12 regioni.\nLe province sono pari a 62 (corrispondono alle aree rurali), mentre le prefetture sono 13 (corrispondono alle maggiori aree urbane del Paese).\nDi seguito \u00e8 riporta la lista delle province e delle prefetture, suddivise per regione (sia con la vecchia che con la nuova suddivisione regionale)."}
{"id": "1589638", "revid": "287204", "url": "https://it.wikipedia.org/wiki?curid=1589638", "title": "Contea di Fremont (Iowa)", "text": "La contea di Fremont, in inglese Fremont County \u00e8 una contea dello Stato dell'Iowa, negli Stati Uniti. La popolazione al censimento del 2010 era di 7.441 abitanti. Il capoluogo della contea \u00e8 Sidney.\nGeografia fisica.\nLa contea si trova nel sud ovest dell'Iowa. Secondo l'U.S. Census Bureau, la contea ha una superficie totale di 1.338\u00a0km\u00b2, di cui 1.323\u00a0km\u00b2 composti da terra e i rimanenti 14,7\u00a0km\u00b2 composti di acqua.\nStoria.\nLa contea di Fremont fu formata il 24 febbraio del 1847. Il suo nome deriva dall'ufficiale della Guerra Messicano-Americana John Charles Fr\u00e9mont.\nSociet\u00e0.\nCensimento 2010.\nIl censimento del 2010 ha registrato una popolazione di 7.441 persone nella contea, con una densit\u00e0 di popolazione pari a 5,56 ab./km\u00b2.\nCensimento 2000.\nIl censimento del 2000 ha registrato una popolazione di 8.010 persone nella contea, con una densit\u00e0 di popolazione pari a 6 ab/km\u00b2. C'erano 3.514 unit\u00e0 abitative con una densit\u00e0 media di 3 u.a./km\u00b2.\nLa composizione razziale della contea era composta dal 98,01% di bianchi, dallo 0,04% di neri o afroamericani, dallo 0,24% di nativi americani, dallo 0,24% di asiatici, dallo 0,96% di altre razze e dallo 0,51% di due o pi\u00f9 razze. Lo 2,17% della popolazione era di origine ispanica o Latina.\nSi contavano 3.199 nuclei familiari, dove il 30,20% aveva figli di et\u00e0 inferiore ai 18 anni che vivono con loro, il 58,90% erano coppie sposate che vivono insieme, il 8,20% era composto da donne con marito assente e il 29,90% erano non-famiglie. Il 26,30% di tutte le famiglie erano formate da singoli individui e il 14,90% di questi aveva pi\u00f9 di 65 anni di et\u00e0.\nNella contea la popolazione era formata dal 25,10% con et\u00e0 inferiore ai 18 anni, il 6,00% fra i 18 e i 24, il 24,30% fra i 25 e i 44, il 24,70% dai 45 ai 64 e il 19,80% oltre i 65 anni di et\u00e0. L'et\u00e0 media era di 41 anni. Per ogni 100 donne c'erano 95,50 uomini. Per ogni 100 donne sopra i 18 anni, c'erano 91,80 maschi.\nIl reddito medio per una famiglia nella contea era di $ 38.345, e il reddito medio per una famiglia era di $ 46547. I maschi avevano un reddito medio di $ 30.822 contro i $ 23.003 per le femmine. Il reddito pro capite per la contea era di $ 18.081. Circa il 6,50% delle famiglie e il 9,50% della popolazione era sotto la soglia di povert\u00e0, di cui il 11,40% sotto i 18 anni e 10,70% oltre i 65 anni di et\u00e0."}
{"id": "1589639", "revid": "124194237", "url": "https://it.wikipedia.org/wiki?curid=1589639", "title": "Contea di Greene (Iowa)", "text": "La contea di Greene (in inglese Greene County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 10.366 abitanti. Il capoluogo di contea \u00e8 Jefferson.\nLa Contea \u00e8 stata creata il 15 gennaio del 1851 ed \u00e8 diventata autonoma nel 1854."}
{"id": "1589641", "revid": "767487", "url": "https://it.wikipedia.org/wiki?curid=1589641", "title": "Contea di Grundy (Iowa)", "text": "La contea di Grundy (in inglese Grundy County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 12.369 abitanti. Il capoluogo di contea \u00e8 Grundy Center."}
{"id": "1589643", "revid": "767487", "url": "https://it.wikipedia.org/wiki?curid=1589643", "title": "Contea di Guthrie", "text": "La contea di Guthrie (in inglese Guthrie County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 11.353 abitanti. Il capoluogo di contea \u00e8 Guthrie Center."}
{"id": "1589647", "revid": "767487", "url": "https://it.wikipedia.org/wiki?curid=1589647", "title": "Contea di Hamilton (Iowa)", "text": "La contea di Hamilton ( in inglese Hamilton County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 16.438 abitanti. Il capoluogo di contea \u00e8 Webster City."}
{"id": "1589651", "revid": "767487", "url": "https://it.wikipedia.org/wiki?curid=1589651", "title": "Conflitto femoro-acetabolare", "text": "Il conflitto femoro-acetabolare \u00e8 una patologia osteoarticolare, riconosciuta da non molti anni, nella quale la testa del femore non ha pi\u00f9 il regolare spazio all'interno dell'acetabolo per il movimento.\nIn seguito a questa alterazione si verifica un vero e proprio urto, nel movimento, tra la cartilagine della testa del femore e l'acetabolo.\nLa patologia si pu\u00f2 sospettare dalla limitazione del movimento dell'anca in flessione, abduzione ed intrarotazione; d\u00e0 dolori anche forti all'inguine e nella zona del gluteo e della natica, che possono essere accompagnati anche da sensazione di bruciore.\nSe non si interviene il problema potrebbe degenerare in artrosi grave per cui potrebbe essere necessario nel tempo un impianto di protesi.\nLa terapia \u00e8 chirurgica, rappresentata da un'operazione di osteotomia (per riportare gli spazi nell'articolazione a livello normale) che pu\u00f2 essere fatta sia a cielo aperto che in artroscopia ma \u00e8 subordinata ad una valutazione dello stato delle cartilagini."}
{"id": "1589654", "revid": "228587", "url": "https://it.wikipedia.org/wiki?curid=1589654", "title": "National Board of Review Awards 2001", "text": "La 73\u00aa edizione dei National Board of Review Awards si \u00e8 tenuta il 7 gennaio 2002."}
{"id": "1589661", "revid": "15756", "url": "https://it.wikipedia.org/wiki?curid=1589661", "title": "Tales of Mystery and Imagination - Edgar Allan Poe", "text": "Tales of Mistery and Imagination - Edgar Allan Poe \u00e8 il primo album in studio del gruppo progressive rock britannico The Alan Parsons Project, fondato da Alan Parsons ed Eric Woolfson, pubblicato nel 1976 dalla Charisma Records.\nDescrizione.\nDopo essersi conosciuti nel 1974, nel 1975 Parsons e Woolfson fondano assieme il \"The Alan Parsons Project\", che inizialmente doveva essere solo un esperimento musicale, ma che poi dopo il clamoroso successo diede il via ad un vero e proprio gruppo musicale ed alla produzione di numerosi altri album di successo fino al 1990.\nNel 2003, Eric Woolfson ha pubblicato un album che pu\u00f2 essere considerato un seguito ideale di \"Tales of Mystery and Imagination - Edgar Allan Poe\" dal titolo \"\".\nNel luglio 2010, la rivista Classic Rock ha nominato \"Tales of Mystery and Imagination\" uno dei \"50 album che hanno costruito il prog rock\".\nRegistrazione e pubblicazione.\nI brani dell'album vengono registrati tra aprile e novembre del 1975 prevalentemente agli Abbey Road Studios di Londra. Fino al gennaio del 1976 Parsons effettuer\u00e0 le sessioni di rifinitura e l'album verr\u00e0 poi pubblicato il 1\u00b0 maggio negli USA ed il 1\u00b0 giugno in Gran Bretagna ed Europa. Altri luoghi di registrazione sono lo studio di registrazione di \"Mama Jo\" a North Hollywood, Los Angeles.\nFormazione.\nPer il \"Project\" Parsons e Woolfson decidono di utilizzare una vasta platea di session-man, tra cui numerosi artisti affermati come i cantanti Arthur Brown, della band britannica The Crazy World of Arthur Brown, in \"The Tell Tale Heart\", John Miles in \"The Cask of Amontillado\" e \"(The System of) Dr. Tarr e il professor Fether\" e Terry Sylvester, dei The Hollies, in \"To One in Paradise\". Figurano tra i musicisti le band al completo degli Ambrosia e dei Pilot, entrambi i gruppi in quegli anni sono prodotti da Alan Parsons.\nIl concept.\nTales of Mystery and Imagination si basa sulle opere di Edgar Allan Poe messe in musica in un misto di canzoni rock e musica sinfonica, mescolate con citazioni dai suoi testi, i pezzi trasmettono l'atmosfera cupa e malinconica delle opere di Poe.\nTutte le tracce portano gli omonimi titoli dei racconti dello scrittore Edgar Allan Poe. All'interno del booklet vi \u00e8 una panoramica cronologica della vita e delle opere di Poe.\nIl Concept dell'album, incentrato su Edgar Allan Poe, \u00e8 stato tenuto segreto da Parsons e Woolfson a musicisti di sessione, cantanti e personale di studio per paura che qualcuno rubasse le loro idee. Alle canzoni venivano dati soprannomi fuorvianti; per esempio, \"The Raven\" \u00e8 diventato \"The Raver\". Tuttavia Arthur Brown indovin\u00f2 il vero concept dopo aver visto il testo della canzone che ha cantato.\nLe narrazioni.\nL'attore e regista Orson Welles registr\u00f2 la sua voce per il disco e sped\u00ec i nastri a Parsons e Woolfson, senza mai incontrarli di persona. Per motivi di spazio le narrazioni di Welles non furono inserite nell'album del 1976, furono utilizzate solamente per gli spot radiofonici. Nel 1987 Parsons remixando completamente l'album ha inserito le narrazioni come originariamente immaginate.\nIl primo passaggio narrato da Welles, sul remix del 1987, precede la prima traccia \"A Dream Within A Dream', ed \u00e8 tratto da un oscuro pezzo di saggistica di Poe, il numero XVI dei suoi Marginalia pubblicato tra il 1845 ed il 1849. Il secondo passaggio che Welles legge, sempre sul remix del 1987, precede il brano \"The Fall Of The House Of Usher - Prelude\", ed \u00e8 una parafrasi parziale dalla saggistica di Poe, principalmente da una raccolta di poesie intitolata \"Poesie della giovinezza\" di Poe contenuta in \"Introduzione alle poesie \u2013 1831\" in una sezione intitolata \"Lettera al signor B----\".\nCopertina e grafica.\nLa veste grafica dell'album viene realizzata dall'agenzia di graphic design britannica Hipgnosis di Storm Thorgerson. La copertina \u00e8 dominata da uno sfondo verde scuro, ornato da una fascia orizzontale nel mezzo, che continua in un anello sul retro. Vi \u00e8 raffigurato un panorama desertico tipicamente egiziano con una porzione di tempio da cui si allunga l'ombra del cosiddetto \"taped man\", la cui rappresentazione continua nella vista interna del coperchio a cerniera.\nStile musicale.\nL'album include rari esperimenti tecnici dell'epoca, come l' uso del vocoder e un abbondante accompagnamento orchestrale.\nTracce.\nDisco 1: 1976 Album\nDisco 2: 1987 Remix"}
{"id": "1589662", "revid": "178920", "url": "https://it.wikipedia.org/wiki?curid=1589662", "title": "Spia Poeta", "text": ""}
{"id": "1589664", "revid": "1784938", "url": "https://it.wikipedia.org/wiki?curid=1589664", "title": "Stile Impero", "text": "Lo stile Impero \u00e8 una corrente del Neoclassicismo che interess\u00f2 l'architettura, l'arredamento, le arti decorative e le arti visive del XIX secolo.\nSi svilupp\u00f2 durante l'et\u00e0 napoleonica, al fine di celebrare l'ascesa al potere di Napoleone Bonaparte (1804-1814; 1815) e si diffuse in gran parte dell'Europa.\nArchitettura.\nNell'architettura, lo stile Impero si afferm\u00f2 tra il 1805 ed il 1814, ma rimase in auge anche nei decenni successivi.\nDal punto di vista formale fu influenzato fortemente dalle costruzioni della Roma imperiale ed in parte, dopo la campagna d'Egitto, anche dalle architetture egiziane; i principali architetti che affermarono le nuove tendenze furono Charles Percier e Pierre-Fran\u00e7ois-L\u00e9onard Fontaine, nominati da Napoleone \"Architectes des Palais du Premier et Deuxi\u00e8me Consuls\".\nI due collaborarono ad esempio nella costruzione dell'Arco di Trionfo del Carrousel a Parigi (1806-1808), voluto dallo stesso Napoleone per commemorare le sue vittorie militari e realizzato su modello degli archi di Settimio Severo e di Costantino a Roma; un altro arco di trionfo, di forme ancora pi\u00f9 imponenti, fu innalzato al termine degli Champs-\u00c9lys\u00e9es ad opera dell'architetto Jean Chalgrin.\nSempre nella capitale francese, Napoleone ordin\u00f2 la costruzione del Tempio della Gloria (successivamente trasformato nella chiesa della Madeleine), un maestoso edificio nel quale vennero riprese le forme della Maison Carr\u00e9e di N\u00eemes, ma che alcuni storici hanno giudicato come \"una parafrasi senza vita di un antico tempio romano\". \nSul fronte opposto alla facciata della Madeleine, oltre la Senna, nel 1808 fu aggiunto un grande, quanto superficialmente formale, portico al preesistente Palazzo Bourbon.\nL'impronta napoleonica port\u00f2 anche alla trasformazione, tra il 1806 ed il 1810, di Place Vend\u00f4me, al centro della quale fu eretta una colonna in bronzo ad imitazione della Colonna Traiana di Roma: sulla cima fu collocata la statua (distrutta nel 1814) dello stesso imperatore francese nelle sembianze di Cesare.\nIn Italia, negli anni dell'ascesa di Bonaparte, si registra ad esempio la costruzione dell'Arco della Pace a Milano, di Luigi Cagnola (1807), il progetto di Giovanni Antonio Antolini per il Foro Bonaparte, la realizzazione della piazza del Plebiscito a Napoli, iniziata sotto Gioacchino Murat, ed infine la sistemazione di piazza del Popolo a Roma, avviata da Giuseppe Valadier.\nArredamento e arti visive.\nCos\u00ec come per l'architettura (che riprende le sembianze del tempio romano), anche nell'arredamento prevalgono i temi derivati dal passato.\nAl gusto dell'equilibrio e delle proporzioni si aggiunsero decorazioni con motivi greci, romani, egiziani ed inoltre colonne, fregi, pilastri.\nNella pittura, i principali artisti furono Jacques-Louis David e Jean Auguste Dominique Ingres.\nDavid, fin dal suo primo incontro con Napoleone, divenne un suo grande ammiratore e nel 1797, su commissione, inizi\u00f2 a preparare degli studi per un suo ritratto. Le opere di David celebrarono i momenti pi\u00f9 importanti della carriera politica di Bonaparte: \"Napoleone al passo del Gran San Bernardo\" (1800), \"L'incoronazione di Napoleone e Giuseppina\" (1805-1807) e \"Napoleone nel suo studio\" (1812) rivelano toni fortemente propagandistici, esaltando Napoleone come un eroe della patria (soggetto poi ripreso dalla corrente culturale in contrapposizione, il Romanticismo), tanto che, dopo la sconfitta di Napoleone a Waterloo (1815), David fu costretto a rifugiarsi in Svizzera e in seguito a Bruxelles.\nIngres ebbe anche lui un ruolo fondamentale nell'arte di quegli anni: rispolver\u00f2 l'arte del ritratto, che, dalla seconda met\u00e0 del Settecento, divenne di dominio pubblico: tutti i nobili e i cittadini facoltosi infatti, se non possedevano un loro ritratto, venivano considerati \"retrogradi\", un po' come ai tempi di Luigi XVI. Tra le sue opere pi\u00f9 celebri di quel periodo troviamo \"Napoleone sul trono imperiale\" e \"L'apoteosi di Omero\".\nNella scultura \u00e8 importante ricordare il nome di Antonio Canova, ritrattista ufficiale del Bonaparte: suo \u00e8 il \"Monumento a Napoleone I\", collocato a Milano presso la Pinacoteca di Brera e realizzato tra il 1807 ed il 1808.\nCanova ritrasse pure Paolina Bonaparte, sorella di Napoleone, seminuda, semisdraiata su un triclinio romano, con una mela in mano, nell'allegoria di \"Venere vincitrice\"."}
{"id": "1589668", "revid": "436907", "url": "https://it.wikipedia.org/wiki?curid=1589668", "title": "Where Is the Love?", "text": "Where Is the Love? \u00e8 un singolo del gruppo musicale statunitense The Black Eyed Peas, pubblicato il 4 dicembre 2003 come primo estratto dal terzo album in studio \"Elephunk\".\nIl singolo ha segnato la prima pubblicazione con Fergie in formazione, portando il gruppo a divenire un quartetto. Nel 2003 \u00e8 stato il brano musicale pi\u00f9 venduto dell'anno e al 25\u00ba posto di quelli pi\u00f9 venduti di tutti i tempi. L'anno successivo \u00e8 stato premiato al 46\u00b0 Grammy Award del 2004 quale migliore pezzo musicale nella sezione dedicata alle migliori collaborazioni con un artista rap.\nDescrizione.\nIl brano \u00e8 stato scritto da will.i.am, Taboo, apl.de.ap, Justin Timberlake (che contribuisce a parti vocali aggiuntive), Ron Fair, P. Board, G. Pajon Jr, M. Fratantuno, e J. Curtis, e coprodotto da will.i.am e Ron Fair. In un'intervista rilasciata nel 2013 alla conduttrice Joanna Lumley di BBC, will.i.am e apl.de.ap hanno spiegato che il brano \u00e8 nato a seguito degli attentati dell'11 settembre 2001 (mentre il gruppo era in tour) e avevano intenzione di comporre qualcosa che fosse di grande impatto al fine di sensibilizzare le persone di tutto il mondo.\nIl testo si pone contro la guerra e affronta i diversi problemi che affliggono il mondo, compresi il terrorismo, la corruzione e il razzismo. Disturbati da questa situazione, il gruppo simula una telefonata a Dio (che ha la voce di Timberlake), chiedendogli \"dov'\u00e8 l'amore?\" (il titolo della canzone). Molti hanno visto in questo brano una critica verso l'invasione dell'Afghanistan del 2001, che era avvenuta poco prima della pubblicazione del disco.\nNel 2016 esce una nuova versione della canzone intitolata \"#WHERESTHELOVE\" in collaborazione con grandi artisti come Justin Timberlake, Snoop Dogg, Mary J. Blige, Ty Dolla Sign, Jamie Foxx, Jessie J, French Montana, Usher, Nicole Scherzinger, DJ Khaled, Tori Kelly, Jaden Smith e tanti altri. Questa versione \u00e8 stata promossa anche da un video, diretto da Michael Jurkovac, nel quale sono presenti, insieme ai membri dei Black Eyed Peas e ai cantanti di questa versione, anche alcune celebrit\u00e0 come Connie Britton, Lance Bass, Vanessa Hudgens, Quincy Jones, Olivia Munn, Daniel Sharman, Shailene Woodley, Carla Gugino, Charlie Carver, Max Carver, Russell Westbrook, Ben Barnes, Nikki Reed, Jessica Szohr e Kris Jenner.\nVideo musicale.\nIl videoclip inizia con Will.I.Am e Apl.de.ap che cantano simulando una telefonata a Dio a cui chiedono dove si trovi l'amore sulla faccia della terra mentre fuggono per le strade di Los Angeles a bordo di un furgoncino. Seguono scene di violenza, intolleranza e disagio tra la gente che popola la citt\u00e0, mentre vengono distribuiti volantini con stampato sopra un punto interrogativo delimitato da un rettangolo bianco, per dare enfasi al ritornello con cui viene chiesto dove sia l'amore che porta la pace e la tolleranza tra gli uomini."}
{"id": "1589674", "revid": "1305772", "url": "https://it.wikipedia.org/wiki?curid=1589674", "title": "Flavio Cotti", "text": "Consigliere federale dal 1987 al 1999, \u00e8 stato Presidente della Confederazione svizzera nel 1991 e 1998. Ha guidato il Dipartimento federale dell'interno dal 1987 al 1993 e il Dipartimento federale degli affari esteri dal 1993 al 1999.\nBiografia.\nFlavio Cotti \u00e8 nato in una famiglia di mercanti. I suoi antenati originariamente provenivano dalla Vallemaggia fino alla citt\u00e0 e vi gestivano uno Stoffhandel.\nFlavio Cotti ha frequentato il Collegio Papio Ascona e il Collegio benedettino di Sarnen. Nel 1962 prese una laurea in legge presso l'Universit\u00e0 di Friburgo. Dopo la laurea, ha lavorato come avvocato a Locarno, insieme al suo parente Gabriele Pedrazzini.\nNel 1964-1975 \u00e8 stato nel Consiglio comunale (legislativo) a Locarno, nel 1967-1975 membro del Gran Consiglio e nel 1975-1983 al Consiglio di Stato. Ha presieduto i Dipartimenti dell'Economia e Giustizia. Cotti ha presieduto dal 1984 al 1986, il CVP. La sua elezione al Consiglio nazionale ebbe luogo nel 1983.\nMembro del Consiglio federale dal 1986 al 1999, ha militato nel PPD.\nCome presidente in carica dell'OSCE, ha confermato l'esistenza delle condizioni minime per tenere le elezioni generali in Bosnia ed Erzegovina del 1996.\nHa ricoperto due volte la carica di Presidente della Confederazione svizzera, nel 1991 e nel 1998, celebrando 700 anni di confederazione e 150 anni di stato federale. Come presidente, ha fatto visita a Nelson Mandela a Citt\u00e0 del Capo nel 1998.\nFlavio Cotti \u00e8 deceduto a Locarno il 16 dicembre 2020, per complicazioni da COVID-19."}
{"id": "1589679", "revid": "125742454", "url": "https://it.wikipedia.org/wiki?curid=1589679", "title": "Moebius", "text": ""}
{"id": "1589684", "revid": "767487", "url": "https://it.wikipedia.org/wiki?curid=1589684", "title": "Contea di Hancock (Iowa)", "text": "La contea di Hancock (in inglese Hancock County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 12.100 abitanti. Il capoluogo di contea \u00e8 Garner."}
{"id": "1589685", "revid": "74801", "url": "https://it.wikipedia.org/wiki?curid=1589685", "title": "Contea di Hardin (Iowa)", "text": "La contea di Hardin (in inglese Hardin County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di abitanti. Il capoluogo di contea \u00e8 Eldora."}
{"id": "1589686", "revid": "227581", "url": "https://it.wikipedia.org/wiki?curid=1589686", "title": "Total immersion racing", "text": ""}
{"id": "1589688", "revid": "767487", "url": "https://it.wikipedia.org/wiki?curid=1589688", "title": "Contea di Harrison (Iowa)", "text": "La contea di Harrison (in inglese Harrison County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 15.666 abitanti. Il capoluogo di contea \u00e8 Logan."}
{"id": "1589689", "revid": "18323", "url": "https://it.wikipedia.org/wiki?curid=1589689", "title": "Contea di Henry (Iowa)", "text": "La contea di Henry in inglese Henry County \u00e8 una contea dello Stato dell'Iowa, negli Stati Uniti. La popolazione al censimento del 2010 era di abitanti. Il capoluogo della contea \u00e8 Mount Pleasant.\nGeografia fisica.\nLa contea si trova nel sud est dell'Iowa. Secondo l'U.S. Census Bureau, la contea ha una superficie totale di , di cui composti da terra e i rimanenti composti di acqua.\nStoria.\nLa contea di Henry fu formata il 7 dicembre 1836. Il suo nome deriva dal Generale Henry Dodge governatore del Territorio del Wisconsin.\nNel 1839, inizi\u00f2 la costruzione del primo palazzo di giustizia e fu completato nel 1840. Nel 1871 inizi\u00f2 la costruzione di un secondo palazzo di giustizia. Il 4 agosto 1914 fu completato il terzo palazzo di giustizia che \u00e8 ancora oggi utilizzato come tale.\nSociet\u00e0.\nCensimento 2010.\nIl censimento del 2010 ha registrato una popolazione di persone nella contea, con una densit\u00e0 di popolazione pari a .\nCensimento 2000.\nIl censimento del 2000 ha registrato una popolazione di persone nella contea, con una densit\u00e0 di popolazione pari a . C'erano unit\u00e0 abitative con una densit\u00e0 media di .\nLa composizione razziale della contea era composta dal 94,78% di bianchi, dallo 1,49% di neri o afroamericani, dallo 0,24% di nativi americani, dallo 0,02% delle isole dell'Oceano Pacifico, dallo 1,88% di asiatici, dallo 0,52% di altre razze e dallo 1,07% di due o pi\u00f9 razze. Lo 1,26% della popolazione era di origine ispanica o latina.\nSi contavano nuclei familiari, dove il 32,80% aveva figli di et\u00e0 inferiore ai 18 anni che vivono con loro, il 57,70% erano coppie sposate che vivono insieme, il 8,20% era composto da donne con marito assente e il 30,90% erano non-famiglie. Il 26,80% di tutte le famiglie erano formate da singoli individui e il 12,20% di questi aveva pi\u00f9 di 65 anni di et\u00e0.\nNella contea la popolazione era formata dal 24,70% con et\u00e0 inferiore ai 18 anni, il 9,00% fra i 18 e i 24, il 29,20% fra i 25 e i 44, il 22,50% dai 45 ai 64 e il 14,70% oltre i 65 anni di et\u00e0. L'et\u00e0 media era di 37 anni. Per ogni 100 donne c'erano 102,50 uomini. Per ogni 100 donne sopra i 18 anni, c'erano 102,80 maschi.\nIl reddito medio per una famiglia nella contea era di , e il reddito medio per una famiglia era di . I maschi avevano un reddito medio di contro i per le femmine. Il reddito pro capite per la contea era di . Circa il 6,70% delle famiglie e il 8,80% della popolazione era sotto la soglia di povert\u00e0, di cui il 10,30% sotto i 18 anni e 9,30% oltre i 65 anni di et\u00e0."}
{"id": "1589693", "revid": "124123", "url": "https://it.wikipedia.org/wiki?curid=1589693", "title": "John Wells (pittore)", "text": "\u00c8 stato autore di opere a rilievo connotate da astrazione geometrica denotano l'influenza di Gabo, Ben Nicholson e Barbara Hepworth, particolarmente fra gli anni 1950 e 1951.\nBiografia.\nStudi\u00f2 medicina allo University College Hospital ed impar\u00f2 a disegnare e dipingere seguendo corsi serali presso la Saint Martin's School of Art. Dopo la seconda guerra mondiale decise di dedicarsi all'attivit\u00e0 artistica a tempo pieno, stabilendosi in Cornovaglia nel villaggio di Newlyn, vicino a Penzance, dove approfond\u00ec i legami con la nota comunit\u00e0 artistica presente nella vicina cittadina di St Ives.\nLegato al cosiddetto \"Gruppo di St Ives\" (\"St Ives group\"), fu cofondatore del cosiddetto \"Crypt Group\" e della \"Penwith Society of Artists\" ed espose regolarmente a Londra. \nAlcune sue opere sono esposte alla Tate Gallery, che gli ha dedicato una mostra nel 2007 per celebrare il centenario della sua nascita. "}
{"id": "1589694", "revid": "767487", "url": "https://it.wikipedia.org/wiki?curid=1589694", "title": "Contea di Howard (Iowa)", "text": "La contea di Howard (in inglese Howard County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 9.932 abitanti. Il capoluogo di contea \u00e8 Cresco."}
{"id": "1589699", "revid": "1305772", "url": "https://it.wikipedia.org/wiki?curid=1589699", "title": "I Robot", "text": "I Robot \u00e8 il secondo album in studio del gruppo progressive rock britannico The Alan Parsons Project, fondato da Alan Parsons ed Eric Woolfson, pubblicato nel 1977 dalla Arista Records.\nDescrizione.\nDopo il successo inaspettato riscosso con il loro primo album \"Tales of Mystery and Imagination Edgar Allan Poe\" del 1976, Parsons e Woolfson firmano un ricco contratto con l'Arista Records, e dal dicembre del 1976 al marzo del 1977 registrano, presso gli studi Abbey Road a Londra, per il nuovo album che intitolano \"I Robot\".\nInizialmente Parsons e Woolfson proposero all'Arista di pubblicare \"Tales of Mystery II\", ma l'etichetta rifiut\u00f2 l'idea non volendo avere in catalogo i diritti solo della seconda parte di un'opera, essendo \"Tales\" di un'altra etichetta, pertanto si punt\u00f2 ad un album non collegato al precedente.\nCome session man per i musicisti vengono confermati Ian Bairnson alle chitarre, David Paton al basso, Stuart Tosh alla batteria, John Leach al cimbalom e kantele e Andrew Powell all'arrangiamento e direzione dell'orchestra. Come new entry vi sono Duncun Mackay alle tastiere e sintetizzatori, John Wallace alla tromba e B.J. Cole alla pedal steel guitar. Per i cantanti vi sono gli esordi di Lenny Zakatek, che proseguir\u00e0 ininterrottamente a collaborare con il Project fino a Vulture Culture del 1985, Dave Townsend, Peter Straker, Steve Harley, Jaki Whitren, Allan Clarke ed il soprano Hilary Western. Tra le voci dell'album precedente viene confermato solo Jack Harris.\nConcept.\nL'album viene strutturano come un concept avente quale tema dominante i robot. Originariamente il concept doveva riferirsi alla classica storia di Isaac Asimov \"Io, Robot\", Woolfson aveva incontrato Asimov per esporgli il progetto e questi ne era rimasto entusiasta, ma poich\u00e9 aveva venduto i diritti alcuni anni prima ad una TV per la realizzazione di un film, il titolo dell'album venne leggermente modificato, eliminando la virgola, e il tema e i testi vengono realizzati per essere pi\u00f9 genericamente riferiti ai robot, piuttosto che specifici per l'universo di Asimov. Pertanto il concept finale rappresenta in generale il tema dell'intelligenza umana contro l'intelligenza artificiale.\nPubblicazione e vendite.\nL'album viene pubblicato nel giugno del 1977, in contemporanea all'uscita del film di George Lucas \"Star Wars\" e pochi mesi prima di \"Incontri ravvicinati del terzo tipo\" di Steven Spielberg, raccoglie quindi un immediato successo raggiungendo subito la nona posizione nelle classifiche USA ed aggiudicandosi il disco di platino per aver superato il milione di copie vendute. L'album entra nelle top ten di numerose nazioni toccando il picco del secondo posto in Germania, Spagna e Nuova Zelanda. Il successo sar\u00e0 tale che in diverse nazioni all'uscita dell'album successivo \"Pyramid\", nel maggio del 1978, I Robot sar\u00e0 ancora in classifica, come in Germania, dove rimane per 102 settimane. Sulla scia del successo viene realizzato anche il primo videoclip del Project per il brano \"I Wouldn't Want to Be Like You\". \nStrumenti.\nParsons e Woolfson utilizzano in \"I Robot\" molti dei rari strumenti elettronici e ausili tecnici disponibili nella met\u00e0 degli anni 70. Tra questi vi sono il sintetizzatore Yamaha CS-80, un organo elettronico portatile ed il sequenziatore Synthi A, che Parsons aveva utilizzato anche nelle fasi di registrazione di The Dark Side of the Moon dei Pink Floyd. Inoltre sia Parsons che Woolfson utilizzano il campionatore analogico chiamato Projectron, ideato da Parsons e Roger Waters e costruito da Keith O. Johnson. Il Projectron aveva una tastiera e suonava su nastro multi-traccia, assomigliava a un Mellotron ma con una migliore qualit\u00e0 del suono. Molto utilizzato l'accompagnamento orchestrale, insolito per il progressive rock dell'epoca, presente in sei brani.\nStile musicale.\nLo stile musicale dell'album \u00e8 fortemente dominato dal progressive rock con influenze dalla musica soul, funk e disco, soprattutto in brani come \"\"I Robot\", \"I Wouldn't Want To Be Like You\" e \"The Voice\", mescolato con alcune influenze elettroniche e synth pop. La combinazione di tecniche di editing avanzate e l'utilizzo dei sintetizzatori di ultima generazione, abbinati alla professionalit\u00e0 ed inventiva di Parsons riescono a sfociare in un album che dai critici viene considerato il migliore del \"The Alan Parsons Project\". In particolare il suono dell'album, levigato all'estremo dal perfezionismo di Alan Parsons, fa s\u00ec che I Robot abbia un registro acustico impeccabile, seguito da una qualit\u00e0 musicale sorprendente. A distanza di pi\u00f9 di 40 anni, il suono ineguagliabile della strumentale di apertura dell'album dimostra che certe opere musicali possono essere immuni al passare del tempo, \"I Robot\" infatti potrebbe benissimo passare per un album registrato nel XXI secolo. Sicuramente l'obiettivo, raggiunto, del The Alan Parsons Project era proprio quello di resistere alle mode e al passare del tempo.\nLa prima versione in CD di \"I Robot\" \u00e8 uscita nel 1984.\nCopertina e grafica.\nLa veste grafica dell'album viene affidata, per il secondo album consecutivo, all'agenzia di graphic design britannica Hipgnosis di Storm Thorgerson. In copertina vi \u00e8 un robot, che come cervello ha un atomo disegnato, con sullo sfondo una serie di scale mobili, dell'Aeroporto di Parigi Charles de Gaulle, a rappresentare la semplificazione delle abitudini di vita apportate dal supporto robotico agli umani e che pu\u00f2 rappresentare anche una limitazione alla libert\u00e0 degli umani stessi, infatti le scale mobili rappresentate sono di quelle a tubo."}
{"id": "1589703", "revid": "767487", "url": "https://it.wikipedia.org/wiki?curid=1589703", "title": "Contea di Humboldt (Iowa)", "text": "La contea di Humboldt (in inglese Humboldt County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 10.381 abitanti. Il capoluogo di contea \u00e8 Dakota City."}
{"id": "1589706", "revid": "767487", "url": "https://it.wikipedia.org/wiki?curid=1589706", "title": "Contea di Ida", "text": "La contea di Ida ( in inglese Ida County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 7.837 abitanti. Il capoluogo di contea \u00e8 Ida Grove."}
{"id": "1589710", "revid": "123488167", "url": "https://it.wikipedia.org/wiki?curid=1589710", "title": "Shut Up (The Black Eyed Peas)", "text": "Shut Up \u00e8 un singolo del gruppo musicale statunitense The Black Eyed Peas, pubblicato il 29 settembre 2003 come secondo estratto dal terzo album in studio \"Elephunk\".\nDescrizione.\nIl brano parla di un disastroso corteggiamento con il coro che ripete insistentemente \"shut up, just shut up shut up\".\nNonostante in tutto il mondo \"Shut Up\" abbia avuto un enorme successo, il singolo non \u00e8 stato pubblicato in madrepatria, sebbene abbia ricevuto una massiccia programmazione radiofonica. Il singolo ha raggiunto la prima posizione nelle classifiche di Australia, Austria, Belgio, Francia, Germania, Irlanda, Italia, Norvegia, Nuova Zelanda, Norvegia, Svezia e Svizzera, ed ha comunque toccato la top 10 di quasi tutti i paesi in cui esso \u00e8 stato pubblicato.\nVideo musicale.\nIl video del brano vede un'opera teatrale incentrata sulla battaglia dei sessi, con i membri del gruppo nei ruoli dei protagonisti della messinscena."}
{"id": "1589719", "revid": "599013", "url": "https://it.wikipedia.org/wiki?curid=1589719", "title": "Aziz Esel B\u00fclent", "text": "Carriera.\nAttaccante del Be\u015fikta\u015f e valorizzato da Giuseppe Meazza che lo allena nel 1947-1948, viene prelevato da Paolo Mazza per la sua SPAL appena approdata in Serie A nel 1951. B\u00fclent, con 13 reti, si riveler\u00e0 capocannoniere dei ferraresi.\nGiocher\u00e0 altri due anni con la SPAL per poi tornare, nel 1954, a giocare in Turchia. In Italia ha giocato 78 partite in Serie A andando a segno 25 volte.\nHa giocato anche diversi incontri nella Nazionale turca."}
{"id": "1589720", "revid": "767487", "url": "https://it.wikipedia.org/wiki?curid=1589720", "title": "Contea di Keokuk", "text": "La contea di Keokuk (in inglese Keokuk County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 11.400 abitanti. Il capoluogo di contea \u00e8 Sigourney."}
{"id": "1589722", "revid": "287204", "url": "https://it.wikipedia.org/wiki?curid=1589722", "title": "Contea di Kossuth", "text": "La contea di Kossuth (in inglese Kossuth County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 17.163 abitanti. Il capoluogo di contea \u00e8 Algona.\nStoria.\nLa contea di Kossuth venne fondata il 15 gennaio 1851 e chiamata cos\u00ec in onore di Lajos Kossuth, leader politico magiaro che si rec\u00f2 in esilio negli Stati Uniti dopo il fallimento della rivoluzione ungherese del 1848. La contea vide estesa la propria superficie verso nord nel 1857, con l'accorpamento della contea di Bancroft."}
{"id": "1589724", "revid": "74801", "url": "https://it.wikipedia.org/wiki?curid=1589724", "title": "Contea di Lee (Iowa)", "text": "La contea di Lee (in inglese Lee County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di abitanti. Il capoluogo di contea \u00e8 Fort Madison."}
{"id": "1589726", "revid": "74801", "url": "https://it.wikipedia.org/wiki?curid=1589726", "title": "Contea di Linn (Iowa)", "text": "La contea di Linn (in inglese Linn County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di abitanti. Il capoluogo di contea \u00e8 Cedar Rapids."}
{"id": "1589727", "revid": "1728", "url": "https://it.wikipedia.org/wiki?curid=1589727", "title": "\u02bfOmar El-Mokhtar", "text": ""}
{"id": "1589728", "revid": "115233", "url": "https://it.wikipedia.org/wiki?curid=1589728", "title": "Sensitivo", "text": ""}
{"id": "1589729", "revid": "1543377", "url": "https://it.wikipedia.org/wiki?curid=1589729", "title": "Contea di Louisa (Iowa)", "text": "La contea di Louisa (\"Louisa County\") \u00e8 una contea dello Stato dell'Iowa, negli Stati Uniti. La popolazione al censimento del 2000 era di 12183 abitanti, passati a 11387 nel 2010. Il capoluogo di contea \u00e8 Wapello."}
{"id": "1589730", "revid": "767487", "url": "https://it.wikipedia.org/wiki?curid=1589730", "title": "Contea di Lucas (Iowa)", "text": "La contea di Lucas (in inglese Lucas County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 9.422 abitanti. Il capoluogo di contea \u00e8 Chariton."}
{"id": "1589732", "revid": "767487", "url": "https://it.wikipedia.org/wiki?curid=1589732", "title": "Contea di Lyon (Iowa)", "text": "La contea di Lyon (in inglese Lyon County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 11.763 abitanti. Il capoluogo di contea \u00e8 Rock Rapids."}
{"id": "1589734", "revid": "74801", "url": "https://it.wikipedia.org/wiki?curid=1589734", "title": "Contea di Madison (Iowa)", "text": "La contea di Madison (in inglese Madison County) \u00e8 una contea dello Stato dell'Iowa, negli Stati Uniti. La popolazione al censimento del 2010 era di abitanti. Il capoluogo di contea \u00e8 Winterset.\nMadison County \u00e8 famosa per essere la contea dove John Wayne nacque e per la presenza di alcuni ponti coperti. Questi sono protagonisti nel romanzo del 1992 e nel film del 1995 \"I ponti di Madison County\"."}
{"id": "1589736", "revid": "74801", "url": "https://it.wikipedia.org/wiki?curid=1589736", "title": "Contea di Mahaska", "text": "La contea di Mahaska (in inglese Mahaska County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di abitanti. Il capoluogo di contea \u00e8 Oskaloosa."}
{"id": "1589737", "revid": "767487", "url": "https://it.wikipedia.org/wiki?curid=1589737", "title": "Contea di Marion (Iowa)", "text": "La contea di Marion ( in inglese Marion County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 32.052 abitanti. Il capoluogo di contea \u00e8 Knoxville."}
{"id": "1589738", "revid": "767487", "url": "https://it.wikipedia.org/wiki?curid=1589738", "title": "Contea di Marshall (Iowa)", "text": "La contea di Marshall (in Marshall County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 39311 abitanti. Il capoluogo di contea \u00e8 Marshalltown."}
{"id": "1589740", "revid": "74801", "url": "https://it.wikipedia.org/wiki?curid=1589740", "title": "Contea di Mills (Iowa)", "text": "La contea di Mills, in inglese Mills County, \u00e8 una contea dello Stato dell'Iowa, negli Stati Uniti. La popolazione al censimento del 2000 era di abitanti. Il capoluogo di contea \u00e8 Glenwood."}
{"id": "1589742", "revid": "1543377", "url": "https://it.wikipedia.org/wiki?curid=1589742", "title": "Massa cristiana", "text": "Con la locuzione massa cristiana si intende una unit\u00e0 militare non regolare, una milizia armata, guidata da un capo d'onore. Il termine entr\u00f2 nell'uso in Piemonte alla fine del XVIII secolo, durante le insorgenze antifrancesi in Italia del 1799.\nEssa non \u00e8 da confondere con il puro e semplice brigantaggio dello stesso periodo, di cui l'esponente pi\u00f9 illustre e romanzesco fu l'alessandrino Mayno della Spinetta.\nStoria.\nIl Piemonte fu invaso dalle armate napoleoniche nel 1796. Tre anni dopo, Austria e Russia, approfittando dell'assenza di Napoleone dall'Europa, si coalizzarono contro di lui. Quando le truppe della coalizione austro-russa scesero nell'Italia settentrionale (1799), la popolazione delle campagne piemontesi li accolse come liberatori. Il comandante delle colonne dirette in Piemonte era Branda de' Lucioni, maggiore austriaco (di origine lombarda). Vedendo che la popolazione era insorta contro gli occupanti francesi, prese il comando delle operazioni, autodefinendosi \"comandante dell'ordinata massa cristiana\", emanando proclami e costituendo di fatto un esercito personale (i \"brandalucioni\", come furono chiamati).\nOltre a quella di Branda, altre masse cristiane si formarono a Novara, Biella, Ivrea, Santhi\u00e0 e Chivasso. Il 25 maggio 1799 Branda e i suoi sconfissero i repubblicano-giacobini a Torino e occuparono il capoluogo. Non pago, Branda insegu\u00ec i francesi in ritirata. Successivamente eman\u00f2 proclami per ottenere il sostegno delle popolazioni del cuneese. Ma questo esercito personale non fu gradito ai capi dell'esercito regolare, e il 16 giugno Branda Lucioni viene destituito e la Massa cristiana invitata a sciogliersi.\nNel 1800, con il ritorno al potere dei francesi, i protagonisti del moto insurrezionale vennero duramente colpiti. Vittime della repressione furono molte delle 423 persone ghigliottinate a Torino in Piazza Carlina in quegli anni."}
{"id": "1589744", "revid": "767487", "url": "https://it.wikipedia.org/wiki?curid=1589744", "title": "Contea di Mitchell (Iowa)", "text": "La contea di Mitchell ( in inglese Mitchell County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 10.874 abitanti. Il capoluogo di contea \u00e8 Osage."}
{"id": "1589745", "revid": "767487", "url": "https://it.wikipedia.org/wiki?curid=1589745", "title": "Contea di Monona", "text": "La contea di Monona ( in inglese Monona County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 10.020 abitanti. Il capoluogo di contea \u00e8 Onawa."}
{"id": "1589746", "revid": "767487", "url": "https://it.wikipedia.org/wiki?curid=1589746", "title": "Contea di Monroe (Iowa)", "text": "La contea di Monroe ( in inglese Monroe County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 8.016 abitanti. Il capoluogo di contea \u00e8 Albia."}
{"id": "1589747", "revid": "1310927", "url": "https://it.wikipedia.org/wiki?curid=1589747", "title": "Lukman Haruna", "text": "Caratteristiche tecniche.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nGli esordi della sua carriera calcistica lo videro impegnato con la Global Crystal Academy in Nigeria. Nel gennaio 2008 \u00e8 stato tesserato dall'. Il 25 maggio 2009 firma il suo primo contratto professionale con il che scade il 30 giugno 2012. Il 22 giugno 2011 viene ingaggiato dagli ucraini della per circa 2 milioni di euro, firmando un contratto di 4 anni.\nNazionale.\nViene incluso tra i pre-convocati per la Coppa d'Africa 2008 ma venendo poi escluso dai 23 finali. Ha comunque esordito nell'amichevole vinta 2-0 contro il Sudan.\nNel gennaio 2010 ha vinto il Mondiale U-17 in Ruanda con la squadra della Nigeria \nNel 2010 viene incluso nei 23 convocati per il mondiale. Il 30 maggio 2010 segna il suo primo gol in nazionale nell'amichevole pareggiata 1-1 contro la Colombia."}
{"id": "1589748", "revid": "22475", "url": "https://it.wikipedia.org/wiki?curid=1589748", "title": "ISO 26300", "text": ""}
{"id": "1589751", "revid": "287204", "url": "https://it.wikipedia.org/wiki?curid=1589751", "title": "Aureliano Buendia", "text": ""}
{"id": "1589752", "revid": "36426", "url": "https://it.wikipedia.org/wiki?curid=1589752", "title": "Alfonso III il Grande", "text": ""}
{"id": "1589757", "revid": "1529788", "url": "https://it.wikipedia.org/wiki?curid=1589757", "title": "Centobuchi", "text": ". \nCentobuchi \u00e8 l'unica frazione di Monteprandone, in provincia di Ascoli Piceno: si trova lungo la via Salaria nella vallata del fiume Tronto. Conta 8384 abitanti.\nHa visto una grande espansione demografica che l'ha portata a diventare molto pi\u00f9 grande dello stesso capoluogo collinare, grazie alla posizione pianeggiante, alla vicinanza con le grandi vie di comunicazione e al processo di urbanizzazione di tutto l'asse che dalla periferia di San Benedetto del Tronto porta a quella del capoluogo di provincia Ascoli Piceno (che dista 20\u00a0km circa).\nEconomia.\n\u00c8 sede di molte attivit\u00e0 industriali, anche di una certa importanza, sviluppatesi negli ultimi decenni, tra cui possiamo annoverare la produzione e revisione di elicotteri, produzione di arredo bagno, moduli per la codifica in ambienti industriali e aziende del settore agro-alimentare. \u00c8 altres\u00ec sede di svariate attivit\u00e0 economiche e commerciali, che spaziano da quelle al dettaglio (bar, pizzerie etc.) a quelle all'ingrosso quali ortofrutta e consumabili per la codifica in ambiente industriale. Tra le attivit\u00e0 pi\u00f9 tradizionali, diffuse e importanti vi sono quelle artigianali, come la lavorazione e l'arte della ceramica e della maiolica.\nLuoghi d'interesse.\nLa Chiesa di Sant'Anna ha origini ignote, veniva gi\u00e0 menzionata nel 1458. Pregevole \u00e8 la lunetta sopra il portone d'ingresso, raffigurante la Santa con il bambino Ges\u00f9 in braccio, opera dello scultore G. Sassetti (1904).\nA Centobuchi vi sono altre tre chiese: la chiesa dell'Addolorata nella contrada Molino Nicolai , la Chiesa del Sacro Cuore nel centro della frazione, lungo la strada Salaria, costruita nel dopoguerra e la chiesa Regina Pacis\nFeste e manifestazioni.\nIl 26 luglio si celebra la festa di Sant'Anna con una processione e con la sagra degli \"spinosini\", variet\u00e0 di maccheroncini all'uovo tipici del luogo.\nSport.\nCalcio.\nLa principale squadra di calcio della frazione era \"S.S.D. Centobuchi Calcio\" il quale, dopo anni passati nelle locali categorie dilettantistiche, nella stagione 2004/2005 \u00e8 riuscita a centrare la storica promozione in Serie D. Attualmente, dopo il fallimento avvenuto al termine della stagione 2011/2012, \u00e8 stata creata una nuova societ\u00e0 insieme alla squadra di Monteprandone, che ha preso il nome di \"A.S.D. Centoprandonese\" e che milita in Prima Categoria.\nL'altra squadra di calcio della citt\u00e0 \u00e8 l\"'A.S.D. Real Centobuchi\" che milita in Seconda Categoria.\nPattinaggio\nLa Rollegreen \u00e8 un'importante societ\u00e0 di pattinaggio di velocit\u00e0, conosciuta anche a livello nazionale ed europeo."}
{"id": "1589760", "revid": "1718925", "url": "https://it.wikipedia.org/wiki?curid=1589760", "title": "Hey Mama (The Black Eyed Peas)", "text": "Hey Mama \u00e8 un singolo del gruppo musicale statunitense The Black Eyed Peas, pubblicato il 1\u00ba marzo 2004 come terzo estratto dal terzo album in studio \"Elephunk\".\nIl singolo \u00e8 stato usato anche per i primi passaggi televisivi statunitensi della pubblicit\u00e0 dell'iPod, oltre che nel film \"Garfield - Il film\". \u00c8 stata inoltre inserita nel videogioco \"Dance Dance Revolution Ultramix 3\". \"Hey Mama\" ha raggiunto la posizione numero 3 in Svizzera e la numero 4 in Australia, Austria e Nuova Zelanda ed ha ottenuto un moderato successo pi\u00f9 o meno in tutto il mondo."}
{"id": "1589761", "revid": "124929867", "url": "https://it.wikipedia.org/wiki?curid=1589761", "title": "Rodolfo Traversa", "text": "Biografia.\nTraversa inizia l'attivit\u00e0 di attore nel 1962, entrando in due compagnie della sua citt\u00e0 natale: quella teatrale \"Il Teatro delle Dieci\" e quella di prosa radiofonica della Rai diretta da Ernesto Cortese. Nel corso del decennio recita (principalmente in ruoli secondari) in vari spettacoli teatrali, radiodrammi (anche per la RSI) e sceneggiati televisivi, e nel 1968 esordisce al doppiaggio dando voce ad Andr\u00e9s Jos\u00e9 Cruz Soublette in \"Teorema\" di Pier Paolo Pasolini.\nNel 1972 si trasferisce a Roma e due anni dopo diviene socio della C.V.D., lavorando alla versione italiana di \"Quel pomeriggio di un giorno da cani\" in cui doppia John Cazale nel ruolo del rapinatore Salvatore Naturale. Negli anni successivi doppia diversi film di rilievo, sia in ruoli da protagonista che di contorno, lavorando occasionalmente anche per altre societ\u00e0. Ma \u00e8 sempre con la C.V.D. che ottiene uno dei ruoli per cui \u00e8 maggiormente ricordato, dando voce ad Anthony Daniels nella trilogia originale di \"Guerre stellari\" nel ruolo del droide dorato C-3PO. Alla fine degli anni ottanta, a seguito di una causa di lavoro da lui intentata, viene espulso dalla C.V.D. e da allora doppia quasi esclusivamente personaggi secondari. La sua ultima apparizione su schermo \u00e8 nel film del 1993 \"Marco, Nicola e Batticuore\", mentre continua a lavorare occasionalmente a teatro."}
{"id": "1589762", "revid": "633342", "url": "https://it.wikipedia.org/wiki?curid=1589762", "title": "Personaggi secondari di Zack e Cody al Grand Hotel", "text": ""}
{"id": "1589767", "revid": "5585", "url": "https://it.wikipedia.org/wiki?curid=1589767", "title": "Man on Fire", "text": ""}
{"id": "1589768", "revid": "36426", "url": "https://it.wikipedia.org/wiki?curid=1589768", "title": "Vescovo di Hildesheim", "text": ""}
{"id": "1589778", "revid": "139151", "url": "https://it.wikipedia.org/wiki?curid=1589778", "title": "Canti Gregoriani", "text": ""}
{"id": "1589784", "revid": "287204", "url": "https://it.wikipedia.org/wiki?curid=1589784", "title": "313 (disambigua)", "text": ""}
{"id": "1589785", "revid": "117513343", "url": "https://it.wikipedia.org/wiki?curid=1589785", "title": "Banda magnetica", "text": "La banda magnetica \u00e8 generalmente costituita da un singolo strato di PVC e da tantissime particelle magnetiche di resina, dove possono essere memorizzati i dati che vengono impressi termicamente usando le pi\u00f9 svariate tecniche di microstampa.\nFunzionamento e utilizzo.\nI dati vengono letti tramite la banda magnetica, mentre per imprimerli viene applicato un campo magnetico in prossimit\u00e0 della banda. Esso ha varie applicazioni, come ad esempio nelle carte di pagamento, schede telefoniche, codici fiscali e in altri sistemi di riconoscimento/autenticazione.\nDescrizione.\nLe bande magnetiche possono essere costituite anche in materiale termoplastico (ABS) o ancora in polietilene (PETP) per aumentare la flessibilit\u00e0; tale tipologia \u00e8 usata maggiormente in Giappone.\nIl principale difetto risiede nell'elevato rischio di cancellazione o corruzione dei dati a causa del sottile strato della banda magnetica apposta sulla tessera, sensibile sia a danneggiamento fisico sia a magnetizzazione a causa di fonti elettromagnetiche. Questi problemi sono stati arginati con l'introduzione delle carte ad alta coercitivit\u00e0, quindi pi\u00f9 difficili da magnetizzare se non con appositi strumenti.\nPer avere un buon livello di sicurezza si possono applicare le seguenti tecnologie:\nPer aumentare la sicurezza e impedire falsificazioni vengono applicati ologrammi, microstampe, scritture in inchiostro sensibile ai raggi ultravioletti.\nProblemi di sicurezza.\nA causa della facile lettura dei dati memorizzati nella banda magnetica, con conseguente aumento del fenomeno della clonazione delle carte di credito, a partire dalla fine degli anni 1990 \u00e8 stato aggiunto un chip con lo standard EMV, rendendole smart card.\nIn ogni caso le schede a banda magnetica sono ancora molto usate per tutte quelle applicazioni che non richiedono particolari accorgimenti di sicurezza."}
{"id": "1589786", "revid": "436907", "url": "https://it.wikipedia.org/wiki?curid=1589786", "title": "Let's Get It Started (The Black Eyed Peas)", "text": "Let's Get It Started \u00e8 un singolo del gruppo musicale statunitense The Black Eyed Peas, pubblicato il 22 giugno 2004 come quarto estratto dal terzo album in studio \"Elephunk\".\nDescrizione.\nOriginariamente intitolato \"Let's Get Retarded\" nell'album, il brano interpola parte della base strumentale del brano \"Wannabe\" delle Spice Girls (1996). Il significato colloquiale di \"retarded\" (\"ritardato\") usato nel brano originale, si riferisce invece al divertirsi a spese di altri. La parola \"retarded\" \u00e8 comunemente usata nello slang, ma \u00e8 anche una parola molto offensiva se rivolta a chi ha disturbi psichici.\nPer poter essere trasmessa in radio o nei club i Black Eyed Peas hanno registrato la versione del brano con il titolo \"Let's Get It Started\". Tale titolo \u00e8 un modo di dire statunitense per indicare l'andare a divertirsi su una pista da ballo.\nIl brano \u00e8 stato inserito nella colonna sonora dei film \"La bottega del barbiere 2\", \"White Chicks\", \"American Trip - Il primo viaggio non si scorda mai\", \"Boygirl - Questione di... sesso\" e nella prima serie del telefilm \"The O.C.\". Ha ottenuto una grande popolarit\u00e0 dopo essere diventata il tema musicale degli NBA Playoffs 2004 trasmessi sulla ABC. Inoltre \u00e8 stata usata nella pubblicit\u00e0 del videogioco \"\".\nVideo musicale.\nIl video, diretto da Francis Lawrence, \u00e8 completamente ambientato in un ambiente urbano notturno. Fergie canta 'let's get it started' nel proprio telefono mentre gli altri Black Eyed Peas sono sul palco ed eseguono la loro performance del brano.\nCover.\nNel 2017 il gruppo italiano M\u00e5neskin ha realizzato una cover in chiave rock del brano, includendola nell'EP \"Chosen\"."}
{"id": "1589788", "revid": "767487", "url": "https://it.wikipedia.org/wiki?curid=1589788", "title": "Pecorino d'Abruzzo", "text": "Il pecorino d'Abruzzo \u00e8 un formaggio fatto con il latte intero crudo di pecora, e caglio di origine animale e sale. Viene consumato stagionato, sia crudo, che grattugiato sulla pasta. Le zone di produzione sono tutte quelle vicino alle zone della transumanza. La grandezza di una forma, varia da 1 a 3 kg.\nStoria.\n\u00c8 un formaggio legato alla storia della transumanza fra la Puglia e l'Abruzzo, fino a 50 anni fa era l'alimento base dei pastori che si spostavano seguendo il ciclo delle stagioni e scegliendo pascoli sempre diversi, i quali caratterizzavano l'alimentazione delle pecore."}
{"id": "1589796", "revid": "80565", "url": "https://it.wikipedia.org/wiki?curid=1589796", "title": "Anonima sarda", "text": ""}
{"id": "1589799", "revid": "125025617", "url": "https://it.wikipedia.org/wiki?curid=1589799", "title": "Aston Martin DB5", "text": "La Aston Martin DB 5 \u00e8 un'autovettura Gran Turismo prodotta dal 1963 al 1965 dalla casa automobilistica britannica Aston Martin in collaborazione con la Carrozzeria Touring che ha utilizzato il suo metodo proprietario \"Superleggera\". Fu un affinamento delle ultime versioni della DB4 di cui cercava di migliorare le caratteristiche di prestazioni, comfort e sfruttabilit\u00e0.\n\u00c8 conosciuta anche per essere la vettura personale di James Bond in vari film della saga, a partire da Goldfinger del 1964.\nContesto.\nNel 1963 la Aston Martin aveva bisogno di rinnovare il suo modello di punta, la DB4, ma senza dover stravolgere la linea, ancora valida, e la meccanica, sempre prestazionale; perci\u00f2 si opt\u00f2 per un bel rinnovamento del modello esistente.\nRispetto al modello DB4 il motore 6 cilindri in linea bialbero tutto in lega leggera venne modificato aumentando la cilindrata per ottenere una maggiore elasticit\u00e0 di funzionamento. Infatti l'aumento della cubatura, passata da 3670 a 3995 cm3, non aumentava di molto la potenza ma la coppia motrice ebbe un incremento del 5% a tutto vantaggio della regolarit\u00e0 e della progressivit\u00e0. Il motore era sempre alimentato da 3 carburatori SU che producono una potenza di 282 CV (210 kW), portando l'auto ad una velocit\u00e0 massima di 240km/h (149\u00a0MPH). \nIl gruppo trasmissione venne aggiornato con il cambio ZF a 5 marce, dapprima optional e poi di serie dal telaio n\u00ba 1340, e da una frizione Laycock maggiorata con molla a diaframma pi\u00f9 facile da azionare. Le sospensioni adottarono nuovi ammortizzatori posteriori regolabili su 2 tarature Armstrong Selectaride. L'impianto frenante fu migliorato con l'adozione di un nuovo impianto frenante Girling a doppio circuito, pi\u00f9 efficiente del precedente Dunlop. L'alternatore prese il posto della dinamo. \nEsteticamente la DB5 si differenziava dalla DB4 per il frontale con i fari carenati, che tuttavia si era gi\u00e0 visto sulla DB4 GT \"passo corto\" (soli 100 esemplari) e sulla DB4 Vantage e la mostrina DB5 sul parafango anteriore e sul cofano posteriore. Tuttavia anche questa configurazione del frontale venne modificata per un utilizzo migliore; la cornice dei fari risulta pi\u00f9 larga per evitare l'infiltrazione d'acqua e la presenza, in alcuni modelli, degli indicatori di direzione arancioni sul muso\nAltri piccoli particolari vennero modificati come il doppio bocchettone per il rifornimento di benzina, i vetri azzurrati, gli alzacristalli elettrici, le luci di cortesia, il cric idraulico e, a richiesta, il tetto apribile Webasto e la radio Blaupunkt.\nLe dimensioni della DB5 sono identiche a quella della DB4, ma la nuova versione ha un peso pi\u00f9 elevato.\nProduzione.\nCostruita in 1.033 esemplari, la produzione va dal numero di telaio DB5C/1251 al DB5C/2275. Pur essendo la casa costruttrice inglese, la carrozzeria (come tutte le vetture della serie \"DB\" fino alla DB6) \u00e8 stata progettata dall'italiana Touring e costruita in Inghilterra a Tickford su licenza; infatti su ogni Aston Martin vi \u00e8 la scritta \"Superleggera\" che identifica il metodo brevettato per la costruzione della carrozzeria.\nVersioni particolari della DB5 sono la \"DB5 Vantage\", modello ulteriormente potenziato e dotato di tre carburatori Weber che permettevano una potenza di 314 CV (234 Kw), fabbricato nel 1964 in 65 esemplari sugli 898 complessivi della versione coup\u00e9; la seconda variante \u00e8 rappresentata dalla versione cabriolet conosciuta come \"DB5 Volante\" prodotta in soli 123 esemplari; la terza versione \u00e8 la variante Shooting Brake battezzata \"Estate\", realizzata in soli 12 esemplari dalla carrozzeria indipendente Harold Radford sfruttando il posteriore di vetture Triumph.\nQuest'ultima versione nacque per volont\u00e0 diretta di David Brown che era un grande appassionato di caccia e possessore di cani di razza e aveva bisogno di una vettura sportiva ma capiente per poter praticare i suoi passatempo preferiti. Risolse il problema facendo modificare una normale DB5 in Shooting Brake dalla carrozzeria della casa inglese. Questa vettura ebbe un tale successo che il carrozziere indipendente Radford ricre\u00f2 questa versione a partire da normali DB5.\nL'Aston Martin DB5 e James Bond.\nQuesta vettura divenne famosa in tutto il mondo per essere la vettura personale di James Bond, l'agente segreto creato da Ian Fleming, a partire dal film \"Goldfinger\" (1964). La vettura venne utilizzata anche nel successivo film di James Bond, sempre impersonato da Sean Connery, \"Thunderball\" (1965). Da qui in poi Bond prefer\u00ec altre auto alla DB5, salvo poi ritornare alla vettura inglese quando venne impersonato per la prima volta da Pierce Brosnan in \"GoldenEye\" (1995). La vettura riapparse sempre al fianco di Brosnan ne \"Il domani non muore mai\" (1997) e \"Il mondo non basta\" (1999). Con l'arrivo di Daniel Craig in \"Casino Royale\" (2006), \"Skyfall\" (2012) , \"Spectre\" (2015) e \"No Time To Die\"(2021)la vettura continu\u00f2 ad essere al fianco dell'agente segreto 007 come vettura personale.\nLa vettura di Bond \u00e8 una DB5 argento non strettamente di serie ma arricchita negli anni da una serie di accessori \"fuori catalogo\": mitragliatrici dietro gli indicatori di direzione anteriori, speroni che fuoriescono dall'asse posteriore per tranciare le gomme, scudo antiproiettile estraibile dal bagagliaio dietro il lunotto posteriore, scanner radar per individuare gli obiettivi sensibili, rostri dei paraurti che fuoriescono per speronare i veicoli inseguiti, targhe intercambiabili \"BMT 216A\" (UK), \"4711-EA-62\" (Francia) e \"LU 6789\" (Svizzera), getti d'olio nascosti dietro i fanalini posteriori per far scivolare via gli inseguitori, sedile del passeggero eiettabile tramite pulsante rosso nascosto sotto il pomello del cambio, fumogeni per coprire la fuga, vetri antiproiettile, cannoni che sparano getti d'acqua ad alta pressione per allontanare i malintenzionati, spandichiodi, radiotelefono con fax Alpine 7817R e scomparti segreti in cui nascondere le armi, partendo dalla Walther PPK."}
{"id": "1589810", "revid": "74801", "url": "https://it.wikipedia.org/wiki?curid=1589810", "title": "Contea di Montgomery (Iowa)", "text": "La contea di Montgomery (in inglese Montgomery County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di abitanti. Il capoluogo di contea \u00e8 Red Oak."}
{"id": "1589811", "revid": "767487", "url": "https://it.wikipedia.org/wiki?curid=1589811", "title": "Contea di Muscatine", "text": "La contea di Muscatine ( in inglese Muscatine County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 41.722 abitanti. Il capoluogo di contea \u00e8 Muscatine."}
{"id": "1589812", "revid": "31886", "url": "https://it.wikipedia.org/wiki?curid=1589812", "title": "Benjamin Outram", "text": "Impiegato nel campo dell'ingegneria civile, \u00e8 famoso come inventore del primo prototipo di ferrovia tranviaria.\nBiografia.\nNato nel Derbyshire da Joseph Outram e padre di Sir James Outram, oltre all'ingegneria si occup\u00f2 di topografia ed industria.\nInizi\u00f2 la sua carriera assistendo il padre, che descriveva se stesso come un \"agriculturalista\".Trasferitosi a Londra, vi mor\u00ec per meningite a 41 anni. 4 anni dopo la sua morte, nel 1809, la compagnia da lui fondata (Benjamin Outram &amp; Company), venne rinominata Butterley Company.\nCarriera ed opere.\nIngegneria civile.\nLa sua carriera inizia a 24 anni, come collaboratore dell'ingegnere William Jessop (uno dei pionieri in campo ferroviario), nella realizzazione del canale artificiale di Cromford. Successivamente, nel 1790, egli fond\u00f2 la Benjamin Outram &amp; Company, con la quale realizz\u00f2 svariati canali i cui primi furono (nel 1793) quelli di Nottingham, Derby, e del Nutbrook (tra Shipley e Trowell, nel Derbyshire).\nGli altri canali che progett\u00f2 e costrui furono quelli di Huddersfield (West Yorkshire, 1794), lo Standedge Tunnels (tra il West Yorkshire e Manchester), il Peak Forest Canal (nel Derbyshire, presso Buxworth), 1796), il canale di Ashton (nell'agglomerato della Greater Manchester), di Ashby-de-la-Zouch (tra Bedworth e Snarestone, 1804), ed il Monmouthshire &amp; Brecon Canal (nel sud del Galles, 1805).\nOltre alla costruzione di canali fluviali Outram pose in opera anche numerosi acquedotti, come quello di Shrewsbury, lungo lo Shropshire (a Longdon-on-Tern), quello di Marple (parte del \"Peak Forest Canal\"), quello di Store Street (a Manchester), e quello di Holmes, navigabile, a Derby.\nLa prima tranvia.\nUn importante servizio industriale del canale di Derby fu la Little Eaton Gangway, costruita fra Crich e Little Eaton. Quest'opera, che ebbe il suo via a Crich l'11 settembre 1795, \u00e8 considerata come il primo prototipo di tranvia a cavalli, nel luogo dove ora si trova il \"National Tramway Museum\". Lunga circa 10\u00a0km e con un doppio scartamento, di 1.067 e 1.219\u00a0mm, oper\u00f2 per 110 anni fino alla chiusura, nel 1905. Quest'opera precedeva di un anno il primo prototipo di locomotiva a vapore funzionante, ad opera di Richard Trevithick, e di 30 anni (27 settembre 1825) l'attivazione della prima vera ferrovia del mondo, con locomotiva a vapore, ad opera di George Stephenson.\nL'anno successivo, e precisamente il 31 agosto 1796, apriva la Peak Forest Tramway, ferrovia industriale del canale della Peak Forest. Lunga circa 12\u00a0km e con lo scartamento di 1.270\u00a0mm, si estendeva tra Chapel Milton e Dove Holes.\nGeneralmente si crede che la parola \"tramway\" (o tram) derivi dal cognome Outram ma l'origine del termine \u00e8 diversa. Essa deriva dal termine basso-sassone \"\"traam\", che significa trave (riferito alle rotaie d'acciaio). \u00c8 infatti lo stesso Outram che si riferisce sempre a questo termine come indicazione ferroviaria. La curiosa coincidenza toponomastica \u00e8 dunque spiegabile nel fatto che egli stesso abbia adottato (e adattato in tram, con una sola a) proprio questo termine, invece di altri (come il corrispettivo inglese \"beam\"), proprio per la similitudine col suo cognome."}
{"id": "1589813", "revid": "12290", "url": "https://it.wikipedia.org/wiki?curid=1589813", "title": "Eduardo Risso", "text": "Negli Stati Uniti d'America \u00e8 famoso per le sue collaborazioni con lo sceneggiatore Brian Azzarello per la linea Vertigo e la serie \"100 Bullets\", mentre in Argentina e Europa ha realizzato varie opere con Ricardo Barreiro e Carlos Trillo.\nBiografia.\nEduardo risso \u00e8 nato a Leones nella Provincia di C\u00f3rdoba, e cominci\u00f2 la sua carriera di disegnatore nel 1981 collaborando con il quotidiano \"La Naci\u00f3n\" e con le riviste Erotiocon and Satiricon tutti pubblicati dalla Editorial Columba. Nel 1986 lavor\u00f2 con la Eura Editoriale di Roma e nel 1987 disegn\u00f2 Parque Chas scritto da Ricardo Barreiro. La serie fu pubblicata dalla Fierro, una pietra miliare del fumetto argentino, dalla Totem spagnola, dalla Comic Art italiana e in libri a fumetti in Francia, Germania, Danimarca, Belgio, Paesi Bassi e negli Stati Uniti. Nel 1988 disegna Cain scritto sempre da Barreiro.\nPi\u00f9 tardi in quegli stessi anni Risso disegn\u00f2 \"Ful\u00f9\", scritto da Carlos Trillo e pubblicato in Italia, Francia, Germania, Portogallo, Paesi Bassi e in Argentina sulla rivista \"Piertitas\". Il duo Trillo-Risso hanno anche creato: \"An American Tale\", pubblicato in Italia e Francia, Borderline pubblicato in Italia e \"Chicanos\" pubblicato in Italia e Francia.\nRisso ha vinto quattro premi Eisner per \"100 Bullets\": nel 2001 come miglior storia a puntate (con Brian Azzarello); due nel 2002 e nel 2004 come miglior storia regolare (con Azzarello); e nel 2002 come miglior artista."}
{"id": "1589814", "revid": "767487", "url": "https://it.wikipedia.org/wiki?curid=1589814", "title": "Contea di O'Brien", "text": "La contea di O'Brien ( in inglese O'Brien County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 15.102 abitanti. Il capoluogo di contea \u00e8 Primghar."}
{"id": "1589816", "revid": "767487", "url": "https://it.wikipedia.org/wiki?curid=1589816", "title": "Contea di Osceola (Iowa)", "text": "La contea di Osceola ( in inglese Osceola County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 7.003 abitanti. Il capoluogo di contea \u00e8 Sibley."}
{"id": "1589818", "revid": "2043462", "url": "https://it.wikipedia.org/wiki?curid=1589818", "title": "John Jellicoe", "text": "Biografia.\nI primi anni.\nNato nel 1859 presso Southampton, suo padre il capitano John Henry Jellicoe gli trasmise l'amore e la passione per il mare, a tal punto che il giovane John dal 1872 ader\u00ec nella Marina Militare come cadetto e venne imbarcato sulla HMS \"Britannia\". Successivamente divenne marinaio sulla fregata HMS \"Newcastle\" nel settembre 1874. Nel luglio del 1877 pass\u00f2 sulla HMS \"Agincourt\".\nEgli trascorse quindi sei mesi sulla HMS \"Alexandra\" nel Mediterraneo come vice-luogotenente. Promosso Luogotenente il 23 settembre 1880, si specializz\u00f2 in artiglieria navale e torn\u00f2 quindi sulla HMS \"Agincourt\" nel febbraio 1881. Come Luogotenente della HMS \"Agincourt\" durante la Guerra anglo-egiziana, ebbe il comando di una compagnia della brigata navale di Ismailia ottenendo la Egyptian Medal e la Khedive's Bronze Star per queste azioni.\nEgli venne nominato nello staff della scuola di artiglieria navale sulla HMS \"Excellent\" come luogotenente nel maggio del 1884. Egli venne insignito della Sea Gallantry Medal nel maggio del 1886 dopo aver raccolto alcuni naufraghi presso Gibilterra mentre era luogotenente cannoniere sulla HMS \"Monarch\". Egli venne imbarcato sulla HMS \"Colossus\" nell'aprile del 1886 e poi sulla HMS \"Excellent\" dal 6 dicembre 1886 al 10 maggio 1888. L'anno successivo venne nominato assistente el Direttore d'Ordinanza Navale.\nPromosso comandante nel giugno del 1891, fu parte della flotta inglese nel Mediterraneo a Malta sulla HMS \"Sans Pareil\" nel marzo 1892. Si imbarc\u00f2 dunque sulla HMS \"Victoria\" sino a quando si un\u00ec con la HMS \"Camperdown\" per una spedizione a Tripoli il 22 giugno 1893. Egli venne nominato comandante di una nuova nave, la HMS \"Ramilies\", nell'ottobre del 1893.\nPromosso Capitano nel gennaio del 1897, divenne membro del comitato dell'ordinanza dell'ammiragliato.\nPrestando servizio sotto l'ammiraglio Sir Edward Hobart Seymour durante la Ribellione dei Boxer dal giugno al luglio del 1900, venne ferito in azione. Nell'occasione della spedizione a Pechino del novembre di quello stesso anno venne nominato Cavaliere dell'Ordine del Bagno.\nEgli divenne assistente navale della marina nel febbraio 1902 e si spos\u00f2 con Gwendoline Cayzer a Londra nel luglio di quello stesso anno.\nDopo essere stato decorato dall'Imperatore Guglielmo II di Germania con la medaglia di II classe dell'Ordine dell'Aquila Rossa con decorazioni di guerra nel 1902, egli divenne capitano della HMS \"Drake\" nell'agosto del 1903.\nDirettore dell'Ordinanza Navale.\nSotto l'ammiraglio John Fisher, I barone Fisher, Jellicoe divenne Direttore dell'Ordinanza Navale nel 1905. Egli venne nominato anche cavaliere dell'Ordine Reale Vittoriano in occasione della revisione della flotta da parte di sua mast\u00e0 re Edoardo VII il 3 agosto 1907. Dall'8 marzo 1906 all'8 febbraio 1907 egli si fregi\u00f2 anche del titolo di Aiutante di Campo del sovrano inglese.\nJellicoe venne promosso Contrammiraglio nel febbraio del 1907 ed egli si preoccup\u00f2 largamente grazie al proprio incarico di ottenere dei fondi per modernizzare la marina militare inglese, supportando la costituzione di nuove navi e dragamine. Jellicoe divenne molto famoso per la sua epoca, ammirato anche dalla Kaiserliche Marine tedesca. Egli support\u00f2 le invenzioni di Frederic Charles Dreyer circa l'artiglieria navale e favor\u00ec l'adozione della \"Dreyer Table\", una forma di computer meccanico in gradi di calcolare le soluzioni di fuoco ottimali per le navi da guerra.\nNell'agosto del 1907 egli divenne comandante in seconda della flotta dell'Atlantico e si imbarc\u00f2 sulla HMS \"Albemarle\". Divenuto Lord Commissioner dell'Ammiragliato e Controllore di Marina nell'ottobre del 1908 venne nominato vice ammiraglio comandante della flotta atlantica dal 20 dicembre 1910 imbarcandosi sulla HMS \"Prince of Wales\". Il 19 giugno 1911 re Giorgio V lo nomin\u00f2 Commendatore dell'Ordine del Bagno in occasione della sua incoronazione a re del Regno Unito.\nLa guerra.\nl'inizio della Prima guerra mondiale, il 4 agosto 1914 John Jellicoe venne nominato Ammiraglio di Flotta sostituendo l'ammiraglio Callaghan che era stato assegnato al ruolo di Primo Lord dell'Ammiragliato. Con questa nuova posizione Jellicoe comand\u00f2 la 4\u00aa Squadra Incrociatori nello scontro dell'isola di Helgoland (28 agosto 1914).\nNel 1915 guid\u00f2 le sue navi in perlustrazione nel Mare del Nord contro i sommergibili tedeschi (U-Boot) e per pattugliare le zone di guerra.\nNel 1916 venne nominato ammiraglio di flotta e guid\u00f2 la Royal Navy nello scontro noto come battaglia dello Jutland (31 maggio 1916), dove per\u00f2 la sua condotta fu insicura e poco incisiva a differenza del suo avversario, l'ammiraglio della Hochseeflotte, Reinhard Scheer (1863-1929) che invece adott\u00f2 una tattica strettamente offensiva, in questa occasione l'Alto Comando della Royal Navy, che aveva previsto una nuova Trafalgar lo rimosse dall'incarico. Churchill descrisse Jellicoe come \"l'unico uomo in quella posizione che avrebbe potuto perdere la guerra in un pomeriggio\".\nJellicoe venne perci\u00f2 nominato First Sea Lord nel novembre del 1916, lasciando il comando della Grand Fleet all'ammiraglio David Beatty.. La vigilia di Natale del 1917 l'ammiraglio Jellicoe venne costretto a lasciare il suo ruolo di First Sea Lord dal nuovo Primo Lord dell'Ammiragliato, Sir Eric Campbell Geddes e venne succeduto in questa posizione dall'ammiraglio Rosslyn Wemyss.\nPer il resto della guerra si limit\u00f2 a comandare flotte minori in perlustrazioni nel Mare del Nord.\nIl dopoguerra e la morte.\nFinito il conflitto, J.R. Jellicoe fu messo a riposo, venendo nominato Visconte nel 1918 e promosso Ammiraglio nell'aprile del 1919, assieme a David Beatty. Egli prest\u00f2 dunque servizio come governatore generale della Nuova Zelanda dal settembre 1920 al novembre 1924. Nel 1924 scrisse le sue memorie, e nel 1927 pubblic\u00f2 un manuale di strategia navale. Al suo ritorno in Inghilterra nel 1925, venne nominato Conte. Tornato in Nuova Zelanda, mor\u00ec a Wellington nel novembre del 1935 ed il suo patrimonio venne stimato in un totale di 13.370 sterline. Egli venne succeduto nel titolo comitale dall'unico suo figlio, George."}
{"id": "1589819", "revid": "767487", "url": "https://it.wikipedia.org/wiki?curid=1589819", "title": "Contea di Page (Iowa)", "text": "La contea di Page (in inglese: Page County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 16.976 abitanti. Il capoluogo di contea \u00e8 Clarinda."}
{"id": "1589820", "revid": "113378607", "url": "https://it.wikipedia.org/wiki?curid=1589820", "title": "Contea di Palo Alto", "text": "La contea di Palo Alto () \u00e8 una contea dello Stato dell'Iowa, negli Stati Uniti. La popolazione al censimento del 2000 era di 10.147 abitanti. Il capoluogo di contea \u00e8 Emmetsburg."}
{"id": "1589821", "revid": "74801", "url": "https://it.wikipedia.org/wiki?curid=1589821", "title": "Contea di Plymouth (Iowa)", "text": "La contea di Plymouth (in inglese Plymouth County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di abitanti. Il capoluogo di contea \u00e8 Le Mars."}
{"id": "1589824", "revid": "767487", "url": "https://it.wikipedia.org/wiki?curid=1589824", "title": "Contea di Pocahontas (Iowa)", "text": "La contea di Pocahontas ( in inglese Pocahontas County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 8.662 abitanti. Il capoluogo di contea \u00e8 Pocahontas."}
{"id": "1589825", "revid": "92723", "url": "https://it.wikipedia.org/wiki?curid=1589825", "title": "Albena Denkova", "text": "Carriera.\nAlbena Denkova inizi\u00f2 la sua carriera sportiva come ginnasta, per poi passare al pattinaggio di figura all'et\u00e0 di circa 9 anni. Il suo primo compagno nella danza sul ghiaccio fu Hristo Nikolov, ma nel 1996 cominci\u00f2 a gareggiare con Maksim Staviski.\nFino al 2005, la coppia era allenata da Alexei Gor\u0161kov a Sofia e a Odintsovo, in Russia. Dopo i Campionati mondiali del 2005, si trasferirono nel Delaware per allenarsi con Natal'ja Lini\u010duk e Gennady Karponosov. Nell'ottobre del 2006, la Denkova \u00e8 stata eletta come presidente della Federazione Bulgara di Pattinaggio. Il suo mandato durer\u00e0 fino al 2011.\nNonostante si sia laureata in Economia presso l'Universit\u00e0 di Sofia, la Denkova si dedica a tempo pieno all'attivit\u00e0 di atleta.\nAlbena Denkova ha una sorella pi\u00f9 giovane, Ina Demireva, che pratica la stessa disciplina (attualmente ai livelli \"juniores\").\nPiazzamenti.\n\"Sempre in coppia con Maksim Staviski\"\n\"Giochi Olimpici\"\n\"Campionati del Mondo\"\n\"Campionati europei\"\n\"Campionati bulgari\"\nRiconoscimenti.\nIl 19 aprile 2006, la coppia Denkova-Staviski ha ricevuto una \"stella\" nella \"Walk of Fame\" bulgara, e, nell'aprile del 2007, sono stati insigniti dell'Ordine di Stara Planina, il pi\u00f9 alto riconoscimento ufficiale della Repubblica Bulgara."}
{"id": "1589826", "revid": "74801", "url": "https://it.wikipedia.org/wiki?curid=1589826", "title": "Contea di Polk (Iowa)", "text": "La contea di Polk (in inglese Polk County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di abitanti. Il capoluogo di contea \u00e8 Des Moines."}
{"id": "1589828", "revid": "74801", "url": "https://it.wikipedia.org/wiki?curid=1589828", "title": "Contea di Pottawattamie", "text": "La contea di Pottawattamie, in inglese Pottawattamie County, \u00e8 una contea dello Stato dell'Iowa, negli Stati Uniti. La popolazione al censimento del 2000 era di abitanti. Il capoluogo di contea \u00e8 Council Bluffs."}
{"id": "1589829", "revid": "38275", "url": "https://it.wikipedia.org/wiki?curid=1589829", "title": "Trattore M8", "text": ""}
{"id": "1589830", "revid": "767487", "url": "https://it.wikipedia.org/wiki?curid=1589830", "title": "Contea di Poweshiek", "text": "La contea di Poweshiek ( in inglese Poweshiek County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 18.815 abitanti. Il capoluogo di contea \u00e8 Montezuma."}
{"id": "1589832", "revid": "767487", "url": "https://it.wikipedia.org/wiki?curid=1589832", "title": "Contea di Ringgold", "text": "La contea di Ringgold ( in inglese Ringgold County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 5.469 abitanti. Il capoluogo di contea \u00e8 Mount Ayr."}
{"id": "1589833", "revid": "767487", "url": "https://it.wikipedia.org/wiki?curid=1589833", "title": "Contea di Sac", "text": "La contea di Sac ( in inglese Sac County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 11.529 abitanti. Il capoluogo di contea \u00e8 Sac City."}
{"id": "1589834", "revid": "74801", "url": "https://it.wikipedia.org/wiki?curid=1589834", "title": "Contea di Scott (Iowa)", "text": "La contea di Scott (in inglese Scott County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di abitanti. Il capoluogo di contea \u00e8 Davenport."}
{"id": "1589835", "revid": "767487", "url": "https://it.wikipedia.org/wiki?curid=1589835", "title": "Contea di Shelby (Iowa)", "text": "La contea di Shelby ( in inglese Shelby County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 13.173 abitanti. Il capoluogo di contea \u00e8 Harlan."}
{"id": "1589836", "revid": "74801", "url": "https://it.wikipedia.org/wiki?curid=1589836", "title": "Contea di Story", "text": "La contea di Story (in inglese Story County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di abitanti. Il capoluogo di contea \u00e8 Nevada."}
{"id": "1589837", "revid": "767487", "url": "https://it.wikipedia.org/wiki?curid=1589837", "title": "Contea di Sioux (Iowa)", "text": "La contea di Sioux (in inglese \"Sioux County\") \u00e8 una contea dello Stato dell'Iowa, negli Stati Uniti. La popolazione al censimento del 2000 era di 31.589 abitanti. Il capoluogo di contea \u00e8 Orange City."}
{"id": "1589838", "revid": "767487", "url": "https://it.wikipedia.org/wiki?curid=1589838", "title": "Contea di Tama", "text": "La contea di Tama ( in inglese Tama County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 18.103 abitanti. Il capoluogo di contea \u00e8 Toledo."}
{"id": "1589839", "revid": "125161026", "url": "https://it.wikipedia.org/wiki?curid=1589839", "title": "Trongsa", "text": "Trongsa (in passato nota come Tongsa) \u00e8 una cittadina agricola del Bhutan, capoluogo del distretto omonimo. Si trova al centro del paese, a circa 100 km da Punakha. Nella zona si trovano molti grandiosi monasteri."}
{"id": "1589840", "revid": "767487", "url": "https://it.wikipedia.org/wiki?curid=1589840", "title": "Contea di Union (Iowa)", "text": "La contea di Union ( in inglese Union County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 12.309 abitanti. Il capoluogo di contea \u00e8 Creston."}
{"id": "1589843", "revid": "767487", "url": "https://it.wikipedia.org/wiki?curid=1589843", "title": "Contea di Van Buren (Iowa)", "text": "La contea di Van Buren ( in inglese Van Buren County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 7.809 abitanti. Il capoluogo di contea \u00e8 Keosauqua."}
{"id": "1589846", "revid": "767487", "url": "https://it.wikipedia.org/wiki?curid=1589846", "title": "Contea di Wapello", "text": "La contea di Wapello ( in inglese Wapello County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 36.051 abitanti. Il capoluogo di contea \u00e8 Ottumwa."}
{"id": "1589847", "revid": "2076970", "url": "https://it.wikipedia.org/wiki?curid=1589847", "title": "World Community Grid", "text": "World Community Grid \u00e8 una rete di calcolo distribuito pubblica per la realizzazione di progetti di ricerca scientifica a beneficio dell'umanit\u00e0.\nIl progetto partito il 16 novembre 2004, \u00e8 finanziato e gestito da IBM Corporate Citizen, utilizzando una interfaccia software disponibile per Windows, Linux e macOS e Android limitatamente ad alcuni progetti.\nIl sistema punta ad utilizzare il tempo in cui i computer collegati alla rete sono inattivi. Con la potenza di calcolo di circa due milioni di computer, i vari progetti si sono occupati e si occupano di diversi campi di ricerca che vanno dalle analisi del genoma umano alla lotta contro il cancro e l'AIDS alla ricerca di materiali utili per la generazione di energia pulita.\nLa collaborazione al progetto \u00e8 aperta a tutti. Sebbene la maggior parte degli oltre 700.000 utenti registrati siano privati, sono presenti anche numerose aziende.\nStoria.\nL'IBM, insieme ad altri ricercatori, sponsorizz\u00f2 a partire dal 2003 il \"Smallpox Research Grid Project\" al fine di accelerare la scoperta di una cura per il vaiolo. In tale progetto si sfruttava una vasta rete di calcolo distribuito per analizzare l'efficacia di composti chimici contro il vaiolo. Il progetto permise agli scienziati di testare 35 milioni di potenziali farmaci contro molte proteine del vaiolo in modo da identificare validi candidati al trattamento. Nelle prime 72 ore, vennero restituiti oltre 100.000 risultati, ed alla fine del progetto furono identificati 44 potenziali farmaci. Basandosi sul successo del Smallpox study, l'IBM annunci\u00f2 il 16 novembre 2004 la creazione di World Community Grid con l'obiettivo di creare un ambiente tecnico dove altre ricerche umanitarie potessero essere elaborate.\nInizialmente World Community Grid supportava solo il sistema operativo Windows, usando il software proprietario Grid MP della United Devices, il quale utilizzava grid.org per distribuire i progetti di elaborazione. La domanda al supporto anche di altri sistemi operativi come Linux ha portato, nel Novembre del 2005, all'aggiunta del progetto alla rete open source BOINC, la quale gi\u00e0 supportava progetti come SETI@home e Climateprediction. Oltre a Windows, macOS, Linux e Android, limitatamente ad alcuni progetti, sono ora ufficialmente supportati.\nA fine agosto 2016 World Community Grid contava oltre 700.000 account di utenti, con oltre 3,2 milioni di dispositivi registrati. Durante il corso del progetto, fino a fine agosto 2016, sono stati donati quasi 1,3 milioni di anni di tempo di elaborazione e sono state completate oltre 2,9 miliardi di workunits.\nProgetti attivi.\nI progetti attivi a gennaio 2021 sono:\nOpenPandemics - COVID-19.\nOpenPandemics - COVID-19 \u00e8 un progetto promosso dallo Scripps Research Institute che tramite simulazioni molecolari punta a individuare possibili candidati per il trattamento del Covid-19.\nAfrica Rainfall Project.\nAfrica Rainfall Project \u00e8 un progetto promosso dall'Universit\u00e0 tecnica di Delft che sfruttando la potenza di calcolo di World Community Grid punta a creare simulazioni ad alta risoluzione delle tempeste locali in Africa subsahariana.\nMicrobiome Immunity Project.\nMicrobiome Immunity Project \u00e8 un progetto promosso dall'Universit\u00e0 della California a San Diego che si occupa di studiare il ruolo di vari batteri all'interno del microbioma umano attraverso l'analisi delle proteine prodotte da questi ultimi.\nHelp Stop TB.\nHelp Stop TB \u00e8 un progetto lanciato a marzo 2016 in collaborazione con l'Universit\u00e0 di Nottingham per aiutare a combattere la tubercolosi, una malattia causata da un batterio che sta sviluppando resistenza agli attuali trattamenti. L\u2019obiettivo dei procedimenti computazionali del progetto \u00e8 lo studio delle molecole degli acidi micolici presenti nella parete cellulare del batterio responsabile della malattia in modo da comprendere come questi acidi grassi forniscano protezione allo stesso batterio e, quindi, di sviluppare trattamenti pi\u00f9 idonei della tubercolosi.\nMapping Cancer Markers.\nIl progetto Mapping Cancer Markers si pone l'obiettivo di individuare ed analizzare marcatori di alcuni tipi di cancro analizzando una grande quantit\u00e0 di dati derivati da migliaia di tessuti provenienti da pazienti sani e non. Comparando questi dati si potranno riconoscere specifici schemi di marcatori in grado di permettere una diagnosi precoce della malattia e di prevedere la risposta del paziente a diversi tipi di trattamento. Il progetto, promosso dal Krembil Research Institute, \u00e8 focalizzato sul cancro ai polmoni, alle ovaie, alla prostata, al pancreas e al seno.\nProgetti intermittenti.\nSono i progetti non ancora completati ma sospesi.\nI progetti intermittenti a gennaio 2021 sono:\nSmash childhood cancer.\nIl progetto Smash childhood cancer, sviluppato dall'Universit\u00e0 di Hong Kong si occupa di identificare, tramite tecniche computazionali con l'utilizzo del software AutoDock Vina, potenziali farmaci utili al trattamenti del tumore di Wilm (una patologia renale), epatoblastoma (cancro del fegato) e l'osteosarcoma nei bambini.\nProgetti completati.\nI progetti completati sono:\nCome funziona.\nIl client del progetto dopo essere stato installato sul proprio computer si connette automaticamente al server di World Community Grid e scarica le workunit da elaborare, in background esegue le varie operazioni utilizzando le risorse libere del computer e quando queste sono tutte terminate le rispedisce di nuovo al server e scarica nuove workunit. Per garantire l'accuratezza dei risultati, i server di WCG spediscono diverse copie di ciascuna workunit. Poi, quando i risultati vengono ricevuti, i server li raccolgono e li confrontano.\nGli utenti possono scegliere di usare il progresso dell'elaborazione della workunit come scrensaver.\nMentre diverse reti pubbliche di calcolo come SETI@home o Folding@home sono dedicate a un singolo progetto, World Community Grid raccoglie sotto un unico tetto diversi progetti umanitari. Gli utenti sono automaticamente iscritti a tutti i progetti, ma possono anche scegliere di iscriversi soltanto ad alcuni di essi.\nIn passato, quando veniva eseguito World Community Grid, usava il client proprietario Grid MP della United Devices. Dopo aver aggiunto il supporto al client open source BOINC nel 2005, World Community Grid gradualmente smise di utilizzare il client di Grid MP, per sposare la piattaforma BOINC nel 2008.\nAnche se WCG fa uso di un programma client open source, l'attuale applicazione che provvede al calcolo scientifico potrebbe non esserlo. Comunque, diverse delle applicazioni scientifiche sono disponibili in licenza aperta, anche se il codice sorgente non \u00e8 disponibile direttamente da WCG.\nPotenziali problemi.\nA causa del fatto che il software World Community Grid aumenta lo sfruttamento della CPU usando i tempi morti del processore, \u00e8 possibile che il programma causi un utilizzo anomalo del sistema. Nonostante la natura non invasiva del programma, potrebbe manifestarsi un calo delle prestazioni del computer. Inoltre il massiccio utilizzo della CPU potrebbe causare il surriscaldamento del computer.\nIl client BOINC previene questi problemi sospendendo l'elaborazione quando le risorse disponibili sono insufficienti. Diversamente da altri progetti BOINC, World Community Grid imposta BOINC su di un profilo conservativo, rendendo estremamente improbabili possibili danni al computer. Il CPU throttle standard viene impostato al 60%. Il throttle \u00e8 per\u00f2 grossolano; per esempio, se l'utilizzo viene fissato sul 60%, l'elaborazione sar\u00e0 al 100% per 3 secondi, poi si fermer\u00e0 per 2 secondi, risultando in media pari ad uno sfruttamento costante del 60% del processore.\nEsiste un programma aggiuntivo, TThrottle, il quale risolve il problema del surriscaldamento in modo differente. TThrottle limita l'elaborazione del progetto in base alle rilevazioni delle temperature della CPU e/o della GPU. Il programma utilizza inoltre un pi\u00f9 breve tempo di cambio, minore di un secondo, riducendo le temperature durante il cambio."}
{"id": "1589849", "revid": "1498232", "url": "https://it.wikipedia.org/wiki?curid=1589849", "title": "Iveco Massif", "text": "L'Iveco Massif \u00e8 un fuoristrada prodotto dalla casa automobilistica italiana Iveco a partire dalla fine del 2007 al febbraio 2011 in numerose varianti di carrozzeria. Alla fine del 2008 fu introdotto nel listino anche l'Iveco Campagnola che altro non era che una versione pi\u00f9 potente e meglio equipaggiata dell'originale Massif. L'Iveco Campagnola e il Massif sono i diretti discendenti dei fuoristrada Alfa Romeo Matta e Fiat Campagnola prodotti durante il dopoguerra italiano.\nIl contesto.\nLa Massif nacque come un fuoristrada robusto e spartano adatto alle situazioni pi\u00f9 estreme; il progetto approvato agli inizi del 2006, fu sviluppato con il supporto della Santana Motor che ha fornito gran parte della meccanica e dei componenti. La Santana in passato assemblava su licenza le prime generazioni del Land Rover 109 per poi proporre una versione aggiornata e rivista (la PS10 Anibal marchiata Santana) e proprio da quest'ultima deriv\u00f2 la Massif.\nLo stile era stato curato da Giorgetto Giugiaro per mezzo della Italdesign e come tema fu reinterpretata la storica Campagnola in chiave moderna senza per\u00f2 tradire la vocazione off-road del veicolo. Il frontale infatti era caratterizzato dalla grande calandra a forma di \"U\" con marchio Iveco incorporato, la fanaleria era di forma circolare mentre i paraurti erano realizzati in plastica e non verniciati. La fiancata presentava i passaruota bombati protetti dagli appositi scudi paracolpi ed una piccola presa d'aria alle estremit\u00e0 del cofano incrementava la quantit\u00e0 di aria a disposizione per raffreddare il motore.\nLa coda invece presentava sul portellone la ruota di scorta e nelle versioni pick-up erano disponibili rifiniture in plastica grezza attorno ai fanali oppure la griglia in metallo protettiva. \nInternamente invece si notava la maggiore differenza rispetto alla sorella PS-10: la plancia, sebbene realizzata con plastiche di qualit\u00e0 mediocre, possedeva degli assemblaggi abbastanza precisi, il disegno era spigoloso con la parte centrale della console che ospitava l'autoradio oppure lo schermo nel navigatore satellitare (proposto a pagamento) mentre pi\u00f9 in basso erano presenti i comandi del climatizzatore manuale. Numerosi erano i vani a disposizione, il quadro strumenti era lo stesso utilizzato dai veicoli commerciali prodotti dalla Iveco, di facile lettura con retro illuminazione rossa. Di fronte al passeggero era presente un grande maniglione, mentre le bocchette d'aerazione dalla forma circolare erano le stesse utilizzate dal Fiat Ducato. La plancia era disponibile in differenti tonalit\u00e0 e sulle versioni pi\u00f9 accessoriate erano disponibili anche gli inserti in plastica in color alluminio.\nIl Massif con carrozzeria cinque porte poteva trasportare fino a sette persone grazie alla panchetta posteriore. Veniva proposto in un unico allestimento denominato \"SW\" in cui la dotazione di serie risultava molto povera: erano disponibili solo il differenziale posteriore autobloccante ed il divano posteriore sdoppiato. A pagamento gli alzavetri elettrici anteriori e posteriori, la chiusura centralizzata, il gancio traino, l'autoradio CD e MP3, il climatizzatore manuale (anteriore e posteriore), il volante in pelle, il tergilunotto, la copertura della ruota di scorta, gli interni in pelle, il tetto in tinta carrozzeria, il verricello e la protezione della coppa dell'olio motore.\nIl Massif veniva prodotto dalla Santana Motor presso lo stabilimento di Linares in Spagna. La produzione annua ammontava a circa 4.500 esemplari commercializzati in tutta Europa.\nLa meccanica.\nIl telaio aveva una struttura a traverse e longheroni in acciaio e motore longitudinale. Le sospensioni anteriori e posteriori erano configurate secondo lo schema a ponti con molle a balestre che risultava particolarmente efficace nel fuoristrada (inclinazione laterale 40\u00b0) e su strada, ma penalizzava il comfort. La trazione era posteriore con l'integrale inseribile manualmente ed era previsto di serie il bloccaggio del differenziale posteriore. Il cambio era un manuale a 6 rapporti con 6 ridotte prodotto dalla ZF che permetteva al Massif di superare pendenze fino a 45\u00b0 (100%) grazie all'angolo d'attacco di 50\u00b0 e all'angolo di uscita di 34\u00b0. La massima inclinazione laterale era di 40\u00b0 con un'altezza da terra senza ingombri di 250 mm; inoltre l'assale anteriore veniva realizzato in acciaio ed era in grado di sopportare un carico massimo fino a 1.072 kg mentre quello posteriore (sempre in acciaio) sopportava fino a 2.150\u00a0kg.\nIl motore era un 3,0 litri \"HTP\" turbodiesel common rail a quattro cilindri prodotto dalla Sofim Iveco \u00e8 stato eletto \"miglior motore per fuoristrada\", grazie alle performance e alla particolare affidabilit\u00e0, era infatti in grado di percorrere pi\u00f9 di 600.000\u00a0km senza problemi. La distribuzione era a quattro valvole per cilindro con doppio albero a camme in testa, il monoblocco era in ghisa. La cilindrata era di 2.998 cm\u00b3 ed era disponibile in due differenti varianti entrambe omologate Euro 4: la versione con turbina a geometria fissa (FG) con potenza massima di 146 cavalli (107 kw) erogati a 3.500 giri al minuto con una coppia massima di 350 N\u00b7m disponibili a 1.400 giri al minuto. La versione con turbina a geometria variabile (VGT) erogava 176 cavalli (129,4 kW) a 3.500 giri al minuto con una coppia di 400 N\u00b7m disponibile a 1.250 giri al minuto. La velocit\u00e0 massima dichiarata per la versione da 176 cavalli era di 165 km/h con un consumo medio pari a 11,1\u00a0km/l ed emissioni di anidride carbonica pari a 294 grammi emessi al km nel ciclo combinato. Nel funzionamento con la sola trazione posteriore i consumi venivano ridotti del 10% circa.\nL'impianto frenante sfruttava quattro dischi auto ventilati con quelli anteriori dal diametro di 295\u00a0mm. Optional il sistema anti bloccaggio delle ruote motrici (\"ABS\") che agiva attraverso una rete di sensori per migliorare la frenata del veicolo. Invece era di serie il sistema \"FWH\" (acronimo di \"Free Wheel Hub\") che rendeva libere le ruote anteriori in modo da evitare la rotazione di componenti, il che permetteva di ridurre sensibilmente i consumi.\nIveco Campagnola.\nDalla fine del 2008 l'Iveco introdusse nella propria gamma la Campagnola, versione lussuosa della Massif caratterizzata dalla dotazione di serie arricchita. La Campagnola prendeva spunto dal fuoristrada originale proposto dal marchio Fiat nella met\u00e0 degli anni cinquanta e, come l'antenata, \u00e8 stata offerta nella sola variante di carrozzeria a tre porte. Il motore 3.0 \"HTP\" diesel da 176 cavalli rende l'auto abbastanza agile e dalle prestazioni vivaci bench\u00e9 i costi di gestione risultino elevati.\nRispetto al Massif la Campagnola disponeva di serie l'\"ABS\", la chiusura centralizzata con antifurto, il climatizzatore manuale, la selleria e il volante in pelle, il tetto in tinta carrozzeria e il tergilunotto. La produzione della Campagnola inizi\u00f2 alla fine del 2008, inaugurata dai primi 499 esemplari della \"Opening Edition\", e le consegne partirono nel 2009.\nVersioni e allestimenti.\nIl Massif \u00e8 stato proposto in quattro differenti carrozzerie allestite per andare incontro a una fascia di clientela abbastanza vasta: la versione tre porte, lunga 4,25 metri disponeva di quattro posti, con un bagagliaio capace di contenere fino a 1.800 litri con il divano posteriore reclinato. La versione cinque porte fu omologata come una cinque posti, ma in aggiunta si poteva montare una panca con altri due sedili. La lunghezza era di 4,72 metri ed il bagagliaio conteneva fino a 2.333 litri. A questi due modelli si aggiungeva la versione pick-up lunga 4,55 metri con cassone posteriore in alluminio e portata utile fino a 1.100\u00a0kg. Il Massif veniva offerto anche nella versione chassis-cab con pianale posteriore libero e possibilit\u00e0 di trasformazione presso i carrozzieri in ambulanza, autopattuglia, cassone pick-up maggiorato oppure altre trasformazioni per uso speciale (come spazzaneve o carro attrezzi). \nNon sono mancate versioni speciali derivate dal Massif: nel 2009 \u00e8 stata realizzata l'Iveco Alpina, una versione prodotta in un unico esemplare destinata al Centro addestramento alpino - Reparto attivit\u00e0 sportive dell'Esercito Italiano. La carrozzeria a cinque porte \u00e8 stata verniciata con uno schema mimetico mentre il motore era il classico 3,0 litri \"HPT\" erogante 176 cavalli. Inoltre nel giugno del 2008 all'esposizione \"Pitti Uomo\" di Firenze l'Iveco ha presentato la versione speciale \"Massif Italia Independent\" realizzata su richiesta per clienti facoltosi. La \"Massif Italia Independent\" aveva la carrozzeria cinque porte ed era verniciata in un marrone opaco, con calandra e marchio Iveco imbruniti, paracolpi laterali opachi e paraurti anteriore tubolare con scudo paracolpi in alluminio.\nUn importante sostegno \u00e8 stato dato a diversi eserciti con la versione LUV: light utility vehicle, dotata di differenziale anteriore bloccabile, paraurti modificati, verricello, gancio di traino e protezioni sottoscocca.\nAll'inizio del 2011 l'azienda Santana Motor che la produceva fall\u00ec: questo port\u00f2 all'interruzione della produzione."}
{"id": "1589851", "revid": "117921827", "url": "https://it.wikipedia.org/wiki?curid=1589851", "title": "Adolfo Quilico", "text": "Biografia.\nAdolfo Quilico si laurea nel 1925 in Ingegneria chimica al Politecnico di Milano, allievo di Angelo Angeli. &lt;br&gt;Dopo la laurea nel laboratorio del Politecnico collabora con Giuseppe Bruni e Giulio Natta. Nel 1929 consegue la libera docenza in Chimica organica.\nIn contatto con Angelo Angeli, nel 1930, scopre un nuovo metodo per la sintesi dei \u201cneri di pirrolo\u201d e nel 1931, dopo la morte di Angeli, determina la struttura del pirrolo. \n&lt;br&gt;I suoi principali lavori vertono sulla chimica degli isoazoli. Altri suoi studi hanno sviluppato la chimica degli eterocicli e quella dei composti naturali (ad esempio gli studi sull'aspergillina); in buona sostanza Quilico pu\u00f2 essere ritenuto il fondatore, in Italia, della Chimica delle sostanze naturali.\nNel 1936 vince il concorso per professore straordinario presso l'Universit\u00e0 degli Studi di Cagliari e l'anno seguente viene trasferito all'Universit\u00e0 degli Studi di Firenze, dove rimane fino al 1943, e si fa conoscere soprattutto per gli studi sui diazocomposti e sull'azione dell'acido nitroso sui composti insaturi.\nNel 1943, lasciata Firenze, fa ritorno a Milano dove \u00e8 docente di Chimica generale al Politecnico di Milano.\nPer i suoi meriti scientifici \u00e8 stato socio dell'Accademia Nazionale delle Scienze detta dei XL e dell'Accademia Nazionale dei Lincei."}
{"id": "1589852", "revid": "14691", "url": "https://it.wikipedia.org/wiki?curid=1589852", "title": "Tongsa", "text": ""}
{"id": "1589854", "revid": "74801", "url": "https://it.wikipedia.org/wiki?curid=1589854", "title": "Contea di Warren (Iowa)", "text": "La contea di Warren (in inglese Warren County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di abitanti. Il capoluogo di contea \u00e8 Indianola."}
{"id": "1589858", "revid": "123488196", "url": "https://it.wikipedia.org/wiki?curid=1589858", "title": "Don't Phunk with My Heart", "text": "Don't Phunk with My Heart \u00e8 un singolo del gruppo musicale statunitense The Black Eyed Peas, pubblicato il 12 aprile 2005 come primo estratto dal quarto album in studio \"Monkey Business\".\nDescrizione.\nLa canzone \u00e8 stata scritta da will.i.am, Stacy Ferguson, P.Board, G.Pajon Jr, e Full Force, e prodotta da will.i.am. L'intero brano \u00e8 costruito su un campionamento di \"Aye Naujawan Hai Sab Kuchch Yahan\" dal film del 1972 \"Apradh\", in originale cantata dalla cantante Indiana Asha Bhosle, mentre l'introduzione proviene da \"Yeh Mera Dil\" (dal film del 1978 \"Don\"). Il video della canzone \u00e8 una parodia di alcuni famosi programmi televisivi statunitensi. Il singolo ha ottenuto un ottimo successo in tutto il mondo, raggiungendo la top ten in tutti gli stati in cui \u00e8 stato pubblicato.\nIl significato del termine \"phunk\" \u00e8 stato oggetto di dibattiti e polemiche, per via della sua somiglianza sonora col termine \"fuck\" (\"fottere\"). D'altro canto il termine \"phunk\" potrebbe avere anche il significato assolutamente non volgare di \"funk\". Per evitare problemi le radio americane hanno preferito trasmettere una versione editata del brano dal titolo \"Don't Mess with My Heart\".\nLa canzone ha ricevuto due candidature ai Grammy Awards 2006, vincendo nella categoria Miglior performance rap di un gruppo."}
{"id": "1589860", "revid": "767487", "url": "https://it.wikipedia.org/wiki?curid=1589860", "title": "Contea di Washington (Iowa)", "text": "La contea di Washington ( in inglese Washington County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 20.670 abitanti. Il capoluogo di contea \u00e8 Washington."}
{"id": "1589861", "revid": "767487", "url": "https://it.wikipedia.org/wiki?curid=1589861", "title": "Contea di Wayne (Iowa)", "text": "La contea di Wayne ( in inglese Wayne County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 6.730 abitanti. Il capoluogo di contea \u00e8 Corydon."}
{"id": "1589862", "revid": "106573216", "url": "https://it.wikipedia.org/wiki?curid=1589862", "title": "Sterlina libica", "text": "La sterlina (in arabo \u062c\u0646\u064a\u0647, \"junieh\") \u00e8 stata la valuta della Libia tra il 1951 ed il 1971. La sterlina era divisa in 100\u00a0piastre (\u0642\u0631\u0634, qirsh) o 1000\u00a0millieme (\u0645\u0644\u064a\u0645).\nStoria.\nQuando la Libia faceva parte dell'impero Ottomano nel paese si usavano le monete ottomane, come il qirsh. Fino al 1844 ci furono anche delle coniazioni ad uso locale.\nDopo la conquista del paese da parte dell'Italia nel 1911, fu introdotta la lira. \nNel 1943 la Libia fu divisa in due territori sotto mandato francese e britannico. Nel mandato francese fu usato il franco algerino, mentre nel mandato britannico fu usata la lira tripolitana emessa dalla \"Military Authority in Tripolitania\".\nQuando la Libia conquist\u00f2 l'indipendenza nel 1951, fu introdotta la sterlina libica (arabo \u062c\u0646\u064a\u0647, \"junieh\"), che sostitu\u00ec il franco e la lira con i cambi di 1\u00a0sterlina = 480\u00a0lire = 980\u00a0franchi; era divisa in 100\u00a0piastre (\u0642\u0631\u0634, qirsh) e 1000\u00a0\"millieme\" (\u0645\u0644\u064a\u0645).\nLa sterlina libica aveva lo stesso valore della sterlina britannica.\nLa sterlina fu sostituita alla pari dal dinaro nel 1971 dopo la rivoluzione.\nMonete.\nNel 1952 furono emesse monete da 1, 2 e 5\u00a0millieme, da 1 2\u00a0piastre. Nel 1965 fu emessa una seconda serie di monete con i valori da 1, 5, 10, 20, 50 e 100\u00a0millieme. Queste monete continuarono a circolare dopo il 1971 poich\u00e9 non furono coniate monete fino al 1975.\nBanconote.\nNel 1951 il governo emise banconote con i tagli da 5 e 10\u00a0piastre e da \u00bc, \u00bd, 1, 5 e 10\u00a0sterline. Nel 1959 la National Bank of Libya divenne responsabile dell'emissione della carta moneta con i tagli da \u00bd, 1, 5 e 10\u00a0sterline. Nel 1963 la Bank of Libya sostitu\u00ec la National Bank ed emise banconote con gli stessi valori."}
{"id": "1589864", "revid": "767487", "url": "https://it.wikipedia.org/wiki?curid=1589864", "title": "Contea di Webster (Iowa)", "text": "La contea di Webster ( in inglese Webster County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 40.235 abitanti. Il capoluogo di contea \u00e8 Fort Dodge."}
{"id": "1589865", "revid": "74801", "url": "https://it.wikipedia.org/wiki?curid=1589865", "title": "Contea di Winnebago (Iowa)", "text": "La contea di Winnebago (in inglese Winnebago County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di abitanti. Il capoluogo di contea \u00e8 Forest City."}
{"id": "1589866", "revid": "767487", "url": "https://it.wikipedia.org/wiki?curid=1589866", "title": "Lorenzo Cappa", "text": "Carriera.\nCresciuto nel Livorno, viene ceduto in prestito in IV Serie al Manfredonia dove esordisce diciottenne nel 1953.\nTorna a Livorno dove gioca titolare in Serie C, e sale ancora di categoria e nel 1955 \u00e8 al . In cinque campionati in biancorosso, tre di Serie B e due di Serie A, gioca complessivamente 133 partite segnando anche 10 reti e giocando anche una partita in Nazionale Giovanile ed un'altra in Nazionale B. Nel 1960 passa al Bologna, giocando 9 gare.\nNel 1961 viene acquistato da Paolo Mazza nella sua SPAL e lo utilizza anche come terzino. Cappa disputa 26 partite in quel campionato. Riparte titolare anche nel 1962, \nL'anno successivo torna al Livorno con cui gioca un altro campionato e, di l\u00ec a poco, lascer\u00e0 definitivamente il calcio pur contribuendo alla promozione dei livornesi in Serie B. Allen\u00f2 il Calangianus nella stagione 1968-1969, in Serie D.\nHa giocato complessivamente 92 partite in Serie A segnando 4 reti."}
{"id": "1589867", "revid": "767487", "url": "https://it.wikipedia.org/wiki?curid=1589867", "title": "Contea di Winneshiek", "text": "La contea di Winneshiek (in inglese Winneshiek County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 21.310 abitanti. Il capoluogo di contea \u00e8 Decorah."}
{"id": "1589870", "revid": "74801", "url": "https://it.wikipedia.org/wiki?curid=1589870", "title": "Contea di Woodbury", "text": "La contea di Woodbury (in inglese Woodbury County) \u00e8 una contea dello Stato dell'Iowa, negli Stati Uniti. La popolazione al censimento del 2000 era di abitanti. Il capoluogo di contea \u00e8 Sioux City."}
{"id": "1589872", "revid": "767487", "url": "https://it.wikipedia.org/wiki?curid=1589872", "title": "Contea di Worth (Iowa)", "text": "La contea di Worth ( in inglese Worth County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 7.909 abitanti. Il capoluogo di contea \u00e8 Northwood."}
{"id": "1589873", "revid": "767487", "url": "https://it.wikipedia.org/wiki?curid=1589873", "title": "Contea di Wright (Iowa)", "text": "La contea di Wright ( in inglese Wright County ) \u00e8 una contea dello Stato dell'Iowa, negli Stati Uniti. La popolazione al censimento del 2000 era di 14.334 abitanti. Il capoluogo di contea \u00e8 Clarion."}
{"id": "1589875", "revid": "121837", "url": "https://it.wikipedia.org/wiki?curid=1589875", "title": "Campi magnetici stellari", "text": ""}
{"id": "1589882", "revid": "767487", "url": "https://it.wikipedia.org/wiki?curid=1589882", "title": "Nudi maschili", "text": "Nudi maschili (\"Nude Men\", 1993) \u00e8 il romanzo debutto dalla scrittrice statunitense Amanda Filipacchi. Lo scrisse all'et\u00e0 di 24 anni come tesi per il Graduate Creative Writing program della Columbia University. \u00c8 stato pubblicato da Viking in copertina rigida e da Penguin in brossura. Tradotto in tredici lingue, \u00e8 stato un bestseller in Belgio e oggi fu parte del curriculum di alcuni licei olandesi.\nIl regista Louis Malle la ha lodato con queste parole: \u2018\"Nudi maschili\" e tutto ci\u00f2 che non ti aspetti\u2014spiritosissimo, con una trama piena di sorprese e completamente originale.'\nLe recensioni per \"Nudi maschili\" sono state per la maggior parte piene d'ammirazione sia negli Stati uniti che oltremare. I critici spesso citano la sua originalit\u00e0, inventivit\u00e0 ed umorismo.\nPassi di \"Nudi maschili\" sono stati antologizzati in:\nSommario del trama.\n\"Nudi maschili\" parla di un uomo di ventinove anni chi diventa l'oggetto di mire sessuali da parte di una undicenne precoce. Il romanzo esplora l'attrazione dell'uomo per la bambina e l'orrore che ne consegue. Inoltre, il romanzo esplora la fatica di resistere alle tentazioni."}
{"id": "1589892", "revid": "226458", "url": "https://it.wikipedia.org/wiki?curid=1589892", "title": "Riscaldamento solare", "text": "Con riscaldamento solare ci si pu\u00f2 riferire ad una variet\u00e0 di processi, il pi\u00f9 comune dei quali \u00e8 riscaldamento di acqua o aria nei pannelli solari termici.\nCon lo stesso termine ci si riferisce, pi\u00f9 in generale, al riscaldamento di qualsiasi corpo, compresi ad esempio le case o gli esseri viventi, per via dell'irraggiamento solare. Questo processo dipende dalla radiazione solare dalla superficie esposta, dalla capacit\u00e0 di riflettere i raggi solari, dall'emittenza superficiale, dalla temperatura ambiente e dalla convezione termica dovuta al vento. Il processo raggiunge un equilibrio quando il calore ricevuto dal sole \u00e8 uguale al calore riflesso sommato al calore irradiato dall'oggetto e a quello perso per convenzione. Gli oggetti bianchi sono pi\u00f9 freddi degli altri perch\u00e9 le variabili da cui il processo dipende in misura maggiore sono collegate proprio alle propriet\u00e0 della superficie che sono influenzate dalla colorazione. Gli oggetti argentati si scaldano anche se sono eccellenti rilfettori perch\u00e9 emettono poco calore. La pelle umana e molti altri tessuti biologici, come quelli che compongono le foglie, hanno un'emittenza quasi perfetta (prossima all'unit\u00e0 in una scala che corre da 0 a 1) e quindi si mantengono fresche. \nBisogna notare che \u00e8 impossibile per un materiale essere un buon assorbitore ad una certa frequenza e allo stesso tempo un povero emettitore alla stessa frequenza (o viceversa). La differenza fra emissione ed assorbimento nasce perch\u00e9 la radiazione emessa da un corpo relativamente freddo come il corpo umano ha una frequenza molto minore che la radiazione emessa da un oggetto caldo come il sole. I materiali che non hanno un'alta emittenza per le basse frequenza ma emettono facilmente ad alta frequenza saranno molto pi\u00f9 freddi di materiali che si comportano al contrario."}
{"id": "1589893", "revid": "183976", "url": "https://it.wikipedia.org/wiki?curid=1589893", "title": "Tolosa FC", "text": ""}
{"id": "1589895", "revid": "183694", "url": "https://it.wikipedia.org/wiki?curid=1589895", "title": "Anner Bijlsma", "text": "Biografia.\nPer molti anni fu una figura preminente nel campo delle musiche per violoncello dell'epoca barocca.\nAnner Bijlsma studi\u00f2 con Carel van Boomkamp al Conservatorio Reale dell'Aia. Vinse il \"Prix d'excellence\" nel 1957, mentre nel 1959 ottenne il primo premio al concorso \"Pablo Casals Competition\" a Citt\u00e0 del Messico. Successivamente fu primo violoncello della \"Royal Concertgebouw Orchestra\" dal 1962 al 1968. Divenne docente di storia della musica all'Universit\u00e0 di Harvard nel 1982.\nScrisse il libro \"Bach, the Fencing Master\", un'analisi estetica e stilistica delle suite per violoncello di Bach. \nNel 1979 Bijlsma registr\u00f2, per la prima volta, le \"Sei suite per violoncello solo\" di Bach (BWV 1007-1012) con uno strumento d'epoca, seguendo la prassi esecutiva storica. Replic\u00f2 la registrazione della stessa opera nel 1992 adoperando il violoncello Stradivari Servais ed un violoncello piccolo a cinque corde."}
{"id": "1589897", "revid": "1993636", "url": "https://it.wikipedia.org/wiki?curid=1589897", "title": "Tavisupleba", "text": "Tavisupleba (in georgiano: \u10d7\u10d0\u10d5\u10d8\u10e1\u10e3\u10e4\u10da\u10d4\u10d1\u10d0) \u00e8 l'inno nazionale della Georgia.\nL'inno, il cui titolo significa \"libert\u00e0\", fu adottato nel 2004, insieme alla nuova bandiera nazionale, successivamente alla \"Rivoluzione delle rose\" che aveva portato alla destituzione di Eduard \u0160evardnadze. La musica, tratta dalle opere del compositore georgiano Zakaria Paliashvili, fu adattata in forma di inno da Ioseb Kechakmadze. L'autore dei versi \u00e8 David Magradze."}
{"id": "1589899", "revid": "121331201", "url": "https://it.wikipedia.org/wiki?curid=1589899", "title": "Luciano Pagliaro", "text": "Biografia.\nCugino del giurista Antonio Pagliaro, dopo avere iniziato nei ruoli della carriera direttiva del Ministero dell'Interno, \u00e8 entrato nella magistratura della Corte dei Conti nel 1972.\nAssegnato in Sicilia, ha svolto funzioni di magistrato istruttore presso la Sezione di controllo e di giudice presso la Sezione giurisdizionale.\n\u00c8 stato, altres\u00ec, componente delle Sezioni riunite della Corte dei conti per la Sicilia.\nSuccessivamente \u00e8 stato nominato Consigliere delegato della Sezione di controllo per la Regione Siciliana della Corte dei Conti.\nIl Consiglio di presidenza della Corte dei Conti, nell'adunanza del 31 gennaio 2008, lo ha nominato presidente della Sezione giurisdizionale della Corte dei conti per la Regione siciliana.\nNel luglio 2013 \u00e8 posto in congedo e viene nominato nuovo presidente Luciana Savagnone \n\u00c8 morto a Palermo all'et\u00e0 di 82 anni."}
{"id": "1589900", "revid": "46159", "url": "https://it.wikipedia.org/wiki?curid=1589900", "title": "J\u00e1nos Szapolyai", "text": ""}
{"id": "1589901", "revid": "287204", "url": "https://it.wikipedia.org/wiki?curid=1589901", "title": "Janos Szapolyai", "text": ""}
{"id": "1589904", "revid": "767487", "url": "https://it.wikipedia.org/wiki?curid=1589904", "title": "Euryapsida", "text": "Gli euriapsidi (Euryapsida) sono un raggruppamento di rettili, ora considerato polifiletico (cio\u00e8 composto da elementi che non sono riconducibili ad un antenato comune), che include forme prevalentemente marine dell'Era Mesozoica. Sono conosciuti anche con il nome di parapsidi. Gli euriapsidi sono caratterizzati da una sola finestra temporale, un'apertura dietro le orbite sotto la quale si articolano gli ossi postorbitale e squamosale. Anche i sinapsidi posseggono un'apertura dietro le orbite, ma in essi questa differisce perch\u00e9 \u00e8 al di sotto dell'articolazione tra postorbitale e squamosale. Attualmente si ritiene che gli euriapsidi siano a tutti gli effetti rettili diapsidi che hanno perso la finestra temporale inferiore. Non hanno discendenti diretti sopravvissuti fino ai giorni nostri. \nTra gli esempi di euriapsidi:"}
{"id": "1589907", "revid": "775372", "url": "https://it.wikipedia.org/wiki?curid=1589907", "title": "Costituzione sovietica del 1977", "text": "La Costituzione (legge fondamentale) dell'Unione delle Repubbliche Socialiste Sovietiche (\u041a\u043e\u043d\u0441\u0442\u0438\u0442\u0443\u0301\u0446\u0438\u044f (\u041e\u0441\u043d\u043e\u0432\u043d\u043e\u0301\u0439 \u0417\u0430\u043a\u043e\u0301\u043d) \u0421\u043e\u044e\u0301\u0437\u0430 \u0421\u043e\u0432\u0435\u0301\u0442\u0441\u043a\u0438\u0445 \u0421\u043e\u0446\u0438\u0430\u043b\u0438\u0441\u0442\u0438\u0301\u0447\u0435\u0441\u043a\u0438\u0445 \u0420\u0435\u0441\u043f\u0443\u0301\u0431\u043b\u0438\u043a) del 1977 o Costituzione brezhneviana (\"\u0411\u0440\u0435\u0436\u043d\u0435\u0432\u0441\u043a\u0430\u044f \u043a\u043e\u043d\u0441\u0442\u0438\u0442\u0443\u0446\u0438\u044f\" in russo) fu approvata il 7 ottobre 1977 dal Soviet Supremo e rimase in vigore, seppure con le profonde modifiche introdotte da Michail Gorba\u010d\u00ebv nel 1988, fino alla dissoluzione dell'Unione Sovietica sostituendo la Costituzione staliniana del 1936."}
{"id": "1589917", "revid": "697352", "url": "https://it.wikipedia.org/wiki?curid=1589917", "title": "Acciaio (disambigua)", "text": ""}
{"id": "1589918", "revid": "188668", "url": "https://it.wikipedia.org/wiki?curid=1589918", "title": "Costituzione Staliniana", "text": ""}
{"id": "1589921", "revid": "486946", "url": "https://it.wikipedia.org/wiki?curid=1589921", "title": "Al Ittihad Tripoli", "text": ""}
{"id": "1589922", "revid": "599013", "url": "https://it.wikipedia.org/wiki?curid=1589922", "title": "Peyton Manning", "text": "Fu scelto dai Colts come prima scelta assoluta nel Draft del 1998 dopo una carriera d'alto livello nel college football con i Tennessee Volunteers. \u00c8 figlio dell'ex quarterback della NFL Archie Manning e fratello maggiore dell'ex quarterback dei New York Giants, Eli Manning. Nel 2021 \u00e8 stato introdotto nella Pro Football Hall of Fame.\nManning \u00e8 stato il primo quarterback nella storia ad avere guidato alla vittoria del Super Bowl due diverse franchigie (i Colts nel 2006 e i Broncos nel 2015), record eguagliato da Tom Brady nel 2021 con i Tampa Bay Buccaneers. Detiene il record per il maggior numero di titoli di MVP della NFL con cinque e nel 2010 fu nominato ottavo miglior giocatore della storia dell'NFL, secondo la top 100 della stessa NFL, unico giocatore in attivit\u00e0 tra i primi dieci.\nDetiene diversi altri record NFL, tra cui quello per il maggior numero di yard passate in una singola stagione (5.477), per il maggior numero di passaggi da touchdown in stagione (55), per il maggior numero di stagioni consecutive con pi\u00f9 di 4.000 yard passate (6) e il maggior numero di stagioni totali da pi\u00f9 di 4.000 yard in carriera (14). Il suo passer rating in carriera (96,5) \u00e8 inoltre il sesto della storia della NFL e detiene il primato di tutti i tempi per i Colts di vittorie in carriera, yard passate in carriera, passaggi tentati, passaggi completati e touchdown su passaggio. Nel 2009 arriv\u00f2 al primo posto nella classifica di \"Sporting News\" dei giocatori della NFL. Lo stesso anno Fox Sports lo nomin\u00f2 giocatore del decennio. Da quando i Colts lo scelsero nel draft del 1998, la squadra ha avuto il pi\u00f9 alto tasso di conversione di terzi down (44,6%) e quarti down (61,1%) della NFL. Mentre stava guidando i Colts alla vittoria del Super Bowl XLI nel 2007, Manning aiut\u00f2 la squadra col record NFL del 56,1% sulle conversioni dei terzi down.\nPersonaggio dall'elevato valore commerciale fuori dal campo di football, Manning \u00e8 apparso in numerose pubblicit\u00e0 e sulle copertine dei videogiochi NFL Fever per Xbox, ha condotto un episodio di \"Saturday Night Live\" ed ha prestato la propria voce in un episodio de \"I Simpson\", in compagnia dei suoi fratelli, Eli e Cooper.\nLa gestione di Manning del pre-snap \u00e8 diventata una delle immagini pi\u00f9 famose nella NFL. Generalmente, nella NFL, prima di ogni azione la squadra di attacco si raduna per decidere lo schema da utilizzare, formando il cosiddetto \"huddle\"; invece Manning e i Colts quasi sempre evitavano di riunirsi nello \"huddle\", preferendo un attacco in tutta velocit\u00e0 dalla linea di scrimmage.\nCarriera universitaria.\nManning gioc\u00f2 con i Tennessee Volunteers, squadra rappresentativa dell'Universit\u00e0 del Tennessee. Divenne il leader di tutti i tempi di Tennessee con 11.201 yard passate e 89 touchdown, vincendo 39 gare su 45 da titolare, superando il record della Southeastern Conference (SEC) per vittorie in carriera. Il 9 gennaio 2017, un anno dopo il suo ritiro, Manning fu inserito nella College Football Hall of Fame.\nCarriera professionistica.\nIndianapolis Colts.\nManning nel Draft NFL 1998 fu selezionato come 1\u00aa scelta assoluta dagli Indianapolis Colts. Debutt\u00f2 nella NFL il 6 settembre 1998 contro i Miami Dolphins. Dal suo esordio alla stagione 2010, Manning non salt\u00f2 una sola partita da titolare.\n1998: stagione da rookie.\nNella sua stagione da debuttante, Manning pass\u00f2 per 3.739 yard con 26 touchdown, stabilendo cinque diversi record per un rookie nella NFL, compreso il maggior numero di passaggi da touchdown in una stagione e fu incluso nell'NFL All-Rookie First Team. La prima vittoria di Manning giunse con un altro quarterback rookie, l'amico Ryan Leaf, 17\u201312 sui Chargers. Settimane dopo, Manning dovette vedersela con Steve Young; in quell'occasione lanci\u00f2 per 3 touchdown, eguagliando il primato per un rookie dei Colts, ma i 49ers calciarono il field goal della vittoria, 34\u201331. In novembre, contro i Jets, Manning lanci\u00f2 3 touchdown nella vittoria 24\u201323; per questa prestazione fu nominato giocatore offensivo della settimana della AFC. Fu il primo drive che port\u00f2 alla vittoria della carriera di Manning quando pesc\u00f2 Marcus Pollard con il passaggio da touchdown vincente. Manning fu certamente la nota positiva della stagione 1998 per i Colts ma ebbe anche il record negativo della lega con 28 intercetti e la squadra fatic\u00f2, finendo con un record di 3-13 ed una difesa che concesse pi\u00f9 di 27 punti a gara. I Colts persero molte partite di pochi punti, comprese cinque partite in cui erano stati in vantaggio di dieci o pi\u00f9 punti.\n1999: prima stagione da 4.000 yard.\nI Colts aprirono la stagione 1999 con una vittoria 31\u201314 su Buffalo ma la settimana seguente sprecarono un vantaggio di 28\u20137 sui Patriots e persero. Dopo aver superato San Diego 27\u201319 in una gara dove Manning lanci\u00f2 per 400 yard, e fu nominato giocatore offensivo della settimana della AFC, persero nuovamente contro Miami. I Colts risposero vincendo 11 delle rimanenti 12 gare, terminando 13\u20133 e vincendo la division AFC East. Le 10 gare vinte in pi\u00f9 rispetto alla stagione precedente stabilirono un record NFL.Col secondo miglior record della AFC, i Colts si guadagnarono il bye al primo turno e affrontarono Tennessee in quello successivo. I Colts persero 19\u201316 contro i futuri partecipanti al Super Bowl e Manning fu tenuto ad un solo touchdown su corsa. Manning termin\u00f2 l'anno con 4.135 yard su passaggio e 26 touchdown, fu premiato con la selezione nel Second-team All-Pro e convocato per il primo Pro Bowl. Durante l'evento pass\u00f2 per 270 yard con 2 touchdown.\n2000.\nI Colts iniziarono male la stagione 2000. Dopo una vittoria nella gara di apertura contro Kansas City, persero 21\u20130 contro i Raiders. Nel Monday Night successivo si rifecero con una vittoria su Jacksonville 43\u201314 dove Manning pass\u00f2 per 430 yard e 4 touchdown, venendo premiato come AFC Offensive Player of the Week per questa prestazione. I Colts vinsero quattro delle successive 5 partite, compresa una contro New England in cui Manning mise insieme il primo passer rating perfetto della sua carriera. In seguito essi persero 4 delle successive 5 partite. Dopo ci\u00f2 i Colts si ripresero, vincendo le 3 gare rimanenti, compresa una vittoria 31\u201310 su Minnesota nella settimana 17. Manning pass\u00f2 per 4 touchdown in quella vittoria e vinse nuovamente il premio AFC Offensive Player of the Week, dando ai Colts un record di 10\u20136 e centrando la wild card dei playoff. Nel primo turno di playoff, i Colts furono sconfitti dai Dolphins, 23\u201317 nei tempi supplementari. Manning pass\u00f2 per 194 yard ed un touchdown. Egli termin\u00f2 la stagione con 4.413 yard su passaggio e 33 touchdown entrando nuovamente nel Second-team All-Pro e nel Pro Bowl. Al Pro Bowl, Manning lanci\u00f2 due passaggi da touchdown.\n2001.\nManning e i Colts introdussero nella lega la loro nuova firma con l'attacco senza la mischia prima degli snap usandola efficacemente nella prima settimana con una vittoria sui Jets per 45\u201324. Due settimane dopo (le gare della seconda settimana non vennero disputate a causa degli attacchi dell'11 settembre), i Colts si portarono sul 2\u20130 con una vittoria su Buffalo, grazie alla prestazione di Manning con 421 yard passate. Il quarterback fu nominato AFC Offensive Player of the Week per questa gara. La settimana seguente, i Colts persero contro New England e continuarono il loro momento negativo perdendo anche le due gare successive. I Colts per un po' si ripresero, vincendo due gare, ma perdendo sette delle ultime nove, compresa una sconfitta casalinga 40-21 coi 49ers. Manning lanci\u00f2 il suo massimo in carriera di intercetti in quella partita, con coach Jim Mora che afferm\u00f2: \"Playoff? non mi parlate di playoff. Mi state prendendo in giro. Playoff? Sto solo cercando di vincere una partita, un'altra partita\" in conferenza stampa. Malgrado un record di 6-10, Manning termin\u00f2 la stagione con 4.131 yard passate, 26 passaggi da touchdown e 4 touchdown su corsa con l'attacco che fu il secondo per punti della lega. Ad ogni modo, la difesa concesse il maggior numero di punti a partita e Jim Mora fu licenziato a fine stagione.\n2002.\nTony Dungy divent\u00f2 il secondo coach nella carriera di Manning in NFL. I Colts iniziarono la stagione 2002 con record di 4\u20131, prima di perdere una striscia di 3 partite consecutive che li portarono sul 4\u20134. I Colts risposero vincendo tutte le partite rimanenti tranne due, compresa una vittoria a sorpresa 35\u201313 sugli Eagles in cui Manning ebbe un passer rating perfetto per la seconda volta in carriera, dando alla squadra un record finale di 10-6 ed un posto nella post-season. Ad ogni modo i Colts furono battuti nettamente dai Jets nel Wild Card game, 41\u20130, con Manning che pass\u00f2 solo per 137 yard. Concluse la stagione con 4.200 yard passate e 27 TD, venendo convocato nuovamente per il Pro Bowl. L\u00ec 5 passaggi su 11 per 100 yard ed un touchdown.\n2003: Prima volta MVP.\nIl 2003 dei Colts inizi\u00f2 con un perfetto 5\u20130, compreso un netto 55\u201321 sui Saints in cui Manning gioc\u00f2 la sua terza partita con un passer rating perfetto, lanciando l'allora primato in carriera di 6 touchdown e guadagnandosi il titolo di AFC Offensive Player of the Week. Nel Monday Night Football contro i Buccaneers campioni in carica, Manning e i Colts erano in svantaggio 35-14 negli ultimi cinque minuti. Dopo un drive veloce chiuso con un TD, i Colts recuperarono l'onside kick. Manning lanci\u00f2 un passaggio da touchdown da 28 yard per Marvin Harrison sul quarto &amp; 6 portando il punteggio a 35-28. Con 1:41 rimanente, Manning riebbe indietro la palla e guid\u00f2 la squadra con drive da 85 yard e il passaggio da TD del pareggio. Nei supplementari i Colts calciarono il field goal della vittoria con l'incredibile punteggio di 35-38. Fu la prima ed unica volta nella storia della NFL che una squadra vincesse una partita dopo essere stata in svantaggio di 21 punti negli ultimi quattro minuti del tempo regolamentare. Manning chiuse la partita con 386 yard passate.\nDopo una sconfitta nei supplementari contro Carolina, i Colts vinsero tutte le rimanenti gare tranne 3, terminando 12\u20134. Il 30 novembre i Colts ospitarono i Patriots, i quali avevano un record di 9-2 Patriots, nella partita che avrebbe segnato l'inizio della maggior rivalit\u00e0 della NFL nell'arco della decade. I Colts erano in svantaggio 31-10 verso la fine del terzo quarto quando Manning lanci\u00f2 tre passaggi da TD nell'arco di sei minuti pareggiando la partita. Nuovamente sotto per 38-34 nei minuti finali, i Colts ebbero tre giocate sulla linea delle 1 yard per tentare di segnare il touchdown vincente. Edgerrin James fu fermato nel quarto down da Willie McGinest ed i Patriots vinsero. Nella settimana 14 nella vittoria su Atlanta, Manning lanci\u00f2 per 5 touchdown venendo nominato giocatore della settimana per la seconda volta. Vinse inoltre il premio di giocatore offensivo della AFC del mese di ottobre.\nNei playoff, nel turno delle Wild Card, Manning e i Colts sconfissero i Denver Broncos 41\u201310, la sua prima vittoria nei playoff. Peyton pass\u00f2 per 377 yard e 5 touchdown nella, nuovamente con un perfetto passer rating, il secondo della stagione ed il quarto in carriera. Dopo la gara, Manning fu premiato come miglior giocatore della settimana per la terza volta in stagione. Nel turno seguente, Manning guid\u00f2 i Colts alla vittoria 38\u201331 sui Kansas City Chiefs. Entrambe le squadre non calciarono alcun punt nella partita. Nella finale della AFC, Manning fu fermato dai New England Patriots e dalla loro fortissima difesa, mettendo insieme il terzo peggior passer rating della carriera con 35,5. La difesa dei Patriots lo intercett\u00f2 quattro volte e gli inflisse quattro sack, coi Colts che persero 24\u201314.\nDurante la stagione, Manning fu nominato giocatore offensivo del mese dell'AFC a settembre ed alla fine co-MVP della stagione, insieme al quarterback dei Titans Steve McNair. Manning ricevette inoltre il premio ESPY come miglior giocatore NFL. Manning guid\u00f2 la lega con 4.267 yard passate e lanci\u00f2 29 touchdown; fu inserito nel First-team All-Pro e venne convocato per il Pro Bowl dove pass\u00f2 per 342 yards e 3 touchdown, perdendo 55-52.\n2004: Secondo MVP.\ni Colts nel 2004 aprirono la stagione con una sconfitta 27\u201324 coi Patriots, dopo che Mike Vanderjagt sbagli\u00f2 il field goal del pareggio nei secondi finali della partita. I Colts vinsero le quattro gare successive compreso un 45\u201331 su Green Bay in cui Manning lanci\u00f2 5 touchdown, vincendo il premio AFC Offensive Player of the Week. Le due partite successive coincisero con le sconfitte contro Jacksonville e Kansas City, malgrado Manning abbia lanciato per un totale di 840 yard nelle due gare. I Colts si ripresero vincendo 8 partite consecutive prima di perdere l'ultima gara della stagione regolare contro Denver, una gara in cui Manning gioc\u00f2 solo la prima serie. Durante il mese di novembre, Manning fu nominato AFC Offensive Player of the Week due volte; una volta per la sua prestazione da 5 touchdown nel netto 49\u201314 su Houston e una per il 41\u20139 su Detroit il Giorno del ringraziamento in cui pass\u00f2 6 touchdown in meno di tre quarti. Grazie alle sue prestazioni di novembre, Manning vinse il premio di giocare offensivo del mese dell'AFC. Fu nominato AFC Offensive Player of the Week per la quarta volta nella settimana 16 contro San Diego dove guid\u00f2 i Colts alla vittoria 34\u201331 dopo aver rimontato 15 punti nell'ultimo quarto. Con i Colts bloccati sul quarto e 4 nelle loro 26 yard, Manning fece uscire il punter dal campo e complet\u00f2 un passaggio da 19 yard per Reggie Wayne per il primo down. Termin\u00f2 quel drive con un passaggio da TD da 21 yard per Brandon Stokley, il suo 49\u00ba della stagione, superando il record di Dan Marino di 48. Dopo la conversasione da due punti del pareggio, Manning ebbe la palla per primo nei tempi supplementari che fu vinto con un field goal. I Colts con quella vittoria si classificarono al terzo posto nel tabellone della AFC.\nDurante la stagione, Manning pass\u00f2 per 4.557 yard con passer rating da record di 121,1 (superato nel 2011 da Aaron Rodgers) e il gi\u00e0 citato record di 49 passaggi da touchdown. Per il secondo anno consecutivo fu nominato miglior giocatore della stagione con 49 voti su 50, vinse il premio di giocatore offensivo dell'anno e fu nominato miglior giocatore NFL agli ESPY Awards per il secondo anno consecutivo; Manning ricevette inoltre un altro ESPY Award per il record dei 49 TD pass. I Colts finirono con un record di 12\u20134 e il secondo titolo della AFC South consecutivo. Tre ricevitori dei Colts ebbero pi\u00f9 di 1.000 yards e 10 touchdown quella stagione, un altro record. Le statistiche del sito Football Outsiders calcolarono che Manning ebbe la miglior stagione di sempre per un quarterback nel 2004.\nNel turno delle Wild Card contro Denver, Manning pass\u00f2 per 458 yard e 4 touchdown. La stagione dei Colts del 2004 termin\u00f2 nuovamente a Foxborough la settimana successiva con la sconfitta 20\u20133 contro New England, con Manning che ebbe un rating di 69,3, il pi\u00f9 basso stagionale. Fu la settima sconfitta consecutiva di Manning coi Patriots a Foxborough ed i tre punti dei Colts furono il loro minimo dalla gara di apertura della stagione 2003. Manning fu nominato del titolare del Pro Bowl; al Pro Bowl, pass\u00f2 3 touchdown nella vittoria 38\u201327 e fu nominato MVP dell'incontro. Manning fu anche introdotto unanimemente nel First-team All-Pro.\n2005.\nNel 2005, i Colts ebbero una difesa molto migliorata rispetto agli anni precedenti. Messo insieme ci\u00f2 col proprio attacco, essi vinsero le prime 13 partite, compresa la rivincita 40\u201321 sui vincitori degli ultimi due Super Bowl, New England. Questa fu la prima vittoria in trasferta di Manning sui Pats su 8 tentativi ed i suoi 3 touchdown gli fecero vincere il premio di AFC Offensive Player of the Week. All'inizio della settimana 15, i Colts avevano un perfetto 13\u20130 come record, si erano assicurati la vittoria della AFC South ed il vantaggio casalingo in tutte le partite dei playoff. Tuttavia, Tony Dungy decise di far giocare tutti i propri titolari contro i Chargers. I Colts giocarono una gara mediocre con San Diego e persero presto le possibilit\u00e0 di vincere; il punteggio finale fu di 26\u201317. Manning fin\u00ec la stagione con 3.747 yard passate, la prima volta che scese sotto le 4.000 dalla sua stagione da rookie nel 1998, principalmente dovuto al fatto che Manning rimase in panchina per la maggior parte del tempo delle ultime due partite, non avendo la squadra altri traguardi da conquistare. Il suo rating di 104,1 fu il migliore della lega in quella stagione.\nNei playoff i Pittsburgh Steelers fecero visita all'RCA Dome nel secondo turno dei playoff. Nel quarto quarto, con pochi minuti rimanenti sul cronometro, Manning lanci\u00f2 l'intercetto che poi si sarebbe rivelato quello che avrebbe chiuso la gara ad opera di Troy Polamalu. I Colts poi andarono per tentare di segnare il field goal che avrebbe chiuso il match. Sul quarto down, Manning sub\u00ec un sack sulla goal linee la gara sembr\u00f2 finita con gli Steelers che erano ad una yard dal touchdown. Nella giocata seguente per\u00f2, ci fu un fumble di Jerome Bettis raccolto dal difensore dei Colts Nick Harper che sembrava avere un percorso abbastanza agevole per andare a segnare il punto della vittoria. Questo non accadde perch\u00e9 il quarterback degli Steelers Ben Roethlisberger si tuff\u00f2 di fronte ad Harper placcandolo ad una gamba e salvando la sua squadra dal touchdown. Successivamente i Colts arrivarono 27 yard, prima che Mike Vanderjagt sbagliasse il field goal a tempo ormai scaduto.\nManning giunse secondo nella votazioni per l'MVP stagionale dietro Shaun Alexander, chiudendo la sua striscia di due anni. Vinse il premio Uomo dell'Anno Walter Payton Man of the Year e fu nominato FedEx Air Player of the Year, insieme a Tom Brady e Carson Palmer. Manning fu inserito nella prima formazione ideale per il terzo anno consecutivo e convocato per il Pro Bowl dove pass\u00f2 per un TD ed ebbe tre intercetti.\n2006: Vittoria del Super Bowl.\nManning apr\u00ec la stagione 2006 contro i New York Giants di suo fratello Eli nel Sunday Night Football (il primo \"Manning Bowl\"). Fu la prima gara della storia della NFL in cui i quarterback titolari erano due fratelli e la squadra di Peyton vinse 26-21. Manning pass\u00f2 per 400 yard contro i Texans in una vittoria 43-24, guadagnandosi il titolo di AFC Offensive Player of the Week. Vinse nuovamente questo premio per le 345 yard e i 4 passaggi da TD contro i Redskins nella settimana 7). Un secondo viaggio a New York, questa volta per sfidare i Jets, produsse un'altra vittoria per i Colts. Dopo essere passati in vantaggio due volte nel quarto periodo, Manning dovesse guidare un terzo drive vincente, questa volta terminato con una QB sneak da una yard e il TD su corsa vincente nell'ultimo minuto, per un punteggio finale di 31-28.\nA Denver Manning guid\u00f2 nuovamente altri tre drive finiti a punti vincendo 34-31. Peyton complet\u00f2 32 passaggi su 39 per 345 yard e 3 TD. Dopo una seconda vittoria consecutiva su New England ed una vittoria casalinga su Buffalo, i Colts erano l'ultima squadra imbattuta sul 9-0. La loro prima sconfitta avvenne a Dallas. Rallentati da una difesa sulle corse che concedeva oltre 100 yard a partita, i Colts stavano erano 11-4 prima della partita finale. Contro Miami, Manning lanci\u00f2 per 282 yards, 2 TD ed un altro TD su corsa. I Colts vinsero 27-22, vinsero l'AFC South ed ottennero il terzo posto nel tabellone della AFC. Manning fu nominato AFC Offensive Player of the Week. Termin\u00f2 la stagione regolare con 4.397 yard passate e guidando la lega con 31 passaggi da touchdown. Anche il suo passer rating (101,0) fu il pi\u00f9 alto della lega per il terzo anno consecutivo. Manning contribu\u00ec a stabilire il record NFL per il tasso di conversione di terzi down in una stagione (56,1%).\nMalgrado tre intercetti, Manning complet\u00f2 30 passaggi su 38 ed i Colts batterono i Kansas City Chiefs nel turno delle wild card 23\u20138. La settimana seguente furono limitati a 5 field goal senza TD ma sconfissero i Baltimore Ravens 15\u20136. Nella finale della AFC contro i rivali Patriots, i Colts si seguente i Colts si ritrovarono in svantaggio 14\u20133 dopodich\u00e9 Manning lanci\u00f2 un intercetto che fu ritornato in TD da Asante Samuel dando a New England un vantaggio di 21-3. Manning guid\u00f2 i Colts a segnare 32 nel secondo tempo per la vittoria 38-34. La segnatura finale giunse alla fine dell'ultimo periodo quando Manning guid\u00f2 i Colts ad un drive di 80 finito con un touchdown e passando in vantaggio per la prima volta nella partita. Egli termin\u00f2 la gara con 349 yard passate ed 2 TD (1 su corsa). La rimonta fu la pi\u00f9 larga nella storia di una finale di conference.\nManning guid\u00f2 i Colts alla vittoria 29\u201317 sui Chicago Bears nel Super Bowl XLI e fu votato Super Bowl MVP. Manning, che era stato criticato per aver fallito le grandi partite in passato, esorcizz\u00f2 questo suo demone con la vittoria. \"I precedenti erano stati deludenti quando la nostra squadra \u00e8 uscita presto\" disse ai giornalisti \"In qualche modo siamo riusciti ad imparare da quelle sconfitte che ci hanno reso una squadra migliore.\" Per il suo ruolo nella cavalcate dei Colts, Manning fu premiato da ESPY col titolo di Best Championship Performance. Manning fu nuovamente convocato per il Pro Bowl ed inserito nella seconda squadra ideale; nel Pro Bowl gioc\u00f2 solo due, passando per 67 yard. In seguito alla vittoria del Super Bowl, acconsent\u00ec a ristruttura il suo contratto per far risparmiare ai Colts 8,2 milioni di dollari nel salary cap.\n2007.\nI Colts di Manning aprirono la stagione con 7 vittorie, portandolo al match con gli imbattuti Patriots in un match soprannominato \"Super Bowl 41.5\". Manning e Addai aiutarono i Colts ad essere in vantaggio 13\u20137 e alla fine del primo tempo ed un TD all'inizio del quarto periodo port\u00f2 il risultato sul 20\u201310. Ad ogni modo, Brady guid\u00f2 i Patriots con due touchdown alla scadere, causando a Manning la prima sconfitta stagionale 24\u201320. Manning termin\u00f2 la gara con 225 yard passate, un touchdown passato ed uno su corsa.\nManning non si riprese bene dalla sconfitta. Contro i San Diego Chargers lanci\u00f2 la sua peggior prestazione in carriera e record di franchigia con 6 intercetti. Malgrado ci\u00f2, riusc\u00ec a riportare i Colts in partita da 23-0 a 23\u201321, dando ad Adam Vinatieri l'opportunit\u00e0 di passare in vantaggio con un field goal dalle 29 yard. L'errore di Vinatieriport\u00f2 la squadra sul 7\u20132. Manning non gioc\u00f2 particolarmente bene nemmeno contro i Kansas City Chiefs, non lanciando alcun touchdown. Ad ogni modo, guid\u00f2 i Colts al drive finale conclusosi col field goal vincete, correndo per 2 yard sul quarto e 1. Manning fin\u00ec la gara con 163 yard passate, superando le 40.000 in carriera. La vittoria fu la 100\u00aa di Manning in carriera. I Colts vinsero le successive 5 gare, vincendo la AFC South e guadagnando il numero 2 nella AFC. Nella partita finale della stagione regolare, Manning gioc\u00f2 due sole serie prima di essere sostituito dalla riserva Jim Sorgi; i Colts persero contro i Titans, 16\u201310. Manning fin\u00ec la stagione con 4.040 yard passate, 31 touchdown ed un rating di 98,0. Nel divisional round, Manning e i Colts persero coi Chargers, 28\u201324. Manning port\u00f2 i Colts in vantaggio per 4 volte ma non riusc\u00ec a far segnare il TD finale della vittoria. Manning termin\u00f2 la gara con 402 yard passate e 3 touchdown. Peyton fu inquadrato diverse volte nel Super Bowl XLII mentre tifava per il fratello Eli ed i New York Giants nella loro clamorosa vittoria sui New England Patriots. Manning fu nominato titolare del Pro Bowl dove pass\u00f2 per 147 yard ed un touchdown in tre serie.\n2008: Terzo MVP.\nIl 14 luglio 2008, Manning si sottopose ad un intervento chirurgico per rimuovere una borsa sierosa infetta dal suo ginocchio sinistro. Manning, che doveva portare un tutore al ginocchio sin dal college, rimase in panchina per tutte le gare della pre-stagione e salt\u00f2 la maggior parte del training camp.\nNella prima gara al nuovo Lucas Oil Stadium, i Colts persero 29\u201313 coi Chicago Bears. La settimana seguente vinsero coi Vikings dopo essere stati sotto di 15 punti con Manning che pass\u00f2 per 311 yard. Nella terza partita i Colts persero coi Jaguars mentre la settimana seguente Manning dovette ribaltare la partita dopo aver iniziato in svantaggio il quarto quarto vincendo contro i Texans, con Peyton che pass\u00f2 3 TD in poco pi\u00f9 di due minuti.\nDopo sei partite i Colts affrontarono gli imbattuti Titans, perdendo dopo essere stati in vantaggio, perdendo notevoli possibilit\u00e0 di vincere la division. Nell'ottava giornata Manning e i Colts superarono gli storici rivali dei Patriots, privi di Tom Brady, portandosi sul 4-4.\nNella decima giornata Manning lanci\u00f2 3 TD per la 50\u00aa volta in carriera aiutando i Colts a battere gli Steelers in trasferta per la prima volta dal 1968. A San Diego, Manning lanci\u00f2 per 255 yard, 2 TD ed un intercetto nella vittoria 23\u201320. Quell'intercetto mise fine al suo record in carriera di 140 passaggi senza intercetti.\nNella vittoria 35\u20133 si Cincinnati Bengals, Manning pass\u00f2 3 TD con 26 su 32 per 277 yard. Questo segn\u00f2 l'11 stagione consecutiva da pi\u00f9 di 20 TD di Manning, la seconda pi\u00f9 lunga della storia.\nNecessitando di una vittoria per centrare il quinto posto nei playoff, Manning gioc\u00f2 una delle migliori partite della carriera a Jacksonville nel Thursday Night Football. L\u00ec complet\u00f2 i primi 17 passaggi della sua partita, avvicinandosi al record NFL di 24 di Donovan McNabb (compresi gli ultimi 6 della partita precedente). Manning fin\u00ec con 29/34 nei passaggi per 364 yard e 3 TD, incrementando il suo record NFL di stagioni da 25 TD a 11. Manning vinse il premio di AFC Offensive Player of the Week per la terza volta nel 2008. Conquist\u00f2 tale onore per la 19\u00aa volta superando Dan Marino, recordman della specialit\u00e0 da quando il premio fu istituito nel 1984. A fine stagione Manning super\u00f2 nuovamente le 4.000 yard, aumentando il proprio record NFL. A fine stagione fu nominato MVP per la terza volta, pareggiando il record di Brett Favre.\nNei playoff i Colts sfidarono la loro nemesi della stagione precedente, i Chargers. Sotto 14-10 alla fine del primo tempo, i Colts passarono in vantaggio ma i Chargers pareggiarono e furono necessari i tempi supplementari. San Diego vinse il lancio della moneta estromettendo nuovamente Manning e i Colts dai playoff.\n2009: Quarto MVP e seconda apparizione al Super Bowl.\nNella stagione 2009, Manning inizi\u00f2 battendo i Jaguars e lanciando per 301 yard nella prima partita col nuovo allenatore Jim Caldwell. Con la vittoria sui Dolphins nella seconda giornata, la 119\u00aa in carriera, Manning raggiunse Johnny Unitas al quinto posto della classifica. I Colts iniziarono la stagione vincendo le prime 14 partite e perdendo solo le ultime 2. Nella settimana 15 Manning super\u00f2 nuovamente le 4.000 yard passate mentre la settimana successiva divenne il quarto quarterback della storia a passare pi\u00f9 di 50.000 yard in carriera.\nRicevuto il bye per il primo turno di playoff, i Colts superarono i Baltimore Ravens 20-3 con Manning che pass\u00f2 due TD e 246. Nella finale dell'AFC contro la forte difesa dei Jets, Peyton pass\u00f2 per 377 yard e 3 TD, raggiungendo il secondo Super Bowl in carriera. Manning stabil\u00ec un record per i playoff con la sua settima partita da 300 yard.\nNel Super Bowl XLIV contro i New Orleans Saints, i Colts persero 31-17 dopo aver iniziato con un vantaggio di 10-0 e Manning che fece un passaggio da TD di 96 yard (record pareggiato). Peyton fin\u00ec con 333 yard passate che non furono sufficienti per vincere la partita, portando il suo record nella post season a 9-9. A fine anno venne comunque premiato come MVP della stagione per la quarta volta, un nuovo record.\n2010.\nLa stagione 2010 inizi\u00f2 per Manning con una sconfitta coi Texans in cui il giocatore stabil\u00ec il suo record di passaggi tentati (57) e completati (40) passando anche per 3 TD e 433 yard, la quarta prestazione in una gara d'apertura della storia. I Colts si ripresero vincendo le 9 partite seguenti prima di perdere contro i soliti Patriots, partita in cui Manning lanci\u00f2 4 TD per la 22\u00aa volta in carriera, raggiungendo Dan Marino al secondo posto in questa classifica. A quella seguirono altre 2 sconfitte prima che i Colts vincessero le ultime 4 della stagione. Durante l'ultima gara di stagione regolare, Manning part\u00ec titolare per la 208\u00aa volta consecutiva, superando il record di Gene Upshaw. Manning fin\u00ec la stagione col record NFL di 450 completi su 679 tentativi (secondo nella storia) ed un record in carriera di 4700 yard passate.\nNei playoff, i Colts persero nel turno delle Wild Card contro i New York Jets 17-16 in una gara molto equilibrata. Manning ebbe un 18/26 nei passaggi per 225 yard ed un TD.\n2011: Fuori per tutta la stagione.\nI Colts applicarono la franchise tag su Manning il 15 febbraio 2011. Il 30 luglio 2011, i Colts fecero firmare a Manning un contratto quinquennale da 90 milioni di dollari durante le cui negoziazioni chiar\u00ec di non voler puntare a diventare il giocatore pi\u00f9 pagato della NFL.\nDopo un'operazione al collo il 23 maggio 2011, il 7 settembre 2011 i Colts misero ufficialmente Manning fuori dal roster per la prima stagionale per la gara di apertura contro Houston, mettendo fine alla sua striscia di 208 gare da titolare consecutive (227 compresi i playoff); i Colts firmarono il ritirato Kerry Collins facendone il quarterback titolare ad interim. Dopo aver esaminato varie opzioni, Manning ebbe un'altra operazione l'8 settembre 2011. L'operazione fu per contrastare la fusione di due vertebre cervicali e il periodo di convalescenza sarebbe dovuto andare dai due ai tre mesi.\nManning disse di non aver intenzione di giocare nella stagione ma che non avrebbe contrastato la decisione della dirigenza in caso di necessit\u00e0 di farlo giocare. Manning inizi\u00f2 nuovamente ad allenarsi a lanciare il pallone col compagno Joseph Addai a met\u00e0 dicembre. Alla fine, Manning non gioc\u00f2 nemmeno una gara nel 2011, con i Colts che ebbero un record di 2\u201314, il peggiore della lega. Malgrado ci\u00f2, a fine stagione Manning fu votato al 50\u00ba posto nella NFL Top 100, l'annuale classifica dei migliori cento giocatori della stagione.\nL'addio ai Colts.\nIl 7 marzo 2012, in un'intensa conferenza stampa congiunta, Manning e la franchigia dei Colts, rappresentata dal proprietario Jim Irsay, annunciarono la fine della loro avventura insieme durata 14 anni. I Colts, reduci dalla stagione col peggior record della NFL ed in possesso della prima scelta assoluta nel Draft NFL 2012, decisero di iniziare la ricostruzione, partendo da un nuovo general manager, un nuovo capo-allenatore ed un nuovo quarterback titolare. Manning dichiar\u00f2 che si sarebbe sentito per tutta la vita un giocatore dei Colts, indipendentemente dalla squadra per cui sarebbe andato a firmare mentre Irsay disse che la squadra aveva in progetto di ritirare il numero 18 indossato da Peyton, in modo che non fosse pi\u00f9 indossato da nessuno. Nella stessa conferenza stampa, Manning disse che la strada verso la sua completa riabilitazione dopo gli infortuni stava proseguendo bene e di non aver pi\u00f9 nulla da dimostrare, negando tuttavia di aver gi\u00e0 deciso in quale squadra avrebbe giocato nella stagione 2012.\nNei giorni seguenti l'addio ai Colts, Manning si incontr\u00f2 con i rappresentanti dei Denver Broncos, dei Miami Dolphins, degli Arizona Cardinals, Tennessee Titans e dei San Francisco 49ers.\nDenver Broncos.\n2012.\nIl 19 marzo 2012, Manning decise di firmare per i Denver Broncos. Il giorno seguente sigl\u00f2 un contratto quinquennale del valore di 96 milioni di dollari. Ai Broncos, Manning decise di mantenere il numero 18, dopo una conversazione con l'ex quarterback della franchigia Frank Tripucka che lo autorizz\u00f2 a portare il suo ex numero malgrado fosse stato ritirato dalla squadra.\nIl 9 settembre 2012, nella prima gara con la nuova maglia e scendendo in campo per la prima volta dopo 610 giorni, Manning gioc\u00f2 bene nella vittoria dei Broncos contro gli Steelers per 31-19, completando 19 passaggi su 26 tentativi per 253 yard e 2 touchdown con cui super\u00f2, terzo nella storia della lega, i 400 in carriera. Fu il pi\u00f9 rapido giocatore a compiere tale impresa: 209 partite, contro le 227 di Dan Marino e le 228 di Brett Favre. \nNella settimana 4 i Broncos vinsero la seconda gara della stagione per 38-6 contro gli Oakland Raiders: Manning pass\u00f2 per 338 yard e 3 touchdown. Nella settimana 6 guid\u00f2 i Broncos a una improbabile rimonta contro i Chargers nel Monday Night Football: in svantaggio 24-0 alla fine del primo tempo, Manning lanci\u00f2 tre passaggi da touchdown nel secondo tempo con Denver che segn\u00f2 35 punti consecutivi e vinse 35-24.\nDopo la settimana di pausa, divenne il quarto giocatore della storia a passare oltre trecento yard e 3 touchdown per quattro gare consecutive. A fine mese fu premiato come miglior giocatore offensivo di ottobre della AFC dopo aver completato il 74% dei suoi passaggi con 9 touchdown a fronte di un solo intercetto subito in tre gare.\nNella settimana Manning e Broncos superarono i Carolina Panthers col quarterback che pass\u00f2 301 yard e il 420\u00ba passaggio da touchdown della carriera, raggiungendo Dan Marino al secondo posto di tutti i tempi. Nell'undicesimo turno, Manning, con 270 yard e 3 touchdown (1 intercetto), guid\u00f2 i Broncos a un'altra vittoria sui Chargers, la sua 148\u00aa come quarterback titolare, raggiungendo John Elway al secondo posto per il massimo nella storia.\nA fine anno Manning fu convocato per il dodicesimo Pro Bowl in carriera. Con una striscia di 11 vittorie consecutive, Manning e i Broncos conclusero col miglior record della AFC. La sua stagione regolare termin\u00f2 con 4.659 yard passate, 37 passaggi da touchdown (terzo nella lega), 11 intercetti e il secondo miglior passer rating della NFL dietro ad Aaron Rodgers. Il 12 gennaio 2013 fu inserito nel First-team All-Pro.\nLa grande stagione personale di Manning si concluse nel peggiore dei modi il 12 gennaio 2013 nel divisional round dei playoff. Contro i Ravens, in uno Sports Authority Field at Mile High congelato, in vantaggio di sette punti a un minuto dal termine, i Broncos prima si fecero rimontare e poi furono sconfitti con un field goal dopo due tempi supplementari, causato da un intercetto subito dal quarterback che consent\u00ec a Baltimore di calciare da una posizione di campo favorevole. Manning termin\u00f2 la gara con 290 yard passate, 3 touchdown, 2 intercetti e un fumble perso.\nIl 2 febbraio 2013, la notte prima del Super Bowl XLVII, Manning fu premiato con l'NFL Comeback Player of the Year Award. A fine anno fu posizionato al numero 2 nella classifica dei migliori cento giocatori della stagione.\n2013: stagione dei record, quinto MVP e sconfitta nel Super Bowl.\nNella prima gara della stagione 2013, Manning e i Broncos si vendicarono dei Ravens che li avevano eliminati dai playoff nella stagione precedente, battendoli 49-27. Il quarterback disput\u00f2 un'altra prestazione storica, pareggiando il record NFL di 7 passaggi da touchdown in una partita, appartenente a Sid Luckman, Adrian Burk, George Blanda, Joe Kapp e Y.A. Tittle (in seguito pareggiato anche da Nick Foles e Drew Brees). Nella stessa gara raggiunse anche Brett Favre con la ventitreesima gara da almeno 4 touchdown passati e Drew Brees con la settima da almeno cinque touchdown. Per questa prestazione fu premiato per la nona volta in carriera come quarterback della settimana e come giocatore offensivo della AFC della settimana. La settimana successiva vi fu il terzo scontro della carriera contro i Giants del fratello Eli, il cosiddetto \"Manning Bowl III\", dove Peyton e i Broncos vinsero facilmente con 307 yard e 2 TD. Con tre passaggi passati nel Monday Night Football contro i Raiders, Manning arriv\u00f2 a quota 12 nelle prime tre gare della stagione, battendo il record NFL di Tom Brady di 11 nel 2011 (in seguito superato prima da Patrick Mahomes e poi da Russell Wilson) e venendo premiato ancora una volta come giocatore offensivo della AFC della settimana e come quarterback della settimana. Con 327 yard passate e 4 touchdown nella vittoria per 52-20 sugli Eagles, Manning stabil\u00ec nuovi primati, tra cui il record di franchigia dei Broncos per maggior numero di punti segnati in una gara nei loro 54 anni di storia, maggior numero di touchdown segnati nel primo mese di stagione regolare (16 alla pari con Kurt Warner nel 1999), maggior numero di touchdown senza lanciare alcun intercetto (alla pari con Mit Plum nel 1960) e record NFL per maggior numero di gare con almeno 4 touchdown passati (24, superando Brett Favre). Quattro giorni dopo, Manning fu premiato per la settima volta in carriera come giocatore offensivo del mese della AFC.\nLa settimana 7 vide Manning tornare nella sua Indianapolis per affrontare i Colts del suo sostituto Andrew Luck che inflissero la prima sconfitta stagionale ai Broncos. \nNel settimana 12 vi fu il quattordicesimo scontro della storia contro Brady. I Broncos si portarono in vantaggio per 24-0 alla fine del primo tempo ma lo dilapidarono tutto venendo sconfitti ai supplementari. \nNella settimana 14 i Broncos centrarono la matematica qualificazione ai playoff battendo i Titans in casa per 51-28. \nNella settimana 16, Manning si riappropri\u00f2 del record NFL di passaggi da touchdown in una stagione, strappatogli da Brady nel 2007, passandone quattro contro i Texans e raggiungendo quota 51. Battendo Houston, i Broncos si assicurarono la vittoria della AFC West e la possibilit\u00e0 di saltare il primo turno di playoff. Ancora una volta fu premiato come giocatore offensivo della AFC della settimana e come quarterback della settimana. Il 27 dicembre fu premiato con la convocazione al Pro Bowl in carriera. Nell'ultima gara dell'anno contro i Raiders, Manning super\u00f2 anche il record NFL di Drew Brees per yard passate in una stagione stagione portandolo a 5.477 e con altri 4 touchdown fiss\u00f2 il primato a quota 55. Inoltre i Broncos superarono il record NFL stabilito dai Patriots del 2007 per il maggior numero di punti segnati in una stagione. Per la seconda volta in stagione fu premiato come miglior giocatore offensivo della AFC per le gare di dicembre.\nNel divisional round dei playoff, i Broncos batterono 24-17 i Chargers con Manning che pass\u00f2 230 yard, 2 touchdown e un intercetto. Con il 57\u00ba passaggio da touchdown totale tra stagione regolare e playoff super\u00f2 il record NFL di Dan Marino del 1984. Il 19 gennaio nella finale della AFC, nel quindicesimo scontro della storia contro Brady, i Manning e i Broncos si vendicarono della sconfitta subita nella stagione regolare, avendo ragione dei Patriots con il punteggio di 26-16, qualificandosi per il Super Bowl XLVIII. Termin\u00f2 con 400 yard passate e due touchdown una partita che lo vide divenire il terzo quarterback titolare nella storia del Super Bowl a raggiungere la partita con due differenti squadre. In precedenza vi erano riusciti Craig Morton (che perse il Super Bowl V coi Dallas Cowboys e il Super Bowl XII coi Broncos) e Kurt Warner (che vinse il Super Bowl XXXIV e perse il Super Bowl XXXVI coi St. Louis Rams, dopo di che perse il Super Bowl XLIII con gli Arizona Cardinals). Il 1\u00ba febbraio, il giorno prima della finalissima, Manning fu premiato per la quinta volta in carriera come MVP della NFL e per la seconda volta come giocatore offensivo dell'anno.\nNel Super Bowl XLVIII contro i Seattle Seahawks, i Broncos furono superati nettamente dagli avversari per 43-8, il Super Bowl col maggior divario in termini di punti degli ultimi vent'anni. Manning stabil\u00ec un primato dell'evento con 34 passaggi completati, ma tutti di breve lunghezza, non riuscendo mai a trovare i suoi ricevitori con lanci in profondit\u00e0, pressati dalla difesa di Seattle che si era classificata come la migliore della lega nella stagione regolare. Concluse con 280 yard passate, un passaggio da touchdown (allo scadere del terzo quarto, quando il punteggio era sul 36-0 per Seattle) e 2 intercetti subiti, di cui uno ritornato in touchdown, in una delle pi\u00f9 cocenti delusioni della propria carriera.\n2014.\nSenza lo squalificato Wes Welker e con Eric Decker passato ai Jets, Manning inizi\u00f2 la stagione 2014 battendo in casa i \"suoi\" Colts con 269 yard passate e 3 touchdown, tutti per Julius Thomas, raggiungendo Brett Favre come unico altro quarterback ad avere battuto tutte le 32 franchigie della lega. Nella rivincita contro Seattle del terzo turno lanci\u00f2 il suo 100\u00ba passaggio da touchdown nella sua trentacinquesima gara coi Broncos, divenendo il pi\u00f9 rapido quarterback della storia a compiere quell'impresa con una singola squadra, superando il precedente record di Marino di 44 gare.\nIl 5 ottobre, dopo la settimana di pausa, Manning raggiunse Brett Favre diventando uno degli unici due giocatori della storia ad avere lanciato 500 touchdown in carriera, passandone 4 (con 2 intercetti) oltre a 479 yard nella vittoria sugli allora imbattuti Cardinals, che gli valsero il premio di quarterback della settimana. Due settimane dopo, con altri quattro touchdown passati nella vittoria sui 49ers arriv\u00f2 a quota 510 in carriera, diventando il recordman di tutti i tempi della storia della NFL, venendo premiato come giocatore offensivo della AFC della settimana e come quarterback della settimana. Verso la fine di ottobre, i Broncos iniziarono ad adottare un gioco maggiormente orientato sulle corse del running back C.J. Anderson che port\u00f2 ad altre due vittorie, inclusa una nella settimana 14 contro i Bills in cui Manning interruppe a 51 la sua striscia di partite con almeno un touchdown passato, a sole tre lunghezze dal record di Drew Brees. Il 23 dicembre fu convocato per il quattordicesimo Pro Bowl in carriera, un record assoluto condiviso con Merlin Olsen, Bruce Matthews e Tony Gonzalez. La sua stagione regolare si chiuse con 4.727 yard passate (quarto nella lega), 39 touchdown (secondo) e 15 intercetti subiti.\nL'11 gennaio 2015, i Broncos furono subito eliminati nel divisional round dei playoff perdendo per 24-13 in casa contro i Colts. Manning, sceso in campo con un infortunio al quadricipite rivelato solo il giorno successivo, disput\u00f2 una delle sue peggiori gare nella \"post-season\" completando 26 passaggi su 46 tentativi per 211 yard e un touchdown. Fu la nona volta in carriera che le sue squadre furono eliminate alla prima gara di playoff; nessun altro quarterback ha mai subito pi\u00f9 di quattro eliminazioni al primo turno.\n2015: Seconda vittoria del Super Bowl e ritiro.\nI Broncos nel 2015, in particolare grazie alla loro difesa, iniziarono vincendo tutte le prime sette gare per la prima volta dal 1998. Il 17 settembre, nella vittoria esterna sui Chiefs, Manning divenne il secondo giocatore della storia a passare 70.000 yard in carriera dopo Favre. Il 4 ottobre contro i Vikings ottenne la 100\u00aa vittoria casalinga come quarterback titolare, un traguardo raggiunto in precedenza solo dallo stesso Favre. Il 1\u00ba novembre, con la vittoria sui Packers, pareggi\u00f2 ancora un primato di Favre con la 186\u00aa vittoria nella stagione regolare. L'imbattibilit\u00e0 di Denver si chiuse nel nono turno a Indianapolis, con Manning che sub\u00ec due intercetti arrivando a quota 13 in stagione, il massimo della lega in quel momento.\nIl 15 novembre, Manning divenne il recordman di tutti i tempi per yard passate in carriera superando Favre. Fu tuttavia una giornata amara per il giocatore che, rallentato da una fascite plantare, sub\u00ec quattro intercetti e complet\u00f2 solamente cinque passaggi su venti per un passer rating di 0,0, finendo per essere sostituito da Brock Osweiler nella sconfitta coi Chiefs. A causa di tale infortunio fu costretto a saltare le successive sei partite. Durante la sua assenza, fu il giovane Osweiler a prendere il suo posto, finch\u00e9 Manning torn\u00f2 disponibile subentrando nel secondo tempo dell'ultima gara della stagione, guidando Denver alla vittoria in rimonta su San Diego e al primo posto nel tabellone della AFC. La stagione regolare di Manning si chiuse con un minimo in carriera di 9 passaggi da touchdown mentre, pur avendo giocato solo dieci partite, i suoi 17 intercetti subiti furono il secondo peggiore risultato della lega.\nManning fu nuovamente nominato titolare per la gara del divisional round dei playoff dove pass\u00f2 222 yard nella vittoria sugli Steelers che apr\u00ec le porte al 17\u00ba confronto diretto contro Brady e i Patriots in finale di conference. In quella partita pass\u00f2 176 yard e 2 touchdown, correndo anche una volta per 13 yard, la sua pi\u00f9 lunga nei playoff dalla sua stagione da rookie, con i Broncos che andarono a vincere per 20-18 e a qualificarsi per il Super Bowl 50, il quarto della sua carriera.\nIl 7 febbraio 2016, al Levi's Stadium di Santa Clara, Manning conquist\u00f2 il suo secondo titolo quando i Broncos sconfissero per 24-10 i Carolina Panthers nel Super Bowl 50, malgrado una prestazione da sole 141 yard lanciate, con un intercetto subito e due palle perse. Divenne cos\u00ec il primo quarterback della storia a vincere il Super Bowl da titolare con due diverse franchigie, guadagnando inoltre il primato solitario per il maggior numero di vittorie in carriera per un QB (200), superando Brett Favre, fermo a quota 199.\nIl 7 marzo 2016 Manning annunci\u00f2 ufficialmente il proprio ritiro dal football professionistico. Il 18 marzo i Colts dichiararono di avere intenzione di costruire una statua al di fuori del Lucas Oil Stadium raffigurante il loro ex quarterback, oltre che di ritirare il numero 18 da lui indossato durante le sue quattordici stagioni con la franchigia.\nVita privata.\nManning nella cultura di massa.\nManning \u00e8 stato accreditato per aver migliorato l'immagine della citt\u00e0 di Indianapolis. Un curatore dell'Indiana State Museum osserv\u00f2 che \"non ci sarebbe stato alcun Super Bowl tenuto qui senza Peyton. Non ci sarebbe il Lucas Oil Stadium senza Peyton. Senza Peyton, i Colts sarebbero probabilmente a Los Angeles in questo momento\". Egli divent\u00f2 il giocatore dall'immagine commerciale pi\u00f9 forte della lega, apparendo in diverse pubblicit\u00e0 televisive e sulla carta stampata per alcuni dei pi\u00f9 grandi sponsor della NFL.\nManning fece un'apparizione in una puntata del \"Saturday Night Live\" nel 2008 in cui era in uno sketch ambientato nel football giovanile ed un'altra nel basket delle scuole superiori. Una pubblicit\u00e0 di This is SportsCenter su ESPN del 2006 comprese l'intera famiglia Manning; i genitori Archie ed Olivia, con i loro figli Peyton, Eli e Cooper, concludendosi negli studi di SportCenter con Peyton ed Eli a farsi degli scherzi davanti a tutti.\nManning apparve in una serie di spot di DirecTV dove le celebrit\u00e0 sono viste nel loro ambiente di lavoro per poi rivolgersi improvvisamente al telespettatore rompendo la quarta parete. In questa pubblicit\u00e0 veniva parodiata la sua routine pre-snap. Manning inoltre apparve per delle pubblicit\u00e0 per il St. Mary's Medical Center a Knoxville, Tennessee.\nManning condusse una puntata del \"Saturday Night Live\" con come ospite musicale Carrie Underwood il 24 marzo 2007, giorno del suo 31\u00ba compleanno. L'episodio fu il pi\u00f9 visto dello show negli ultimi dieci mesi. Durante l'apertura della puntata, Peyton alluse al suo status personaggio dall'elevato valore commerciale scherzando sul fatto di aver portato a termine i due obiettivi che si era proposto nella vita: vincere il Super Bowl con i Colts ed apparire in met\u00e0 delle pubblicit\u00e0 americane. Il 27 maggio 2007, Manning sventol\u00f2 la bandiera verde all'inizio della novantunesima edizione della Indianapolis 500."}
{"id": "1589927", "revid": "2519", "url": "https://it.wikipedia.org/wiki?curid=1589927", "title": "Aronne Mauri", "text": "Biografia.\nNacque a Lesmo, una tenuta del Gernetto, di propriet\u00e0 di Giacomo Mellerio. Sordomuto alla nascita, \u00e8 figlio del giardiniere capo della tenuta. Viene preso in protezione dal conte Mellerio e avviato agli studi letterario-artistici presso l'Istituto per i sordomuti di Genova. Tornato nella tenuta, si dedica intensamente all'incisione su rame a bulino e realizza, alle dipendenze del conte, la riproduzione di diverse opere pittoriche di propriet\u00e0 del medesimo, che vengono inviate da questo ai propri amici. Realizza anche, verso gli anni trenta/quaranta dell'800 il ritratto a bulino del proprio benefattore, di cui una copia \u00e8 conservata alla Civica \"Raccolta di Stampe Bertarelli\" di Milano, un'altra presso la Galleria d'arte moderna Ricci Oddi di Piacenza, un'altra in una collezione privata.\nViene ammesso, per la sua bravura, come assistente alla cattedra di incisione alla Scuola di Brera. Muore a Milano il 9 luglio 1874. \u00c8 ricordato come legatario nel testamento (datato ottobre/dicembre 1847) del predetto conte. A Milano viveva in un appartamento nel Palazzo del conte Mellerio in Corso Roma (ora Corso di Porta Romana) n. 13. Durante l'estate era ospite della tenuta del Conte a Lesmo, nella villa chiamata \"la Boffalora\".\nLe sue opere si trovano alla Civica raccolta delle stampe Achille Bertarelli di Milano, alla Pinacoteca di Brera (depositi), in collezioni private. Interessante \u00e8 un quaderno di disegni (in numero di 70) che si riferiscono alla Villa del Gernetto, in una collezione privata."}
{"id": "1589928", "revid": "125799465", "url": "https://it.wikipedia.org/wiki?curid=1589928", "title": "Zsa Zsa G\u00e1bor", "text": "Biografia.\nNacque a Budapest, con il nome di S\u00e1ri G\u00e1bor, seconda figlia di Vilmos (1876-1962), un militare, e Jolie Tillman (1896-1997), un'imprenditrice. Sue sorelle erano Magda ed Eva.\nMiss Ungheria nel 1936, intraprese poi la carriera di attrice cinematografica, che prosegu\u00ec attraverso gli anni con alti e bassi. In oltre 50 anni di carriera lavor\u00f2 in pi\u00f9 di 60 pellicole e riusc\u00ec a ottenere ruoli in produzioni importanti con registi del calibro di Orson Welles, John Huston e Vincente Minnelli.\nNel 1997 la madre Jolie mor\u00ec a 100 anni d'et\u00e0. Nel gennaio 2011 la Gabor sub\u00ec l'amputazione quasi totale della gamba destra, a causa di una infezione dopo che nel luglio 2010 una caduta le aveva provocato una grave frattura all'anca. A lei \u00e8 intitolato l'asteroide 166614 Zsazsa, scoperto nel 2002.\nVita privata.\n\u00c8 nota pi\u00f9 per le vicende relative alla sua vita personale che per i suoi film. Ebbe nove mariti:\nMentre era sposata con Conrad Hilton ammise di avere avuto una relazione con il figliastro Conrad Hilton Jr. Nel 1947 ha avuto una figlia, Constance Francesca Hilton; secondo la sua autobiografia del 1991 \"One Lifetime Is Not Enough\" la gravidanza fu il risultato di una violenza del marito Conrad.\nMorte.\nIl 18 dicembre 2016 mor\u00ec a 99 anni di infarto nella sua lussuosa residenza di Bel Air, in California, dov'era costretta a letto da tempo, affetta da demenza senile e incapacit\u00e0 di parlare.\nDoppiatrici italiane.\nDa doppiatrice \u00e8 sostituita da:"}
{"id": "1589929", "revid": "1876278", "url": "https://it.wikipedia.org/wiki?curid=1589929", "title": "Alessandro Brucellaria", "text": "Giovent\u00f9.\nNasce da una famiglia operaia carrarese. Fin da giovane lavora come scalpellino, un lavoro molto diffuso nella Carrara di quel tempo.\nTra i 17 e i 18 anni milita nelle file della , squadra locale di calcio, nel campionato di prima divisione, ricoprendo il ruolo di mediano. Gi\u00e0 durante questi anni dimostra una grande capacit\u00e0 comunicativa che lo caratterizzer\u00e0 anche nel rapporto con i suoi compagni partigiani durante la Resistenza.\nNel 1931, insieme a Carlo Andrei detto \"\u201cPipa\u201d\", inizia a muovere i primi passi da antifascista e nel 1938 si iscrive al Partito Comunista d'Italia (clandestino). \u00c8 attivista comunista clandestino e svolge la sua attivit\u00e0 fra i compagni del laboratorio di marmi della ditta \u201cOttavio Dell'Amico\u201d e in mezzo ai giocatori e sportivi della Carrarese.\nPartecipazione nella Resistenza italiana.\nSeconda guerra mondiale.\nIl 25 luglio 1943, a seguito della caduta del fascismo, Brucellaria partecipa alla formazione del Comitato di Salute Pubblica, che in seguito diventer\u00e0 Comitato di Liberazione Nazionale (CLN) di Apuania. In questo periodo ricevette il soprannome di \"Memo\".\nL'8 settembre 1943 ha inizio la resistenza con le prime azioni partigiane e si formano le prime squadre dei GAP (Gruppi di Azione Patriottica). In questo periodo il Memo fa parte della formazione Giuseppe Ulivi, costituita da 17 partigiani.\nNella notte tra il 14 e il 15 luglio del 1944 la \u201cUlivi\u201d assalta la caserma della guardia repubblicana a Carrara per rifornirsi di armi. A seguito di questa operazione, un'assemblea formata da partigiani \u201celegge\u201d il Memo come comandante della formazione \u201cGiuseppe Ulivi\u201d.\nIl 9 agosto 1944 la Ulivi assieme ad altre 9 formazioni d\u00e0 vita a Tenerano alla prima brigata partigiana Ugo Muccini, per volont\u00e0 del Comitato di Liberazione di Carrara e del Comitato di Liberazione di Sarzana (SP).\nIl 17 agosto del 1944 la formazione Ulivi attacca a Bardine di San Terenzo monti (Provincia della Spezia) il 16\u00ba Gruppo Corazzato Esplorante delle SS tedesche composto da 17 militari; la formazione vince lo scontro perdendo un partigiano (Venturini) e procurando un ferito grave (Roberto Vatteroni), mentre tra le file tedesche sopravvive solamente un militare che si d\u00e0 alla fuga. In risposta a questo attacco, come rappresaglia, la mattina del 19 agosto una lunga autocolonna della Reichsf\u00fchrer giunge negli abitati di Bardine e San Terenzo Monti. I reparti coinvolti nell'operazione sono quelli installati a Fosdinovo, la Feldgendarmerie divisionale comandata da Gerhard Walter, il 16\u00ba Gruppo Corazzato Esplorante (16. SS-Panzergrenadier-Division \"Reichsf\u00fchrer-SS\") comandato dal maggiore Walter Reder. 53 prigionieri prelevati dalle carceri di Pietrasanta vengono legati con del filo spinato stretto attorno al collo ad alberi, siepi, pali di sostegno dei vigneti, nella stessa area in cui due giorni prima era avvenuto lo scontro con i partigiani. Dopo una lenta agonia, sono freddati con un colpo alla nuca. Altri nuclei tedeschi si spostano pi\u00f9 a valle, verso la frazione di Ceserano, da dove risalgono il crinale fino al podere di Valla. Qui, a circa un chilometro da San Terenzo Monti, si erano rifugiate pi\u00f9 di un centinaio di persone, in maggioranza donne, vecchi e bambini del paese. Intorno alle 13.30 i soldati impiegati in questa localit\u00e0 ricevono il via libera per effettuare il massacro. I prigionieri, dopo la marcia forzata loro imposta subito dopo il rastrellamento, erano stati rinchiusi nei locali delle due case coloniche del podere, dove erano stati contati pi\u00f9 volte. Vengono fatti uscire all'aperto e diretti sotto un pergolato nei pressi delle abitazioni. Qui i soldati, una volta radunati tutti gli ostaggi, fanno fuoco da distanza ravvicinata con mitragliatrici pesanti.\nDelle 106 persone rastrellate a Valla, 2 riescono a fuggire poco prima dell'esecuzione.\nA seguito di questo attacco la formazione si ritira sulle Apuane e si ingrandisce; sempre pi\u00f9 persone vi aderiscono.\nIl 28 ottobre 1944, a Bosco di Corniglio nella provincia parmense, muore il partigiano combattente Gino Menconi di Avenza e in suo ricordo la brigata Muccini \"carrarese\" prende il nome di 3\u00aa brigata d'assalto Garibaldi \u201cGino Menconi\u201d della quale il Memo rimane comandante.\nA distanza di pochissimo tempo, il 10 novembre 1944, avviene la prima liberazione della citt\u00e0 carrarese da parte dei partigiani.\nL'arresto e la Liberazione.\nTra il 27 e il 28 febbraio 1945, con la collaborazione di una spia carrarese, un gruppo militare, composto da un maggiore della marina tedesca, 2 marescialli e 18 marinai partiti appositamente da La Spezia, arresta il Comandante Memo mentre dormiva in via Groppini (Carrara) assieme ad altri partigiani. I tedeschi, convinti di aver preso la \u201ctesta\u201d delle brigate partigiane, si dirigono verso i monti della Lunigiana con l'obiettivo di compiere altre catture. Ma l'immediata mobilitazione della cittadinanza e del CLN Apuano li blocca portando alla liberazione del Memo e dei suoi compagni partigiani.\nIl 10 aprile 1945 la brigata Gino Menconi, che era la pi\u00f9 consistente, assieme a tutti i partigiani e con l'ausilio della popolazione apuana, attacca in maniera decisa i tedeschi arrivando alla liberazione di Carrara. In questo modo anticipano di un giorno l'arrivo degli Alleati Anglo-Americani che trovano la citt\u00e0 gi\u00e0 liberata in gran parte.\nDopoguerra.\nAlla fine del 1945 Brucellaria con altri compagni partigiani viene coinvolto in un fatto d'armi ed \u00e8 costretto a fuggire in Cecoslovacchia, dove rimane per due anni ospitato dal governo, mentre alcuni partigiani vengono arrestati.\nDiventa presidente dell'ANPI (Associazione Nazionale Partigiani d'Italia) locale sin dal suo atto di fondazione.\nUna volta finita la resistenza, diventa imprenditore del marmo. Insieme ai figli lavora nella sua cava a Morlungo di Campocecina senza mai fare grandi fortune. \u00c8 in prima fila nella \u201cbattaglia\u201d contro la mafia per salvaguardare i bacini marmiferi apuani, divenendo presidente onorario del Consorzio Cave.\nContinua la sua attivit\u00e0 politica all'interno del Partito Comunista Italiano portando avanti e consolidando la sua linea che lo aveva contraddistinto da partigiano. Dopo la caduta del muro di Berlino e in seguito del blocco sovietico, e il conseguente scioglimento del PCI \u00e8 tra i primi fondatori del PRC (Partito della Rifondazione Comunista), dove milita fino alla sua morte assumendo il ruolo di presidente della federazione di Massa-Carrara.\nMorte.\nAlessandro Brucellaria muore il 2 febbraio 1998, all'eta di 84 anni. Il 3 febbraio viene allestita la camera ardente all'interno della sala di rappresentanza del Municipio di Carrara, con l'esposizione pubblica della salma. Il 4 febbraio alle 15:00 si tiene il funerale con rito civile alla presenza di due-tremila persone e di amici e parenti, del sindaco Emilia Fazzi Contigli e del senatore carrarese Fausto Marchetti, i quali intervengono alle esequie, iniziate in Piazza 2 Giugno, sede del comune di Carrara e proseguite con il feretro portato a spalle nelle vie del centro per fare poi ritorno alla piazza dove la bara viene caricata sul carro funebre e trasportata al Cimitero di Turigliano.\nUn messaggio di cordoglio alla famiglia \u00e8 giunto anche dal presidente della Camera dei deputati Luciano Violante, a nome suo e della camera che presiede.\nDediche ad Alessandro Brucellaria.\nNel 2000 \u00e8 stato a lui dedicato (oltre che a Flavio Bertone \"Walter\" e a tutti coloro che hanno combattuto per la libert\u00e0) il Museo Audiovisivo della Resistenza a Fosdinovo.\nIl 17 aprile 2005 \u00e8 stato inaugurato un monumento marmoreo dedicato a Alessandro Brucellaria situato all'interno del Cimitero di Turigliano e intitolato \"Il vento del tempo\", con l'iscrizione incisa sul basamento della lapide della poesia \"Siamo stati insieme\" di Carlo Levi.\nBibliografia.\nMemoria pubblica delle stragi nazifasciste in Toscana, a cura di: Pietro Clemente, Fabio Dei, Carocci Editore, 2005"}
{"id": "1589932", "revid": "1573940", "url": "https://it.wikipedia.org/wiki?curid=1589932", "title": "Provincia di Moulay Yacoub", "text": "La provincia di Moulay Yacoub \u00e8 una provincia del Marocco, parte della Regione di F\u00e8s-Mekn\u00e8s. \nGeografia antropica.\nSuddivisioni amministrative.\nLa provincia di Moulay Yacoub conta 1 municipalit\u00e0 e 10 comuni:"}
{"id": "1589941", "revid": "767487", "url": "https://it.wikipedia.org/wiki?curid=1589941", "title": "Giovanni Mialich", "text": "Tra il 2004 e il 2006 \u00e8 stato vicesindaco di Laigueglia.\nCarriera.\nGiocatore.\nCresciuto calcisticamente nella Mestrina dove esordisce in Serie C, viene ceduto alla dove esordisce diciannovenne nel 1953 in Serie A. Dopo tre campionati in cui non riesce a conquistare la maglia di titolare, viene ceduto nel 1955 al Palermo neoretrocesso in Serie B.\nDiventa quindi centromediano titolare e contribuisce alla promozione dei rosanero conoscendo anche la soddisfazione di giocare una partita in Nazionale B ed un'altra in Nazionale Giovanile. Torna in Serie A e resta al Palermo un altro anno.\nNel 1957 passa al Bologna dove resta per tre stagioni. Nel 1960 passa al Napoli con cui retrocede.\nViene successivamente acquistato da Paolo Mazza per la sua SPAL a parziale conguaglio di Corelli, giocando poi un altro campionato da titolare a Ferrara e successivamente passando al .\nDopo la stagione 1963-1964 senza presenze in Serie A con la SPAL, nel biennio 1964-1965 \u00e8 allenatore-giocatore del Derthona.\nDopo due stagione con Martina, chiude la carriera agonistica nella Mestrina.\nHa disputato 167 partite in Serie A e 25 in Serie B senza mai andare in rete.\nAllenatore.\nHa successivamente intrapreso la carriera di allenatore in diverse squadre di Serie C e Serie D come Montebelluna, Derthona, Martina, , Biellese, , Campobasso, Anconitana, Asti, Albenga, Ovada, Tempio, Savona, Santa Teresa di Gallura oltre all' in Serie B nella stagione 1976-1977 (subentr\u00f2 all'esonerato Enzo Riccomini)."}
{"id": "1589942", "revid": "599013", "url": "https://it.wikipedia.org/wiki?curid=1589942", "title": "Franco Marchegiani", "text": "Carriera.\nCresciuto nel , dopo una breve parentesi al Frosinone, approda alla Lazio dove esordisce in Serie A e rimane per poco pi\u00f9 di due stagioni.\nDopo un'esperienza in Serie B al , veste le maglie di molte altre squadre professionistiche ma sempre per massimo una stagione: in sequenza approda al Lecce, nuovo ritorno al , , , Nocerina e . Termina la sua attivit\u00e0 agonistica tra i dilettanti abruzzesi, giocando dapprima con il Morro d'Oro e poi con il Notaresco.\nIn seguito gioca per diletto nel campionato amatoriale UISP di Pescara"}
{"id": "1589950", "revid": "22475", "url": "https://it.wikipedia.org/wiki?curid=1589950", "title": "La superstoria", "text": ""}
{"id": "1589953", "revid": "1971044", "url": "https://it.wikipedia.org/wiki?curid=1589953", "title": "Episodi di Life on Mars (prima stagione)", "text": "La prima stagione della serie televisiva Life on Mars \u00e8 andata in onda dal 9 gennaio al 27 febbraio 2006 sul canale BBC One. In Italia \u00e8 stata trasmessa per la prima volta dal 4 aprile 2007 al 23 maggio 2007 dal canale satellitare Jimmy e successivamente in chiaro da Rai 2 dal 7 giugno al 12 luglio 2009.\nEpisodio 1.\nTrama.\nIl mondo di Sam Tyler sta per essere mandato all'aria... pochi istanti dopo che la sua ragazza e collega di polizia \u00e8 sequestrata, Sam \u00e8 investito da un'automobile. Svenuto, si risveglia nel 1973.\nEpisodio 2.\nTrama.\nQuando Sam scopre che Hunt ha in mente di \"procurarsi\" delle prove per assicurare la detenzione di un ladro a mano armata, decide di liberarlo.\nEpisodio 3.\nTrama.\nSam \u00e8 coinvolto nelle indagini su un omicidio occorso in una fabbrica tessile, situata l\u00e0 dove - nel 2006 - sar\u00e0 il suo appartamento da scapolo. Il capo Hunt sospetta di un sindacalista, ma Sam cerca di utilizzare le sue conoscenze di scienza forense per scoprire l'assassino.\nEpisodio 4.\nTrama.\nSam scopre che molti dei suoi colleghi accettano mazzette da un gangster locale ed \u00e8 perci\u00f2 determinato a mettere fine a questo malcostume. Per\u00f2 Hunt sembra non volerlo aiutare. Per capirne il perch\u00e9, Sam decide di seguire sua madre, che sa avere problemi di denaro.\nEpisodio 5.\nTrama.\nUn tifoso di una squadra di calcio \u00e8 stato assassinato, e Sam teme che questo fatto possa scatenare un'ondata di violenza proprio quando si sta avvicinando il derby locale. Perci\u00f2 con Hunt organizza un'operazione sotto copertura in un pub per catturare il sospetto omicida. Durante l'indagine, Sam si rende conto che quel derby fu l'ultima partita di calcio che vide in compagnia di suo padre.\nEpisodio 6.\nTrama.\nSam, convinto che le macchine che stanno tenendo in vita il suo corpo nel suo tempo stiano per essere staccate, \u00e8 certo che risolvendo un sequestro egli potr\u00e0 risvegliarsi nel suo presente.\nEpisodio 7.\nTrama.\nSam ordina che si compia una profonda indagine interna quando uno spacciatore muore mentre era sotto custodia della polizia, ma i suoi colleghi sembrano riluttanti. Durante l'indagine, Sam pensa che potrebbe aver trovato un modo per ritornare indietro al futuro.\nEpisodio 8.\nTrama.\nIl padre di Sam, Vic, \u00e8 sospettato di aver assassinato il commesso di un centro di scommesse. Sam cerca di persuaderlo a non scappare abbandonando la sua famiglia."}
{"id": "1589954", "revid": "656701", "url": "https://it.wikipedia.org/wiki?curid=1589954", "title": "106 (numero)", "text": "Centosei \u00e8 il numero naturale dopo il 105 e prima del 107.\nChimica.\n\u00c8 il numero atomico del Seaborgio (Sg)."}
{"id": "1589956", "revid": "656701", "url": "https://it.wikipedia.org/wiki?curid=1589956", "title": "Centosei", "text": ""}
{"id": "1589957", "revid": "228587", "url": "https://it.wikipedia.org/wiki?curid=1589957", "title": "Zeeman-Doppler imaging", "text": "In astrofisica, lo Zeeman-Doppler imaging \u00e8 una tecnica tomografica che permette di cartografare i campi magnetici delle stelle.\nTale metodica si basa sulla capacit\u00e0 dei campi magnetici stellari di polarizzare la luce emessa (o assorbita) nelle linee spettrali che si formano nell'atmosfera stellare (effetto Zeeman). La periodica modulazione delle linee di Zeeman durante la rotazione stellare viene impiegata per fare una ricostruzione iterativa del campo magnetico vettoriale alla superficie della stella.\nLa ricostruzione dell'immagine riproduce la pi\u00f9 semplice delle geometrie del campo magnetico (che assume l'aspetto di un'espansione delle armoniche sferiche) tra le varie soluzioni compatibili con i dati ottenuti.\nQuesta tecnica \u00e8 stata la prima a permettere la ricostruzione delle geometrie vettoriali dei campi magnetici di stelle simili al Sole ed offre la possibilit\u00e0 di intraprendere studi sistematici sul magnetismo stellare e ricavare informazioni sulla geometria delle grandi arcate che i campi magnetici sono in grado di sviluppare sopra le superfici stellari. Per raccogliere i dati delle osservazioni ottenute con lo Zeeman-Doppler Imaging, gli astronomi si servono di spettropolarimetri stellari come ESPaDOnS , posto nel \"Canada-France-Hawaii Telescope\" sul Mauna Kea (Hawaii), o il NARVAL , situato sul Telescopio Bernard Lyot (Pic du Midi de Bigorre, Francia)."}
{"id": "1589962", "revid": "1226", "url": "https://it.wikipedia.org/wiki?curid=1589962", "title": "Akemi Miyano", "text": ""}
{"id": "1589967", "revid": "52122", "url": "https://it.wikipedia.org/wiki?curid=1589967", "title": "Plinio Marconi", "text": "Biografia.\nSi iscrive nel 1910 ai corsi di Ingegneria civile e Architettura del Politecnico di Torino, dove rimane fino alla prima guerra mondiale, quando viene chiamato come tenente nel corpo dell'Artiglieria di montagna. A conflitto concluso si trasferisce a Roma con i fratelli, dove consegue la laurea in Ingegneria edile con il massimo dei voti.\nNel 1920 \u00e8 chiamato da Gustavo Giovannoni a fungere da assistente al Corso di elementi delle fabbriche presso la Scuola di applicazione per ingegneri. Entra nell'ambiente culturale della Roma degli anni venti, dove sono influenti le figure di Giovannoni e Piacentini, e avvia la sua attivit\u00e0 professionistica all'interno dell'Istituto per le case popolari di Roma per il quale progetta alcuni edifici della Garbatella (1920- 1926), il cui piano regolatore era stato redatto da Gustavo Giovannoni e Marcello Piacentini, e del quartiere Portuense (1927 \u2013 1928).\nLa Garbatella diviene in quel periodo un punto di riferimento per il linguaggio architettonico; qui infatti si sperimenta il \u201cbarocchetto\u201d, un linguaggio che assorbe le diverse valenze formali della Roma storica e popolare, attuando un mimetismo che allude esplicitamente alla citt\u00e0 vecchia e alla tradizione romana, almeno come la intende Giovannoni, un linguaggio che conferisce dignit\u00e0 alle case pi\u00f9 modeste e che viene subito adottato per dare decoro ai quartieri a media e alta densit\u00e0 promossi dall'Istituto case popolari.\nNegli anni 30 comincia ad interessarsi delle architetture minori, compiendo viaggi durante i quali schizza i particolari che poi rielabora nei progetti Icp.\nIl pensiero di Giovannoni influenza Marconi, in particolare quello del centro antico, inteso come ambiente della citt\u00e0, da conservare, nel 1929 partecipa all'Organizzazione della I Mostra nazionale dei piani regolatori.\nNel 1933 si costituisce la Scuola di perfezionamento in urbanistica: Marconi matura l'idea di una sua scelta a favore dell'Urbanistica.\nPer Marconi l'urbanistica deve essere un problema tecnico, fondarsi su basi solide e certe, rimuovendo ogni estetismo. \u201cSensibilit\u00e0 e tecnica debbono essere intese unitariamente ed ogni valore contenuto nel giusto piano\u201d.\nNel 1934 inizia la sua carriera accademica.\nDal 1921 al 1943 \u00e8 redattore capo della rivista Architettura e arti decorative (che dal 1931 prende il nome di \"Architettura\", espressione ufficiale del Sindacato Nazionale Fascista Architetti), diretta prima da G. Giovannoni e poi da Marcello Piacentini. \nNel periodo tra le due guerre partecipa a numerosi concorsi per piani regolatori: Verona (1932), Pistoia (1935), Aprilia (1936), Bologna (1938).\n\u00c8 per Marconi l'occasione per sperimentare metodo di progettazione del piano regolatore: accurato interesse per i prodotti grafici, apparato analitico in grado di sostenere le sue proposte.\nIl disegno \u00e8 un mezzo fondamentale di trasmissione delle conoscenze all'interno della comunit\u00e0 disciplinare e per questo deve rispondere a requisiti di chiarezza e immediata comprensibilit\u00e0.\n\u00c8 un modo per dare credibilit\u00e0 alla disciplina \u201ccontro l'urbanistica agnostica di tanti uffici tecnici comunali\u201d. \nI piani sono per Marconi il \u201cluogo\u201d per fare urbanistica. I suoi piani hanno un'impronta inconfondibile, con le tavole preparate da lui stesso, dando loro una \u201cforma\u201d riconoscibile e ripetibile.\nTra il 1937 e il 1938 elabora due piani particolareggiati: uno per la regione tra la via Appia e la via Ardeatina, l'altro per quella dell'Appia Antica.\nRedige anche due piani per Addis Abeba.\nNel 1942 \u00e8 nella commissione incaricata di redigere la nuova legge urbanistica.\nNell'immediato dopoguerra \u00e8 incaricato \u2013 con altri \u2013 per la predisposizione dei piani di ricostruzione di Rimini e Bologna.\nDa questo momento inizia un'intensa attivit\u00e0 professionale: Verona (1946\u20131951), Valdagno (1958-1953), Bologna (1952\u20131955), Vicenza (1954\u20131955), Catanzaro (1954\u20131958), Salerno (1956\u20131957), Recoaro Terme (1959), Nicastro (1960\u20131965), Trento (1962\u20131964), Brindisi (1962\u20131965), Prato (1963\u20131966).\nLavora anche per il governo di Tunisi, progettando venti \"arrondissement\" a Tunisi e quello della penisola di Capo Bon (1966).\nImportanti i quartieri di edilizia popolare Ina- Casa a Valdagno e Verona (1949), a Pisa (1951), a San Lazzaro di Savena e Forl\u00ec (1954), a Correggio (1956), a Salerno, Pastena e Roma \u2013 Torre Spaccata (1958).\nIn alcuni casi Marconi si dedica alla redazione di varianti per piani precedentemente elaborati: \u00e8 un'operazione consapevole che sposta l'attenzione dell'urbanista sul divenire dell'organismo urbano e sul cambiamento delle circostanze decisionali, mettendo in rilievo la questione della flessibilit\u00e0 e gestibilit\u00e0 del piano.\nPer l'instabilit\u00e0 di strutture sociali, economiche e politiche, il rapido sviluppo dei mezzi tecnici, il futuro della citt\u00e0 non pu\u00f2 essere disegnato una volta per tutte.\nMarconi matura allora l'idea di una pianificazione continua nel tempo, con atteggiamento positivo nei confronti delle dinamiche urbane e propensa a ritenere positive e \u201cfisiologiche\u201d le trasformazioni.\nIl procedimento di Marconi comporta precise istruzioni per quanto riguarda i tipi edilizi da realizzare, attraverso parole, disegni, indici numerici: l'urbanista offre soluzioni da adottare ad ogni singolo caso.\nMarconi riconduce la molteplicit\u00e0 degli interventi possibili entro un campo finito e quantificabile, per renderlo governabile, e fissa le variabili (densit\u00e0 edilizia, ecc...).\nNel 1950 ottiene la cattedra di professore ordinario di Urbanistica della Facolt\u00e0 di Architettura di Roma, ereditata da Marcello Piacentini.\nPer Marconi vi \u00e8 uno stretto legame tra pratica professionale e teoria.\nNel 1963 diventa preside della Facolt\u00e0 di Architettura di Roma, carica che tiene per due mandati in un periodo segnato dal Sessantotto e dalla rivolta studentesca di Valle Giulia. Durante la sua presidenza sono chiamati ad insegnare a Roma Luigi Piccinato, Bruno Zevi, Ludovico Quaroni."}
{"id": "1589972", "revid": "543975", "url": "https://it.wikipedia.org/wiki?curid=1589972", "title": "Episodi di Life on Mars (seconda stagione)", "text": "La seconda stagione della serie televisiva Life on Mars \u00e8 andata in onda dal 13 febbraio al 10 aprile 2007 sul canale BBC One (gli episodi 2 e 3 sono stati trasmessi anticipatamente di una settimana sul canale BBC Four). In Italia \u00e8 stata trasmessa per la prima volta dal 30 maggio 2007 dal canale satellitare Jimmy e successivamente in chiaro da Rai 2 dal 19 luglio 2009 due volte a settimana.\nEpisodio 1.\nTrama.\nSam vede l'opportunit\u00e0 di prevenire un omicidio quando s'imbatte nella giovane \"versione\" di un criminale che arrester\u00e0 nel futuro. Ma teme che, una volta arrivato il 2006, Tony Crane possa uscire di prigione e cercare vendetta... mentre lui \u00e8 in coma...\nEpisodio 2.\nTrama.\nIl mentore che Sam ha nell'anno 2006 incomincia a lavorare alla stazione di polizia. \u00c8 un giovane detective e immediato bersaglio di scherzi razzisti. Intanto, Hunt conduce l'indagine su una serie di rapine d'armi...\nEpisodio 3.\nTrama.\nUna telefonata anonima annuncia che l'IRA sta per cominciare una nuova campagna di attentati dinamitardi a Manchester. Sam non crede che la telefonata sia degna di attenzione, ma la squadra ha perso fiducia in lui e incomincia a prendere di mira la comunit\u00e0 irlandese...\nEpisodio 4.\nTrama.\nSam e Annie operano sotto copertura per indagare su un omicidio...\nEpisodio 5.\nTrama.\nSam mette da parte la sua preoccupazione per \"tornare a casa\" per dedicarsi completamente ad indagare sul sequestro di una madre e sua figlia...\nEpisodio 6.\nTrama.\nIl Detective capo conduce un'indagine su una sparatoria che ha visto coinvolto un ugandese legato al traffico di droga. Intanto Sam riceve messaggi da Maya...\nEpisodio 7.\nTrama.\nGene Hunt \u00e8 messo sotto accusa come il principale sospetto in un caso di omicidio. Sam, allora, si mette a capo delle indagini che tutto il gruppo sta svolgendo con il fine di provare l'innocenza del loro capo...\nEpisodio 8.\nTrama.\nIl Centro d'Investigazione Criminale (CID in inglese) indaga sulla morte di un minatore e scopre che l'autore dell'omicidio deve essere stato un poliziotto. Sam \u00e8 scontento dei metodi della squadra, dal momento che Gene Hunt cerca di colpire Frank Morgan durante l'arresto. Questi fa a Sam un'offerta che lo sconvolge... viene rivelato infatti che il coma di Sam era durato cos\u00ec a lungo perch\u00e9 aveva un tumore del cervello. Tyler arriva a credere che il tumore sia incarnato da Hunt e comincia a pensare che eliminando Hunt, il suo corpo possa recuperare. A tal fine Tyler inizia a collaborare con Frank Morgan e mentre Tyler e la sua squadra sono impegnati in uno scontro a fuoco con dei rapinatori, Sam abbandona gli altri e ritorna al 2008 grazie a Frank Morgan che nel 2008 altri non \u00e8 che il medico che lo sta curando. Ritornato al presente si rende conto che egli si \u00e8 ormai abituato al mondo di Gene, di Annie e degli altri amici anni '70 e vede quello come il suo mondo reale. Cos\u00ec torna al 1973 per aiutare Annie e il resto della squadra saltando gi\u00f9 del tetto della stazione di polizia, ritornando all'esatto istante in cui aveva lasciato i suoi amici in preda ai rapinatori, riuscendo a salvarli e promettendo loro di non lasciarli di nuovo. Da notare che il 1\u00ba episodio del sequel \"Ashes to ashes\" mostra la protagonista, DI Alex Drake, intenta a studiare gli appunti del caso Sam Tyler e nella cartella si vede bene una foto di Sam con sovrascritta la parola 'suicidio', in linea con quanto successo nel finale di serie."}
{"id": "1589973", "revid": "110157", "url": "https://it.wikipedia.org/wiki?curid=1589973", "title": "Il club degli innamorati", "text": "Il club degli innamorati (\"Love Creeps\", 2005) \u00e8 il terzo romanzo della scrittrice statunitense Amanda Filipacchi.\nCriticamente acclamato negli USA ed oltremare, \"Il club degli innamorati\" \u00e8 stato ammirato per il suo umorismo e la sua pentetrazione profonda della psicologia umana. Il romanzo affronta questioni di cuore, desiderio, ossessione e dipendenza, ma il tutto presentato in un contesto cinico, postmoderno e decisamente urbano. \u00c8 stato tradotto in francese, italiano, olandese, russo, polacco e coreano.\nGli autori Bret Easton Ellis, Tama Janowitz e Edmund White hanno espresso ammirazione e stima per il libro; il regista Brian Dannelly lo ha lodato in questi termini: \u201c\u00c8 una storia di amore tra gli stalkers (i pedinatori) di New York. \u00c8 fantastico. E il libro pi\u00f9 spiritoso che io abbia mai letto.\u201d\n\"Il club degli innamorati\" era sulla lista dei top books del 2005 dal \"Village Voice\".\nSummario del trama.\n\"Il club degli innamorati\" parla di un triangolo di stalker\u2014due pedinatori ed una pedinatrice. I tre si inseguono ossessivamente fino a quando l'ordine dei loro interessi cambia, illuminando cos\u00ec sia la variabilit\u00e0 dell'attrazione di una persona per un'altra sia l'attrattiva della persona per altri.\nPremi.\nFrancia: \nUSA: \nFilm.\nLa opzione per i diritti di \"Love Creeps\" \u00e8 ottenuta da Single Cell Pictures, la societ\u00e0 di produzione di Michael Stipe (dai REM) e Sandra Stern.\nRecensioni.\n\u201cInventivo\u2026spassoso\u2026lo stile di [Amanda Filipacchi] in un certo modo evoca Muriel Sparks. \u00c8 veloce, spiritoso, colto, e cattivello\u2026\"Love Creeps\" \u00e8 una scoperta rara. \u00c8 intelligente e percettivo della elusive natura dell desiderio. Per di pi\u00f9, \u00e8 straordinariamente spiritoso.\u201d (The Boston Globe)\n\u201cSpiritoso e cattivo\u2026incredibilmente percettivo\u2026Brillante.\u201d (Booklist, libro consigliato)\n\u201cUn'opera penetrante di finzione psicologica.\u201d (Kirkus Reviews)"}
{"id": "1589982", "revid": "547034", "url": "https://it.wikipedia.org/wiki?curid=1589982", "title": "Carta a memoria ottica", "text": "La carta a memoria ottica o carta ottica \u00e8 realizzata in policarbonato, un materiale plastico di provenienza aeronautica, 1.000 volte pi\u00f9 resistente del PVC, che garantisce un'ottima trasparenza per la scrittura su banda ottica, una elevata resistenza, una maggiore durata nel tempo e un intervallo termico di utilizzo molto ampio (da -40 a +100 \u00b0C).\nIl film \u00e8 composto da diversi strati di materiale e il supporto ottico registrabile \u00e8 incapsulato tra due livelli di materiale protettivo trasparente che (sulla faccia esterna) \u00e8 rinforzato da un ulteriore strato \u201cantigraffio\u201d.\nLa capacit\u00e0 di memoria fino adesso \u00e8 di circa 6 MByte.\nOgni carta ottica permette la creazione di settori variabili basati su tracce, consentendo cos\u00ec l'archiviazione di informazioni multiple e indipendenti.\nLe carte ottiche rispondono allo standard ISO/IEC 11694."}
{"id": "1589985", "revid": "188323", "url": "https://it.wikipedia.org/wiki?curid=1589985", "title": "Gilera CX 125", "text": ""}
{"id": "1589986", "revid": "79539961", "url": "https://it.wikipedia.org/wiki?curid=1589986", "title": "Pietralcina", "text": ""}
{"id": "1589987", "revid": "15756", "url": "https://it.wikipedia.org/wiki?curid=1589987", "title": "Lago Burullus", "text": "Il lago Burullus (\"Buhayrat al-Burullus\") \u00e8 un lago salmastro che si trova in Egitto, nella zona centrale del delta del Nilo, fra il ramo di Rosetta e quello di Damietta.\nIl lago si sviluppa per circa 65\u00a0km parallelo alla costa del Mediterraneo per una lunghezza di circa 50\u00a0km ed una larghezza che va dai 16 ai 6\u00a0km. La profondit\u00e0 del lago varia tra 0,42 e 2,07\u00a0m. Il settore orientale del lago \u00e8 il pi\u00f9 basso con una profondit\u00e0 media di 0.8\u00a0m. la capacit\u00e0 del lago \u00e8 di circa 330 milioni di metri cubi. La parte meridionale del lago riceve acqua da 8 canali di scolo dei terreni agricoli. Il lago \u00e8 collegato al mare, da cui riceve acqua salina, attraverso il canale di El-Boughaz (larghezza 44 metri) vicino al paese di El Burg.\nNel 1998 il lago di Burullus e le zone circostanti sono state dichiarate riserva naturale in accordo alla legge 102/1983. L'area protetta ha una superficie di 460\u00a0km\u00b2."}
{"id": "1589989", "revid": "207432", "url": "https://it.wikipedia.org/wiki?curid=1589989", "title": "South of Nowhere", "text": ""}
{"id": "1589990", "revid": "72396", "url": "https://it.wikipedia.org/wiki?curid=1589990", "title": "Cellesi (famiglia)", "text": "La famiglia Cellesi \u00e8 un'antica e nobile famiglia pistoiese, originaria di Celle, una localit\u00e0 di montagna nei pressi di Pistoia. La famiglia godeva la prerogativa di accompagnare alla cattedrale i nuovi vescovi di Pistoia nel giorno in cui prendevano possesso della sede.\nLudovico Antonio Muratori cos\u00ec scrive: \nAlcuni membri della famiglia ricoprirono alte cariche pubbliche a Pistoia e dettero alla chiesa alcuni vescovi fra i quali Luca Cellesi, che fu vescovo di Martorano dal 1627 al 1661 e Tommaso Cellesi che fu vescovo di Ragusa dal 1628 al 1633. Una Cellesi, Lucrezia, spos\u00f2 Camillo Rospigliosi, fratello di Clemente IX, fu madre del Principe Giovanni Battista Rospigliosi Pallavicini, di donna Caterina Banchieri Rospigliosi e di due cardinali, Giacomo e Felice Rospigliosi. Erede della famiglia Amati, ne ha assunto il cognome, denominandosi \"Amati Cellesi\".\nProprietaria della villa la Magia, del palazzo Cellesi e di castel Cellesi nel centro di Pistoia."}
{"id": "1589991", "revid": "1833487", "url": "https://it.wikipedia.org/wiki?curid=1589991", "title": "Sergej Igna\u0161evi\u010d", "text": "Detiene il primato di presenze in Prem'er-Liga (489) e con la nazionale russa (127).\nCaratteristiche tecniche.\nGiocava come difensore centrale ed era molto duro negli interventi, oltre a essere un buon battitore di punizioni.\nCarriera.\nCalciatore.\nClub.\nMuove i primi passi da calciatore nello Spartak-Orechovo, in seconda serie, dove totalizza 17 presenze in sei mesi; nel corso della stagione, infatti, viene acquistato dal , squadra della prima divisione russa, approdando cos\u00ec tra i grandi del calcio russo. Nella sua nuova squadra all'inizio trova qualche difficolt\u00e0 poich\u00e9, essendo troppo giovane ed inesperto, viene spesso lasciato in panchina. La sua prima stagione in Prem'er-Liga si chiude con un bilancio di 6 presenze e un gol.\nNel 2000 \u00e8 ancora al Kryl'ja, dove, grazie a ottime prestazioni, si appropria del posto da titolare come difensore centrale e alla fine della stagione avr\u00e0 totalizzato 25 presenze e un gol.\nNel 2001 \u00e8 acquistato da una delle squadre pi\u00f9 rappresentative della Russia, la . Qui resta per tre anni facendosi notare per il carisma e la forza fisica. Con la Lokomotiv Mosca ha vinto un campionato e una Supercoppa di Russia.\nNel 2003 si trasferisce al , squadra in cui ha militato sino al ritiro, avvenuto nel 2018. Con la maglia rossobl\u00f9 dei \"Koni\" ha vinto sette campionati, sei coppe e otto Supercoppe di Russia. Ha esordito in UEFA Champions League nel 2004-2005, ma con il CSKA non \u00e8 andato oltre il primo turno, retrocedendo in Coppa UEFA 2004-2005, competizione che ha vinto nella finale di Lisbona contro i padroni di casa dello Sporting.\nDopo Igor' Akinfeev \u00e8 il secondo calciatore pi\u00f9 presente nella storia del CSKA Mosca, con 541 presenze e 46 gol segnati.\nNazionale.\nEsordisce in nazionale maggiore nell'agosto del 2002 contro la . Va a segno tre volte nelle qualificazioni al , ma salta la fase finale del torneo in Portogallo per infortunio.\n\u00c8 capitano della squadra che gioca il campionato europeo del 2008 in Svizzera e Austria.\nL'8 giugno 2012 esordisce da titolare al campionato europeo nella partita contro la Repubblica Ceca (vinta dalla Russia per 4-1). Gioca da titolare tutte le partite della squadra, che arriva in semifinale.\nPartecipa anche al , dove contro l', nella terza partita del girone (1-1), ottiene la centesima presenza in nazionale, secondo russo a riuscirci dopo Viktor Onopko.\nConvocato per il campionato europeo del 2016 in Francia, disputa da titolare tutte e tre le partite giocate dalla Russia, eliminata dopo la fase a gironi.\nDopo aver annunciato il proprio ritiro dalla nazionale, \u00e8 convocato per il campionato del mondo di Russia 2018 in sostituzione dell'infortunato Ruslan Kambolov. Gioca da titolare tutte e cinque le partite della Russia nel torneo, senza mai essere sostituito, e va a segno nella vittoriosa serie dei tiri di rigore contro la , agli ottavi di finale, riscattando cos\u00ec l'autogol con cui aveva dato il vantaggio agli iberici. Ai quarti la Russia pareggia 2-2 contro la Croazia; si va quindi ai rigori, dove Igna\u0161evi\u0107 mette a segno nuovamente il proprio tiro, ma questo volta sono i russi a venire eliminati. Al termine del mondiale conferma il proprio ritiro dal calcio giocato, che aveva preannunciato prima della competizione. Nella manifestazione \u00e8 diventato il giocatore russo pi\u00f9 anziano sceso in campo nella fase finale di un mondiale, oltre che il giocatore (in assoluto) pi\u00f9 anziano ad avere segnato un'autorete in un campionato mondiale.\nAllenatore.\nDa allenatore inizia guidando la formazione Allievi del . \nIl 4 giugno 2019 gli viene affidata la guida tecnica della , neo-promossa nella PFN Ligi, la seconda divisione russa.\nStatistiche.\nPresenze e reti nei club.\n\"Statistiche aggiornate al 13 maggio 2018.\""}
{"id": "1589992", "revid": "1534511", "url": "https://it.wikipedia.org/wiki?curid=1589992", "title": "Thomas Stamford Raffles", "text": "Fu Segretario Generale della Compagnia britannica delle Indie orientali e promosse la conquista di Giava nella guerra anglo-olandese per Giava del 1811.\nNel corso del suo lunghissimo soggiorno in Asia, Raffles svilupp\u00f2 un genuino interesse per la flora e la fauna locali e, quando il contrasto territoriale con gli olandesi di Batavia venne risolto con il trattato del 1824, egli profitt\u00f2 del suo ultimo viaggio a Londra per fondare la Societ\u00e0 zoologica di Londra e lo Zoo di Londra.\nDi l\u00ec a poco, nel 1826, mor\u00ec a Londra, un giorno prima del suo quarantacinquesimo compleanno."}
{"id": "1589995", "revid": "35813", "url": "https://it.wikipedia.org/wiki?curid=1589995", "title": "Maria Malibr\u00e1n", "text": ""}
{"id": "1589997", "revid": "110157", "url": "https://it.wikipedia.org/wiki?curid=1589997", "title": "Full Length", "text": "Full Length \u00e8 l'album d'esordio dei Guttermouth, pubblicato nel 1991.\nL'album fu originariamente pubblicato nel formato LP ma fu successivamente distribuito in versione CD con l'aggiunta di altre canzoni. Nel 1996 \u00e8 stato ripubblicato dalla Nitro Records con il titolo \"The Album Formerly Known as Full Length LP\".\nGrazie a questo album i Guttermouth hanno iniziato a farsi conoscere per il loro stile musicale veloce e diretto."}
{"id": "1590002", "revid": "35707", "url": "https://it.wikipedia.org/wiki?curid=1590002", "title": "Milan Rapajc", "text": ""}
{"id": "1590007", "revid": "6923", "url": "https://it.wikipedia.org/wiki?curid=1590007", "title": "Icon Productions", "text": "Icon Productions \u00e8 uno studio di produzione e distribuzione cinematografica e televisiva.\nL'azienda venne fondata nell'agosto 1989 dall'attore e regista Mel Gibson e dal produttore Bruce Davey. La societ\u00e0 ha un'affiliata nel Regno Unito, la Icon Entertainment International, la quale produce pi\u00f9 che altro film di tipo B.\nI film del suddetto studio, vengono distribuiti su scala home video per la quasi totalit\u00e0 dalla Warner Home Video nell'Unione europea e dalla MGM Home Entertainment in Australia."}
{"id": "1590018", "revid": "602145", "url": "https://it.wikipedia.org/wiki?curid=1590018", "title": "Rospigliosi", "text": "I Rospigliosi sono un'antica famiglia aristocratica italiana, originaria di Pistoia e di antiche origini lombarde.\nAttestata gi\u00e0 dagli inizi del Medioevo, la famiglia si arricch\u00ec attraverso l'agricoltura, il commercio e l'industria, raggiungendo l'apogeo del suo potere e l'elevato \"status nobiliare\" a Roma grazie a Giulio Rospigliosi, il quale venne eletto papa della Chiesa cattolica nel 1667 con il nome di Clemente IX.\nStoria.\nOrigini.\nCalata dalla Lombardia nel XII secolo, si stabil\u00ec a Lamporecchio in provincia di Pistoia dove ha mantenuto vasti possedimenti sino al XX secolo.\nAscesa.\nTrasferitasi a Pistoia nel 1400 ha dato i natali a illustri personaggi, primo fra tutti a Giulio Rospigliosi, Papa Clemente IX, fratello di Camillo Rospigliosi, che diede i natali tra gli altri al Principe Giovanni Battista Rospigliosi, capostipite del ramo Rospigliosi Pallavicini, e a donna Caterina Rospigliosi Banchieri, che diede origine al ramo Banchieri Rospigliosi (il cui capostipite fu Pietro Banchieri Rospigliosi, ritratto in un celebre ciclo pittorico, intitolato \"Il bambino Rospigliosi\", oggi esposto al Museo di Roma).\nRami.\nIn Pistoia era divisa in due linee, quella di papa Clemente IX, detti \"del Duca\" che risiedevano nell'omonimo Palazzo Rospigliosi di via del Duca e quelli che risiedevano nel palazzo Rospigliosi di Ripa del Sale (i cui attuali esponenti vivono a Villa Aldobrandini Banchieri Rospigliosi e sono comunque discendenti diretti dalla linea di Giulio Rospigliosi, Papa Clemente IX, attraverso la antenata Olga Banchieri).\nFondo musicale Rospigliosi.\nNel 1982 Clemente Rospigliosi, ultimo rappresentante del ramo \"del Sale\", ha donato alla Biblioteca Forteguerriana e all'Archivio Capitolare di Pistoia la biblioteca familiare in cui \u00e8 presente una ampia sezione musicale, denominata Fondo musicale Rospigliosi."}
{"id": "1590022", "revid": "92723", "url": "https://it.wikipedia.org/wiki?curid=1590022", "title": "Jurta", "text": ""}
{"id": "1590023", "revid": "123021222", "url": "https://it.wikipedia.org/wiki?curid=1590023", "title": "Ares (Marvel Comics)", "text": "Ares \u00e8 un personaggio dei fumetti, creato da Stan Lee (testi) e Jack Kirby (disegni), pubblicata dalla Marvel Comics. La sua prima apparizione \u00e8 avvenuta in \"The Mighty Thor\" (vol. 1) n. 129.\nBiografia del personaggio.\nDopo che Zeus ebbe permesso di cessare il culto della religione greco-romana, Ares prov\u00f2 un profondo rancore e tent\u00f2 di conquistare l'Olimpo pi\u00f9 di una volta. Egli rifiut\u00f2 di combattere contro Ade a nome di Ercole. Ercole fece squadra con il dio asgardiano Thor, al fine di sconfiggere Ares, costringendolo poi alla ritirata. Ares duell\u00f2 con Ercole, formando un'alleanza con Incantatrice, per costringere Ercole a farne un suo schiavo e alleato contro i Vendicatori. Ercole riusc\u00ec per\u00f2 a sconfiggerlo: sembra che la rivalit\u00e0 tra i due figli di Zeus risalga all'epoca mitologica, quando, durante la quinta delle dodici fatiche di Ercole, il \"Principe della forza\" scacci\u00f2 via gli uccelli del lago Stinfalo, cari al dio della guerra.\nAres organizz\u00f2 i Warhawks, e con essi affront\u00f2 i Vendicatori. Egli mand\u00f2 poi Kratos e Bia per catturare Ercole. Dopo si alle\u00f2 con Amora ancora una volta, utilizzando la spada di Ebano del Cavaliere Nero per spegnere la fiamma di Prometeo e conquistare l'Olimpo. Egli nuovamente sconfigge i Vendicatori, ma viene sconfitto nuovamente da Thor e da Ercole.\nAres combatt\u00e9 anche Namor il Sub-Mariner e Venere, riuscendo a sconfiggere entrambi. Egli form\u00f2 un'altra alleanza con Ade, e rap\u00ec Krista nel tentativo di fomentare la guerra tra l'Olimpo e Asgard.\n\u00c8 stato rivelato che, in tempi antichi, ha preso parte alla guerra di Troia.\nNel corso degli anni, continu\u00f2 ad operare come malvagio, affrontando sempre i Vendicatori.\nRedenzione.\nIn tempi recenti, Ares e suo zio Ade hanno cercato di travolgere il Monte Olimpo, con un esercito di morti, portando ad una situazione di stallo che gli dei e semi-divinit\u00e0 (compresi Ercole e Achille) non sono stati in grado di capovolgere. Zeus riusc\u00ec poi a convincere Ares a sconfiggere suo Zio Ade per far finire la guerra. Egli accett\u00f2.\nDopo la guerra si riconcili\u00f2 con suo padre e suo fratello.\nAres, stanco della propria guerra, una volta realizzato qual era il motivo per cui gli altri d\u00e8i lo disprezzavano, decise di vivere una vita normale. Egli ha lasciato la sua posizione di dio della guerra, ma ha mantenuto la sua abilit\u00e0, le armi e l'immortalit\u00e0. Sulla Terra, ha iniziato a lavorare in un cantiere edile ed ha avuto una moglie ed un figlio di nome Alexander.\nDurante la miniserie \"Ares: God of War\" Ares affronta di nuovo Plutone, riuscendo a salvare da lui suo figlio ma non sua moglie, della quale non si sa nemmeno se sia viva o morta.\nPotenti Vendicatori.\nDopo gli eventi della Civil War, Iron Man ha assunto Ares nei Potenti Vendicatori perch\u00e9 unisce le caratteristiche di Thor (l'essenza divina) e quelle di Wolverine (la brutalit\u00e0).\nSar\u00e0 solo per merito suo che i Potenti Vendicatori riusciranno a battere Ultron: Ares infatti, si fa rimpicciolire da Hank Pym in modo da entrare all'interno del corpo di Ultron e agire come un virus, distruggendo l'androide; questa sua eroica impresa convince Iron Man di aver fatto bene ad averlo incluso nella formazione.\nWorld War Hulk.\nDurante \"World War Hulk\", Ares combatter\u00e0 Hulk venendo alla fine sconfitto. Al termine del conflitto, lo S.H.I.E.L.D. gli d\u00e0 l'incarico di arrestare il fratellastro Ercole, divenuto un fuggiasco.\nDark Reign: Oscuri Vendicatori.\nAl termine di Secret Invasion (in cui suo figlio Alexander alias Phobos si \u00e8 unito alla squadra di Nick Fury) Ares ha accettato l'offerta di Norman Osborn di formare un nuovo team di Vendicatori governativi.\nFu proprio su consiglio del dio della guerra che Osborn adott\u00f2 l'identit\u00e0 carismarica di Iron Patriot, unendo il simbolismo di Capitan America e Iron Man.\nDurante il crossover \"Utopia\", combatte insieme ai compagni e agli X-Men.\nIn seguito, scopre che suo figlio Alexander fa parte dei Secret Warriors e decide di accettare che lui combatta insieme con Nick Fury, sostenendo per\u00f2 che Norman Osborn fa bene il suo lavoro.\nAssedio.\nQuando Norman Osborn decide di distruggere Asgard, Ares all'inizio pare contrariato, vista la sua natura divina preferisce che i mortali non si immischino negli affari degli dei immortali. Osborn lo convince, informandolo del fatto che Loki ha preso possesso di Asgard, mentendogli per averlo dalla sua parte. Durante la battaglia, Ares si batte contro Balder (il vero Re di Asgard) e viene informato da Heimdall dall'inganno di Osborn e di Loki.\nFurioso, Ares capisce che Osborn gli ha mentito e si rivolta contro di lui, giurando di ucciderlo. Purtroppo Sentry interviene per proteggere Norman e visto il divario di poteri tra il Guardiano d'Oro e il Dio della Guerra, Bob (sotto l'influenza di Void) uccide Ares aprendolo in due.\nPoteri e abilit\u00e0.\nCome ogni divinit\u00e0 olimpica, Ares \u00e8 immortale, estremamente resistente ai danni fisici e dotato di un parziale fattore rigenerante (guarisce in fretta ma non rigenera le parti mancanti). \u00c8 dotato di capacit\u00e0 fisiche sovrumane, con una super forza tanto grande da poter tener testa anche agli eroi pi\u00f9 forti, pur non essendo pari a Thor o Ercole. Inoltre, la sua brutalit\u00e0 ne fa un avversario temibile.\nSa maneggiare molto bene le armi bianche, fra cui preferisce un'ascia forgiata per lui dal fabbro degli dei Efesto ed \u00e8 un esperto di lotta greco-romana; inoltre \u00e8 dotato di grandi capacit\u00e0 tattiche."}
{"id": "1590025", "revid": "110157", "url": "https://it.wikipedia.org/wiki?curid=1590025", "title": "Friendly People", "text": "Friendly People \u00e8 il secondo album della band californiana Guttermouth, pubblicato nel 1994.\n\u00c8 il primo album pubblicato dalla Nitro Records, etichetta fondata da Dexter Holland degli Offspring. Dopo l'uscita dell'album, la band inizi\u00f2 una lunga tourn\u00e9e come gruppo spalla degli Offspring, suonando in arene molto importanti. Durante il tour, i Guttermouth si sono fatti notare per la loro irruenza e per la loro noncuranza delle regole, caratteristica che ha portato molti organizzatori di festival a non invitare la band californiana."}
{"id": "1590035", "revid": "117644188", "url": "https://it.wikipedia.org/wiki?curid=1590035", "title": "Life Is a Flower", "text": "Life Is a Flower \u00e8 il primo singolo estratto dall'album \"Flowers\" degli Ace of Base del 1998.\nLa canzone \u00e8 stata modificata per il mercato americano, cambiando infatti il testo e di conseguenza il titolo, Whenever You're Near Me, poich\u00e9 il gruppo riteneva che gli argomenti della canzone non sarebbero stati accettati negli Stati Uniti.\nRaggiunse il 1\u00ba posto in Ungheria e il 3\u00b0 in Scozia Danimarca e Finlandia.\nsi aggiudic\u00f2 il Disco d'oro in Svezia e il Disco d'argento nel Regno Unito.\nIn Italia arriv\u00f2 al 9\u00ba posto, diventando il 76\u00ba disco pi\u00f9 venduto del 1998."}
{"id": "1590039", "revid": "124123", "url": "https://it.wikipedia.org/wiki?curid=1590039", "title": "Ester Mauri", "text": "Biografia.\n\u00c8 figlia di Antonio Mauri, fattore e sovrintendente ai giardini del conte Giacomo Mellerio, fratello dell'incisore Aronne. \nLa famiglia abitava nella villa \u201cla Boffalora\u201d all'interno della tenuta del Gernetto, soggetto spesso rappresentato nelle sue opere, che la famiglia dei conti della Somaglia aveva ereditato alla morte del Mellerio.\nNei primissimi anni d'et\u00e0 sviluppa una grande predisposizione per la pittura, al punto che all'et\u00e0 di diciannove anni viene ammessa, prima donna in assoluto, all'Accademia di Brera, dove si distingue vincendo premi ed ottenendo menzioni. \nUna volta diplomatasi ottenne l'abilitazione all'insegnamento del disegno nelle scuole tecniche e normali, prestando servizio alla Scuola festiva Superiore di Milano dal 1891 e alla Manzoni di Milano dal 1895 in avanti. \nNel 1904 consegu\u00ec anche il diploma di abilitazione all'insegnamento della calligrafia. \nContemporaneamente si dedic\u00f2 alla pittura sperimentando tutte le tecniche, dall'olio al pastello alla decorazione su stoffa, specializzandosi per\u00f2 soprattutto nell'uso dell'acquarello, al quale si applic\u00f2 quasi esclusivamente dopo il 1900.\nNel 1912 entr\u00f2 a far parte dell'Associazione degli Acquerellisti Lombardi prendendo parte nei primi anni del XX secolo alle rassegne indette annualmente dal gruppo con alcuni dipinti di soggetto floreale, ottenendo valutazioni positive dalla critica.\nMor\u00ec a cinquantatr\u00e9 anni a Mariano Comense il primo febbraio 1919\nHa un'intensa produzione pittorica, che comprende disegni, acquarelli ed oli. Vive a Milano nel Palazzo Mellerio (di Corso Roma, ora Corso di Porta Romana 13), di propriet\u00e0 dei Conti Cavazzi della Somaglia (eredi di Giacomo Mellerio (1777-1847). Sue opere sono conservate nella Galleria d'arte moderna Ricci Oddi di Piacenza e in collezioni private."}
{"id": "1590041", "revid": "2091899", "url": "https://it.wikipedia.org/wiki?curid=1590041", "title": "Gilera Crono", "text": "La Crono Sp 91 \u00e8 stata prodotta dal 1991 al 1992 modello sportivo di casa Gilera, derivato dalla Gilera SP 02, munita di miscelatore e valvola allo scarico APTS (Automatic Power Tuning System), prodotta nella sola cilindrata 125 cm\u00b3 le sue dirette concorrenti erano: la Cagiva con la Mito, l'Aprilia con la l'AF1, la Yamaha con la TZR e Honda con l'NSR 125.\nDescrizione.\nEsattamente come la SP 02, la moto ha una carenatura avvolgente, ma che lascia scoperto il telaio: il classico TwinBox Gilera, la carenatura si rif\u00e0 alle moto che partecipano al motomondiale nella classe 500, da cui riprende anche il serbatoio molto sagomato e munito di sfiato per i vapori della benzina e di doppio tappo per il rifornimento di benzina (a Sx.) e di olio (a Dx.), il cupolino della moto ha la visiera con il boro rivestito da una guaina nera, mentre gli specchietti (di produzione Vitaloni) sono aerodinamici e compatti, il faro \u00e8 compatto di forma rettangolare, sulle carenature laterali della moto sono presenti ampie bocche di sfiato per il radiatore, mentre per quanto riguarda il codino della moto, risulta essere snello e molto affusolato, la luce posteriore \u00e8 singola di forma ellittica.\nIl parafango anteriore \"di tipo avvolgente\" ha oltre alla sua funzione primaria lo scopo di coprire e protegge i piedini delle forcelle (di tipo a steli rovesciati), le ruote sono a cinque raggi (di produzione Grimeca cos\u00ec come l'impianto frenante.), il forcellone posteriore \u00e8 a doppio braccio e ha un sistema brevettato Gilera per regolare la tensione della catena, il freno a disco posteriore \u00e8 disposto a destra, mentre la corona \u00e8 a sinistra della moto, l'espansione \u00e8 lasciata a vista, con il silenziatore in acciaio che rimane basso.\nQuesta moto nel 1991 venne accompagnata in listino da un modello con soluzioni futuristiche, la CX 125, mentre nel 1993 venne sostituita dal modello GFR."}
{"id": "1590042", "revid": "183694", "url": "https://it.wikipedia.org/wiki?curid=1590042", "title": "Vladimir Prelog", "text": "Biografia.\nTrasferitosi nel 1915 a Zagabria con la sua famiglia, Prelog si laure\u00f2 in ingegneria chimica all'Universit\u00e0 Tecnica Ceca di Praga nel 1929. Dopo avere conseguito il dottorato in chimica inizi\u00f2 a lavorare in un impianto privato a Praga, attivo nella produzione di prodotti chimici rari allora non disponibili sul mercato. Nell'ambito della ricerca inizi\u00f2 a interessarsi degli alcaloidi contenuti nella pianta di cacao.\nNel 1935 tenne lezioni di chimica organica alla Facolt\u00e0 Tecnica dell'Universit\u00e0 di Zagabria, insegnando anche a studenti di ingegneria chimica. Usufruendo del finanziamento dell'industria farmaceutica Ka\u0161tel (l'odierna Pliva) inizi\u00f2 la ricerca sulla chinina e sui suoi derivati. Riusc\u00ec a sintetizzare, sempre in collaborazione con l'industria, lo Streptazol, uno dei primi sulfamidici.\nNel 1941 Prelog accett\u00f2 l'invito di Leopold Ruzicka e si rec\u00f2 a Zurigo per insegnare presso la Scuola politecnica federale. Dopo il ritiro di Ruzicka nel 1957, prese in carico il laboratorio di chimica organica estendendo l'attivit\u00e0 in aree quali quelle dei composti aromatici, alcaloidi, composti aliciclici e l'isolamento di composti ad attivit\u00e0 biochimica.\nAttivit\u00e0 scientifica.\nPrelog realizz\u00f2 la prima sintesi dell'adamantano, cicloalcano dalla struttura particolare e isolato dai campi petroliferi della Moravia.\nNel 1944 riusc\u00ec a separare gli enantiomeri della base di Tr\u00f6ger tramite tecnica cromatografica su fase stazionaria enantiopura. In questo modo dimostr\u00f2 anche che non solo gli atomi di carbonio possono essere unostereocentro, ma anche gli atomi di azoto possiedono tale propriet\u00e0.\nI suoi studi hanno contribuito a spiegare la struttura di composti quali steroidi, triterpeni, chinina, stricnina, solanina e altri alcaloidi definendo le relazioni conformazionali fra reagenti e prodotti. Insieme con Robert Cahn e Christopher Ingold formul\u00f2 un insieme di regole note come regole di Cahn-Ingold-Prelog, di ampio utilizzo in stereochimica organica per differenziare i vari stereoisomeri."}
{"id": "1590044", "revid": "547034", "url": "https://it.wikipedia.org/wiki?curid=1590044", "title": "Whenever You're Near Me", "text": "\"Whenever you're Near Me\" \u00e8 un brano degli Ace of Base. \nRilasciato nel Ottobre 1998 \u00e8 la versione per il mercato statunitense di Life Is a Flower. Convinti infatti che in America gli argomenti del brano non venissero accettati e capiti, decisero di riscrivere il testo lasciando la stessa melodia. \nIl brano venne rilasciato in concomitanza con l'uscita dell'album \"Flowers\" negli Stati Uniti che per l'occasione venne intitolato \"Cruel Summer\".\nNon ottenne lo stesso succesoo di \"Life is a flower\". Raggiunse il 76\u00ba posto della Billboard Hot 100, il 51\u00b0 in Canada\nSi ferm\u00f2 al 12\u00b0 della Hot Dance Singles Sales."}
{"id": "1590055", "revid": "96701", "url": "https://it.wikipedia.org/wiki?curid=1590055", "title": "Effetto Mitridate", "text": ""}
{"id": "1590063", "revid": "56818", "url": "https://it.wikipedia.org/wiki?curid=1590063", "title": "Mithraismo", "text": ""}
{"id": "1590066", "revid": "110157", "url": "https://it.wikipedia.org/wiki?curid=1590066", "title": "Teri Yakimoto", "text": "Teri Yakimoto \u00e8 il terzo album della band californiana Guttermouth, pubblicato nel 1996.\n\u00c8 il primo lavoro della band dopo l'entrata del bassista Steve Rapp. La band continua a riproporre la propria musica veloce e abrasiva, ma in questo album la band ricerca una maggiore melodicit\u00e0 e una influenza pop."}
{"id": "1590067", "revid": "6923", "url": "https://it.wikipedia.org/wiki?curid=1590067", "title": "Gilera GFR", "text": "La GFR (Gilera Formula Racing) \u00e8 un modello di motocicletta stradale sportiva, evoluzione del modello Crono e delle precedenti SP01 ed SP02, prodotta dal 1993 al 1994.\nIl contesto.\nSi tratta di un modello lanciato dalla casa motociclistica Gilera in occasione del ritorno della stessa alle competizioni internazionali e che replicava esteticamente le GFR 250 da Gran Premio che corsero con Carlos Lavado e Jean-Philippe Ruggia nel motomondiale 1992, nonch\u00e9 nella stagione 1993 con il neocampione della 125 Alex Gramigni (strappato all'Aprilia) e con Paolo Casoli.\nProdotta nella sola cilindrata 125 cm\u00b3 si trovava a competere sul mercato con modelli quali la Cagiva Mito 125 \"Eddie Lawson\", l'Aprilia RS 125 Extrema/Replica, la Yamaha TZR 125 RR, la Honda NSR 125 R e la Suzuki RG 125 Gamma.\nDescrizione.\nIl motore, come tutti quelli dell'epoca (ad eccezione della Yamaha che montava ancora cilindri con canna con riporto in ghisa), aveva il cilindro con canna con riporto al Nichel-Carburo di Silicio, aspirazione lamellare diretta nel carter, valvola parzializzatrice allo scarico tipo APTS con controllo elettronico e movimento \"rotante\" (Automatic Power Tuning System) e una coppia da 2,2\u00a0kg\u00b7m.\nLa moto ha subito diverse modifiche estetiche rispetto ai precedenti modelli, nonch\u00e9 diverse migliorie tecniche ed elettroniche, ha una carenatura avvolgente che copre parzialmente il telaio e riprende la colorazione del modello da competizione. Ha un doppio tappo sul serbatoio per carburante e lubrificante, munito di sfiato per i vapori della benzina. Gli specchi retrovisori sono compatti, il fanale anteriore \u00e8 compatto e rettangolare; lateralmente la moto ha dei grossi sfoghi d'aria per disperdere il calore, mentre per quanto riguarda il codino, rimane invariato rispetto ai precedenti modelli, quindi snello e molto affusolato, la luce posteriore \u00e8 singola e rotondeggiante esattamente come il modello precedente.\nLe ruote sono a tre razze, la sospensione posteriore \u00e8 del tipo monobraccio (ELF) con forcellone oscillante, i freni a disco sono di grosse dimensioni (320 mm di diametro l'anteriore, 240\u00a0mm il posteriore), la marmitta a espansione (Lafranconi) risulta per la maggior parte completamente coperta dalle carene, lasciando scoperta solo la parte inferiore e la parte terminale assieme al silenziatore.\nLe prestazioni sono grosso modo in linea con le concorrenti con velocit\u00e0 di punta superiori ai 170 km/h ed una potenza specifica sull'ordine dei 250 CV/litro.\nDi questo modello fu realizzata una serie limitata ancora pi\u00f9 estrema, destinata al campionato nazionale Sport Production."}
{"id": "1590069", "revid": "44939", "url": "https://it.wikipedia.org/wiki?curid=1590069", "title": "Giunzioni di Holliday", "text": ""}
{"id": "1590074", "revid": "1099637", "url": "https://it.wikipedia.org/wiki?curid=1590074", "title": "Virtus Cagliari", "text": "La Virtus Cagliari \u00e8 una societ\u00e0 sportiva femminile che disputa il campionato nazionale di basket serie A2 con le corregionali San Salvatore Selargius e CUS Cagliari\nStoria.\nLa Virtus Cagliari nasce nel 1963 dalla volont\u00e0 di un gruppo di giovani donne che frequentava la congregazione mariana di Sant'Anna. Il primo direttivo tutto rosa nomin\u00f2 come primo presidente la signora Leonilde Fantola, e, come vice, il Cavaliere della Repubblica Prof.ssa Giovanna Caput (oggi attuale presidente). Quel direttivo al femminile scelse come nome \"Virtus\", ispirandosi al valore della virt\u00f9, ideologicamente vicino allo spirito che lo animava.\nDa quel giorno e sino al 1977 la societ\u00e0 Virtus Congregazione si occup\u00f2 prevalentemente di attivit\u00e0 giovanile e comunque a livello regionale. Nel 1977 partecip\u00f2 per la prima volta alla Serie C, poi la B e nel 1980-1981 la A2 che la vede protagonista da 19 anni assieme al CUS Cagliari Pallacanestro non consecutivi ma alterni a 8 anni di B, solo uno negli ultimi 14 campionati. Il campionato 1998-99 nel girone B della serie A2, l'ha terminato al 6\u00ba posto in graduatoria. Il campionato 1999-2000 l'ha concluso al 3\u00ba posto. Nel 2000-01 ha terminato all'11\u00ba posto in classifica. Il campionato 2001-02 chiuso al 13\u00ba posto in classifica, ha visto la retrocessione della squadra in Serie B d'Eccellenza. Nella stagione 2002-03, vincendo il campionato di Serie B d'Eccellenza, ha guadagnato la promozione in serie A2. Il 2003-04 l'ha vista chiudere la stagione regolare al 13\u00ba posto in graduatoria nel girone sud della serie A2 e poi si \u00e8 salvata, evitando la retrocessione in Serie B d'Eccellenza femminile, attraverso la vittoria nei playout. Nel 2004-05 \u00e8 finita 10\u00aa. Sia il campionato 2005-06 che quello 2006-07 l'ha chiuso al 6\u00ba posto in classifica. Il campionato 2007-08 l'ha terminato al 10\u00ba posto in classifica. Il campionato 2008-2009 l'ha terminato al 2\u00ba posto in classifica alla fine della stagione regolare e poi \u00e8 stata eliminata, 0-2 nei quarti di finale dei playoff del girone sud, dalle concittadine del CUS Cagliari. Nel 2009-10 ha terminato il campionato al 1\u00ba posto in classifica nel girone nord della serie A2 e poi ha perso contro Lucca la finale play-off valevole come promozione per la serie A1. L'ultimo campionato disputato, 2010-11, la Virtus Cagliari lo ha chiuso al 5\u00ba posto in classifica alla fine della stagione regolare e poi \u00e8 uscita nei playoff, ai quarti di finale del girone nord, perdendo 2-1 il derby contro il CUS Cagliari."}
{"id": "1590089", "revid": "72396", "url": "https://it.wikipedia.org/wiki?curid=1590089", "title": "Forio d'Ischia", "text": ""}
{"id": "1590094", "revid": "56818", "url": "https://it.wikipedia.org/wiki?curid=1590094", "title": "Giorno bisestile", "text": ""}
{"id": "1590097", "revid": "2153076", "url": "https://it.wikipedia.org/wiki?curid=1590097", "title": "The Sound of Girls Aloud", "text": "The Sound of Girls Aloud \u00e8 la prima raccolta di canzoni di successo del gruppo musicale pop britannico Girls Aloud, pubblicata il 30 ottobre 2006 dalla Fascination dopo quattro anni di attivit\u00e0 del gruppo durante i quali hanno inciso ben tre dischi di inediti.\nIl titolo dell'album prende spunto dal primo album del gruppo e dall'omonimo singolo di debutto: \"Sound of the Underground\".\nContesto.\nL'album \u00e8 stato pubblicato il 30 ottobre 2006, meno di un anno dopo l'uscita del precedente album \"Chemistry\", il terzo registrato in studio dal gruppo.\n\u00c8 stato anticipato, una settimana prima dalla pubblicazione, dal singolo \"Something Kinda Ooooh\", primo di tre inediti inseriti nel disco. Gli altri inediti sono \"I Think We're Alone Now\", cover dell'omonima canzone di Tommy James &amp; the Shondells pubblicata originariamente nel 1967 e gi\u00e0 reinterpretata con successo da Tiffany nel 1987, pubblicata come secondo e ultimo singolo dalla raccolta, e \"Money\".\nI due singoli hanno avuto ottimi riscontri in classifica; \"Something Kinda Ooooh\" ha infatti raggiunto la terza posizione in Gran Bretagna e \"I Think We're Alone Now\" la quarta. Il vero successo lo riscosse per\u00f2 il disco, che raggiunse la prima posizione della classifica britannica, obiettivo non raggiunto dai precedenti dischi del gruppo.\nL'album includeva tutti i singoli pubblicati dal gruppo musicale a partire dalla sua formazione, avvenuta nel 2002, e ne \u00e8 stata pubblicata anche una versione in edizione limitata che conteneva canzoni non pubblicate, demo e altro materiale inedito."}
{"id": "1590099", "revid": "638792", "url": "https://it.wikipedia.org/wiki?curid=1590099", "title": "Hidemi Hondou", "text": ""}
{"id": "1590106", "revid": "104405113", "url": "https://it.wikipedia.org/wiki?curid=1590106", "title": "Flusso di reddito", "text": "Per spiegare il concetto di flussi di reddito bisogna partire dal prodotto interno lordo (comunemente detto PIL). La distribuzione primaria del reddito \u00e8 la fase del circuito economico in cui i produttori distribuiscono e si appropriano dei risultati economico-finanziari dell'attivit\u00e0 produttiva incorporati nel valore aggiunto\".\nIn questa fase i redditi da lavoro dipendente, le imposte sulla produzione e sulle importazioni e aggregati ottenuti come saldi contabili che riflettono redditi da capitale e d'impresa vengono chiamati appunto \"flussi di reddito\"."}
{"id": "1590116", "revid": "729019", "url": "https://it.wikipedia.org/wiki?curid=1590116", "title": "OVW Heavyweight Championship", "text": "L'OVW Heavyweight Championship \u00e8 il titolo principale della divisione maschile della Ohio Valley Wrestling (OVW), una federazione di wrestling statunitense. \nTra il 1997 ed il 2001, durante il periodo di affiliazione della OVW con la National Wrestling Alliance (NWA) il titolo assunse la denominazione di NWA Ohio Valley Heavyweight Championship.\nCampione attuale.\nL'attuale detentore \u00e8 Big Jon che ha vinto il titolo sconfiggendo Daniel Eads il 13 maggio 2017 a Louisville."}
{"id": "1590117", "revid": "110157", "url": "https://it.wikipedia.org/wiki?curid=1590117", "title": "Museo archeologico nazionale di Spagna", "text": "Il Museo archeologico nazionale di Spagna (in castigliano \"Museo arqueol\u00f3gico nacional de Espa\u00f1a\") \u00e8 stato fondato da Filippo III ed \u00e8 situato nell'edificio che si riferisce al Palacio de bibliotecas y museos, insieme alla Biblioteca nazionale. Il Museo mostra pezzi dalla Preistoria al XIX secolo. Conserva pezzi greci e romani, arte medievale, repliche dei dipinti delle caverne e opere iberiche."}
{"id": "1590129", "revid": "638792", "url": "https://it.wikipedia.org/wiki?curid=1590129", "title": "Ethan Hondo", "text": ""}
{"id": "1590131", "revid": "125869342", "url": "https://it.wikipedia.org/wiki?curid=1590131", "title": "Alieni dell'Omnitrix", "text": "La seguente \u00e8 una lista degli alieni racchiusi nell'Omnitrix, un immaginario dispositivo del cartone animato statunitense \"Ben 10\".\nPer la maggior parte della serie l'Omnitrix rimane a Ben, quindi gli alieni descritti sono relazionati a lui. Nell'episodio alternativo vengono mostrate le sembianze di alcuni degli alieni se fossero stati usati da una ragazza, mentre gli episodi e , ambientati in un non lontano futuro (relativo allo show), evidenziano come saranno gli alieni pi\u00f9 vecchi. Anche se Ken, il futuro figlio di Ben, possiede anche lui un Omnitrix nell'episodio, i suoi alieni non sono diversi da quelli che normalmente usa Ben nel presente. In \"\" il Ben Tennyson della dimensione 23 ha degli alieni con l'aspetto giovane del Ben di 11 anni, ma alcuni alieni sono simili al Ben di 16 anni, con una colorazione differente. Appaiono anche dei Ben di altre dimensioni, con delle forme aliene con colorazioni differenti agli originali, oppure con un look differente: il Ben con l'abbigliamento da punk, infatti quando si trasforma in alieno ha gli stessi tratti caratteristici da punk oppure il Ben zombie mostra tratti caratteristici da non-morto quando diventa alieno. Vengono mostrati anche gli alieni di Albedo in e di Kevin nel reboot.\nForme aliene di Ben 10 (Omnitrix originale).\nNel primo episodio della serie originale Ben trova l'Omnitrix in una foresta. Poi accidentalmente si tramuta in Inferno per la prima volta e da questa puntata, chiamata , inizia la saga Ben 10.\nForme originali.\nLe forme aliene originali sono 10, le altre verranno sbloccate nelle stagioni seguenti.\nBestiale.\nBestiale (\"Wildmutt\") \u00e8 un alieno Vulpimancer dal pianeta Vulpin (da \"vulpine, volpe\"), un pianeta avvolto nell'oscurit\u00e0 ai confini della galassia, usato proprio come una discarica intergalattica. L'ecosistema del pianeta \u00e8 stato avvelenato senza possibilit\u00e0 di rimedio; a causa di ci\u00f2 le poche creature che sopravvivono l\u00ec lo fanno a temperature assestate sotto gli zero gradi. I Vulpimancer sono una delle poche specie sopravvissute su Vulpin e non sono meno mutati del pianeta stesso.\nVulpin appare nel gioco dove \u00e8 il secondo pianeta da visitare, ha 2 boss: due serpenti e i fratelli Vreedle. Nella versione per DS il boss \u00e8 Darkstar.\nBench\u00e9 abbiano dimensioni simili a quelle umane, i Vulpimancer condividono poche caratteristiche comuni. La loro unica peculiarit\u00e0 comune \u00e8 la forma del loro corpo, un incrocio tra un leone e un gorilla. Il Bestiale di Ben 10.000 ha tratti felini maggiormente pronunciati, includendo delle strisce marroni sul dorso e una coda. Questo assetto fisico unico permette a Bestiale di correre, saltare e arrampicarsi su oggetti ad alte velocit\u00e0, oltre a renderlo decisamente forte. Provenendo da un pianeta dove regna l'oscurit\u00e0, Bestiale non ha occhi, essendosi evoluto al punto da potere \"vedere\" attraverso l'olfatto e l'udito, il cui sistema sembra funzionare come un sensore termografo. Dai suoni al calore corporeo, poche cose sfuggono al radar sensoriale di Bestiale.\nSecondo vari profili riguardanti Bestiale, gli aculei simili a quelli dei porcospini sul suo dorso potenziano i suoi sensi, fungendo da recettori sensoriali finemente sintonizzati. Possono anche servire come armi. Possono sia proteggere Bestiale quando sta rotolando, sia fungere da proiettili. La serie non ci ha ancora dimostrato questa abilit\u00e0; inoltre, Gwen non ha mai avuto problemi a cavalcare Bestiale in varie occasioni, nonostante la presenza degli aculei.\nPoich\u00e9 non hanno occhi, i Vulpimancer hanno dei problemi con i movimenti pi\u00f9 impercettibili, e in certe condizioni sono incapaci di trovare i loro nemici. I Vulpimancer, Bestiale incluso, non sono in grado di parlare in modo da farsi capire, esprimendosi invece tramite ruggiti e ringhi, cosa che potrebbe creare qualche problema diplomatico nelle circostanze in cui si cercano di evitare i conflitti. Poich\u00e9 ripiega su olfatto e udito per \"vedere\", Bestiale \u00e8 particolarmente sensibile a suoni rumorosi o a forti odori. \u00c8 inoltre reso impotente se il suo naso e le sue orecchie sono otturati, come quando Ben \u00e8 raffreddato.\nLa prima trasformazione di Ben in Bestiale avviene in \"\" dopo il suo secondo esperimento con l'Omnitrix. Questa \u00e8 la prima trasformazione intenzionale di Ben.\nBestiale ritorna in dove pu\u00f2 parlare nella sua forma ultra. Ritorna in dove indossa un collare verde con il simbolo dell'Omnitrix. Nella puntata \"Il Negozio 23\" viene rivelato che il Ben della dimensione 23 possiede questa forma chiamata per scherzo Accalappiacani (\"Dog-Nabbit\").\nNel reboot fa un cameo come cappello indossato da Ben, nell'episodio \"I guanti dei Titani\".\n2x2.\n2x2 (\"Fourarms\") \u00e8 un alieno Tetramand (\"tetra\" significa \"quattro\" in greco) dal pianeta Khoros. Khoros \u00e8 un arido pianeta desertico con una popolazione nomade, prevalsa su quella che una volta era prosperata in una confederazione di citt\u00e0 stato, che basano le loro abilit\u00e0 prevalentemente sulla forza fisica. I Tetramand sono giganti paragonati alla maggior parte delle specie, essendo alti mediamente tre metri. Nell'arido deserto del loro pianeta natale sopravvivono i pi\u00f9 forti, trasformando cos\u00ec la razza dei Tetramand in creature fisicamente energiche, ma anche i loro predatori hanno sviluppato pi\u00f9 di un arto per potere sopravvivere. Avendo quattro braccia, quattro occhi, pelle corazzata e una muscolatura estremamente possente, 2x2 trova raramente competizione per quanto riguarda la forza bruta. La sua forza \u00e8 tale che pu\u00f2 creare delle onde d'urto semplicemente colpendo il terreno o sbattendo tutte le mani insieme (quest'ultimo attacco \u00e8 chiamato \"Grande Smack\"). Le gambe muscolose di 2x2 gli permettono anche di saltare numerosi blocchi cittadini alla volta (un po' come il supereroe della Marvel Hulk). Viene rivelato in Omniverse che le femmine Tetramand sono pi\u00f9 forti dei maschi, tuttavia Ben \u00e8 riuscito a battere con relativa facilit\u00e0 la principessa Looma, che era straordinariamente forte anche per una femmina Tetramand. Lei stessa ha dichiarato che quello di Ben sia l'unico in tutta la galassia ad averla battuta. Nonostante la loro forza i muscoli possenti di 2x2 forse sono anche il suo punto debole. Pi\u00f9 adatto alla potenza che alla velocit\u00e0, 2x2 \u00e8 in svantaggio contro nemici pi\u00f9 veloci o pi\u00f9 piccoli. Questo gli provoca anche una dipendenza dal suo corpo impenetrabile, essendo incapace di schivare velocemente. La sua taglia gli rende difficile anche usare cose disegnate per specie pi\u00f9 piccole fisicamente. Gli edifici in particolare sono un grosso problema per il povero 2x2, poich\u00e9 di solito non riesce a entrare nelle porte. Controllare la propria forza \u00e8 un altro problema e gran parte dei danni che provoca sono spesso involontari. 2x2 \u00e8 la forma aliena pi\u00f9 usata nella serie, poich\u00e9 \u00e8 l'alieno che pi\u00f9 rispecchia lo stile di combattimento di Ben 10: lanciarsi alla cieca verso il nemico senza mai riflettere prima. La predilezione di Ben a 2x2 sar\u00e0 uno dei principali motivi comici dell'Omnitrix, che trasformer\u00e0 Ben in qualsiasi altro alieno ogni volta che Ben vorr\u00e0 trasformarsi nel Tetramand e, al contrario, opter\u00e0 per 2x2 in situazioni non adatte ai suoi poteri. Ben si trasforma per la prima volta in 2x2 in \"\", quando ha bisogno di combattere il mammuth rianimato dal Dr Animus. Nella versione di Ben 10.000, 2x2 \u00e8 pi\u00f9 grosso e ha delle scaglie appuntite sulle spalle e sulle braccia.\n2x2 torna nella serie , in quanto appare nella sigla del cartone. Il suo aspetto fisico \u00e8 leggermente cambiato, in quanto adesso ha capelli lunghi raccolti in un codino, veste dei mutandoni neri e parastinchi, bracciali, cintura e corazza dorati, con il simbolo dell'Ultimatrix posto al centro del petto anzich\u00e9 sulla spalla come nella prima serie. Il suo look assomiglia molto a quello di Martian Manhunter mischiato a quello di un wrestler.\nTorna in in cui indossa una tuta da body builder nera e verde, presenta delle piccole punte in testa, ha un grosso mento e quelli che sembrerebbero essere baffi. \u00c8 stato rivelato che il Ben della dimensione 23 ha questo alieno nell'Omnitrix, chiamato Handy-Man.\nNel reboot \u00e8 praticamente identico alla serie originale con l'Omnitrix posto sul petto.\nMateria Grigia.\nMateria Grigia (\"Grey Matter\") \u00e8 un alieno Galvaniano (il nome proprio si riferisce alla vera materia grigia, il nome della specie \u00e8 un gioco di parole derivato dal termine galvanizzazione) che \u00e8 l'abitante del pianeta Galvan Prime, ed \u00e8 un luogo simile a una palude (un riferimento al fatto che i Galvaniani sono simili a rane), ed \u00e8 un piccolo mondo per la maggior parte degli standard (la serie non rivela le misure precise), e quindi i Galvaniani sono alti in media trenta centimetri.\nI Galvaniani sono una razza di esseri simili a delle rane dalla pelle grigia, evoluti al punto da essere naturalmente intelligenti e con conoscenze di ogni genere, imparando velocemente qualsiasi cosa riguardo a un oggetto semplicemente dandogli una rapida occhiata. I loro corpi sono sviluppati per gli stessi scopi: ossa delicate e flessibili e una pelle scivolosa permettono ai Galvaniani di infilarsi anche nel pi\u00f9 piccolo dei posti. Cos\u00ec anche cercare di prenderli diventa complicato. La loro pelle viscosa inoltre gli permette di avere una facile presa su tutte le superfici. In ogni caso, Materia Grigia potrebbe facilmente venire calpestato a causa della sua piccola taglia. Non adatto al combattimento, Materia Grigia elude gli scontri fisici e vince grazie all'astuzia sui suoi nemici, piuttosto che lottando contro di essi. Come Materia Grigia, Ben trae dei benefici dalle abilit\u00e0 intellettuali della sua forma aliena, che gli dona la capacit\u00e0 di capire all'istante qualsiasi tecnologia. Mostrando un lato \"a cuor leggero\" dell'Omnitrix, Ben, nonostante sia in grado di capire qualsiasi dispositivo, non ha la coscienza di comprendere quello che sta facendo, cosa che lo porta spesso a rifletterci su. I Galvaniani cos\u00ec come le rane terrestri hanno neonati simili a girini.\nBen Tennyson si trasforma per la prima volta in Materia Grigia in , quando vede che una carta oro Sumo Slammer pu\u00f2 essere trovata all'interno di una scatola di cereali. Gwen lo sorprende a cercare la carta nelle scatole di cereali del supermercato prendendolo in mano. Da quel momento in poi, Materia Grigia \u00e8 stata la scelta di Ben quando il piccolo Tennyson aveva bisogno di essere invisibile o intelligente, ma \u00e8 stato anche un facile bersaglio per le trasformazioni accidentali, come in \"Caccia all'Alieno\".\nMateria Grigia torna in , in quanto appare nella sigla del cartone. \u00c8 molto simile al suo aspetto originale, anche se ora, come accade per tutte le forme aliene da Forza Aliena in poi, il simbolo dell'Ultimatrix \u00e8 posto al centro del suo petto.\nIn \u00e8 uguale alla serie originale tranne per il vestito, ora verde e nero. \u00c8 stato rivelato che il Ben della dimensione 23 ha questo alieno nell'Omnitrix, chiamato Brainfrog.\nNel reboot \u00e8 simile alla serie originale con indosso dei vestiti verdi con strisce nere, e ha occhi rossi che lo fanno somigliare a una raganella. Nel videogioco del reboot \"Ben 10\" per Nintendo switch ha come arma uno speciale raggio psichico. Nella terza stagione questa forma aliena \u00e8 stata bloccata.\nXLR8.\nXLR8 \u00e8 un alieno Kineceleran (un \"portmanteau\" delle parole \"kinetic\" e \"accelerate\"; inoltre lo stesso nome di XLR8, pronunciato in inglese, diventa \"acc-el-er-ate\") dal pianeta Kinet (prima parte di \"kinetic\", \"cinetica\" in inglese, energia in movimento). Kinet \u00e8 un pianeta caricato elettricamente, dove tempeste elettriche orbitano rapidamente intorno al sole e tutto \u00e8 accelerato. Come il loro mondo natale, i Kineceleran dispongono di un'accelerazione naturale e vivono le loro vite altrettanto velocemente. Nel reboot, i Kineceleran, alla nascita, non dispongono delle loro ruote ai piedi; i giovani esemplari vanno fuori dalla loro citt\u00e0, nei luoghi disabitati, per poterle trovare, in modo da ottenere la loro caratteristica super-velocit\u00e0.\nMentre XLR8 sembra pi\u00f9 un dinosauro semi-corazzato, la creatura di base descritta nei profili della forma aliena sembra molto diversa. Il profilo indica che i Kineceleran hanno vagamente sembianze elfiche, con capelli lunghi, pelle blu, orecchie a punta, grandi code e piedi grandi oltre misura. L'XLR8 di Ben 10.000 ha anche uno scanner costruito nell'elmetto, anche se non \u00e8 chiaro se anche Ben abbia questa abilit\u00e0 o meno.\nCome tutti i Kineceleran XLR8 pu\u00f2 muoversi a velocit\u00e0 che superano gli e pu\u00f2 raggiungere queste velocit\u00e0 quasi istantaneamente. Questa velocit\u00e0 estrema viene dalla manipolazione della frizione, che permette a XLR8 di correre su quasi tutte le superfici, comprese l'acqua e i muri, con facilit\u00e0. I profili indicano un altro contrasto con questa abilit\u00e0: si dice che gli attuali Kineceleran non possano correre sulle superfici scivolose. Inoltre, a causa del loro movimento costante, i Kineceleran immagazzinano grandi quantit\u00e0 di energia statica, che dovrebbe reagire male con l'acqua. L'XLR8 di Ben non ha ancora avuto a che fare con queste debolezze.\nNell'episodio \"Il mostro del tempo\" \u00e8 stato rivelato che XLR8 \u00e8 pi\u00f9 veloce di un fulmine (224\u00a0000 mph -- o intorno a 3\u00a0700 miglia al secondo); grazie a questo vantaggio XLR8 \u00e8 come se viaggiasse in una dimensione temporale dove il tempo \u00e8 fermo mentre lui si muove, rendendolo invisibile.\nUsando la sua velocit\u00e0 XLR8 pu\u00f2 eseguire un certo numero di attacchi speciali. Pu\u00f2 creare dei tornado grazie alla forza centrifuga, o correndo lungo il perimetro di un piccolo cerchio o girando su se stesso, e pu\u00f2 eseguire attacchi potenziati dalla velocit\u00e0 in rapida successione. Riflessi incredibili vanno di pari passo con la velocit\u00e0, permettendo a XLR8 di schivare attacchi con relativa facilit\u00e0. Le sue zampe simili a delle forbici possono anche tagliare gli oggetti.\nLa debolezza di XLR8 \u00e8 la sua mancanza di forza fisica, che \u00e8 pi\u00f9 o meno paragonabile a quella degli esseri umani. Magneti e impulsi magnetici sono anch'essi un problema, disorientando apparentemente i Kineceleran al punto da non riuscire a restare bene in equilibrio, ma la serie non ci ha mai mostrato questa debolezza.\nBen si trasforma per la prima volta in XLR8 in \", quando decide di fare un po' di pratica con i suoi nuovi poteri. Usa la forma aliena per avere la sua rivincita su dei bulli con cui aveva lottato precedentemente nell'episodio. Nel plausibile futuro di Ben 10.000, XLR8 diviene la forma pi\u00f9 usata da Ben; avendo sbloccato la funzione principale dell'Omnitrix, Ben si ritrasforma in XLR8 piuttosto che assumere la sua forma umana quando non sta lottando. Inoltre, sempre nel futuro di Ben 10.000, ha delle strisce bianche intorno alle gambe e alla coda.\nXLR8 \u00e8 il primo alieno ad apparire nella sigla di \" senza alcun cambiamento, a parte la differenza tra il simbolo dell'Omnitrix della serie originale e quello dell'Ultimatrix, anche se Ben non lo usa mai in questa serie, essendo stato \"rimpiazzato\" da Scattofelino. Appare anche nello speciale di Heroes United.\nIn \u00e8 uguale alla serie originale solo che i suoi vestiti sono ora di colore verde e nero. \u00c8 stato rivelato che il Ben della dimensione 23 ha questo alieno nell'Omnitrix, chiamato Speedyquick.\nNel reboot \u00e8 simile alla serie originale con indosso dei vestiti neri e blu, e ha soltanto 2 artigli per mano oltre che ad avere due pinne di squalo sulla schiena. Al contrario della serie animata originale, XLR8 non possiede nel suo elmetto la visiera.\nPlusultra.\nPlusultra (\"Upgrade\") \u00e8 un alieno Metamorph Galvanico del pianeta Galvan B, una luna precedentemente disabitata che orbita intorno a Galvan Prime. Anche se originariamente disabitato, su Galvan B venne creata accidentalmente la vita quando gli scienziati Galvaniani mandarono una nanotecnologia in grado di replicarsi all'infinito sulla luna e questa si fuse con i minerali presenti sul satellite: il processo gener\u00f2 una forma di vita senziente. I Metamorph Galvanici sono composti dalla nanotecnologia che copre il loro pianeta.\nPlusultra \u00e8 un essere biomeccanico con pelle di metallo liquido e complessi sistemi di circuiti organici in grado di formarsi autonomamente. Fatto di metallo liquido, Plusultra pu\u00f2 rimodellare il suo corpo in varie forme, ci\u00f2 nonostante non assume mai nessuna forma non umanoide. La sua struttura gli permette di allungare il suo corpo all'infinito, permettendogli quindi di scivolare o galleggiare come un paracadute e modellare armi dalle sue mani, per esempio una mazza ferrata. Poich\u00e9 Plusultra pu\u00f2 liquefarsi per evitare danni, la maggior parte dei proiettili standard delle armi non hanno effetto su di lui, e Plusultra pu\u00f2 rigenerarsi all'istante da qualsiasi danno subito. Questa abilit\u00e0 gli permette anche di evadere la maggior parte delle forme di cattura, per esempio essere trattenuto da qualcuno o venire legato. Non ha nemmeno bisogno di respirare.\nL'abilit\u00e0 mutaforma di Plusultra permette all'eroe di usare il suo potere principale: composto da nanotecnologia, Plusultra pu\u00f2 fondersi e migliorare qualsiasi forma di tecnologia semplicemente diffondendosi su di essa come un liquido, portandola a un livello molto superiore dell'originale. La grandezza del dispositivo non \u00e8 rilevante. Mentre \u00e8 fuso con un dispositivo, Plusultra lo controlla come se fosse parte del suo corpo. Per lo stesso principio, Plusultra pu\u00f2 anche scivolare tra le superfici metalliche e viaggiare all'interno di cavi. Anche senza una macchina a portata di mano, Plusultra pu\u00f2 riconfigurare la forma intorno al suo occhio cos\u00ec da potere sparare un raggio al plasma da esso. Plusultra \u00e8 anche capace di formare costruzioni semplici con il plasma, come per esempio degli artigli.\nLa debolezza di Plusultra \u00e8 la sua stessa peculiarit\u00e0: essendo orientato verso la tecnologia, Plusultra non pu\u00f2 impossessarsi di creature biologiche. I robot senzienti sono anche molto difficili da controllare per lui. La composizione metallica di Plusultra pu\u00f2 essere uno svantaggio per lui nel caso di attacchi elettrici. Inoltre, qualsiasi tipo di metallo corrosivo pu\u00f2 alterare i delicati meccanismi interni di Plusultra e mandarlo in corto circuito.\nBen si trasforma per la prima volta in Plusultra in \" per fermare alcuni criminali che stavano rubando un ATM.\nPlusultra ritorna in \" con strisce nere e verdi e con il simbolo dell'Ultimatrix sul petto. Appare anche nello speciale di Heroes United.\nRicompare in con l'Omnitrix posto sull'occhio. \u00c8 stato rivelato che il Ben della dimensione 23 ha questo alieno nell'Omnitrix, chiamato Techno-Bubble.\nNel reboot \u00e8 di colore viola con la testa attaccata al corpo. In questa serie pu\u00f2 anche diventare completamente liquido. Viene rimosso dall'Omnitrix nell'episodio \"Omni-Tricked parte 4\", potenziando l'Omnitrix in modo che Ben possa sconfiggere Vilgax. Nell'episodio \u201cOmnivasione parte 4: Il grande distruttore\u201d la cosa viene spiegata da Glitch con pi\u00f9 dettagli; quando Ben e Vilgax hanno lottato e Ben ha usato Plusultra per spegnere l'Omnitrix e riavviare il sistema, ha causato un malfunzionamento: un potente ciclo di retroazione ha danneggiato la matrice interna, distruggendo la capsula con il DNA di Plusultra (dentro l\u2019Omnitrix ogni alieno ha una capsula con il proprio DNA, che permette a Ben di trasformarsi). Per sopravvivere il DNA di Plusultra si \u00e8 fuso con una catena del DNA dell'ospite (Ben) formando Glitch, che vive all'interno dell'Omnitrix. Lui ha sostituito la capsula distrutta con una nuova (la capsula del DNA di Roccia Shock), cos\u00ec l\u2019energia del DNA Fulmaniano \u00e8 finita nelle altre capsule (questo spiega i potenziamenti, gli alieni \u201cOmni-potenziati\u201d). Ma c\u2019\u00e8 stato un effetto collaterale: ogni volta che Ben si trasformava in Roccia Shock inviava un segnale ai Fulmaniani. Dopo che Ben ha sconfitto il loro capo l\u2019Omnitrix si \u00e8 riavviato di nuovo e Ben, Gwen, Nonno Max e anche Glitch sono usciti dall\u2019Omnitrix. Nel videogioco del reboot \u201cBen 10\u201d per Nintendo switch pu\u00f2 anche sparare un raggio al plasma viola dall'occhio.\nDiamante.\nDiamante (\"Diamondhead\") \u00e8 un alieno Petrosapien (\"Petro-\" si riferisce alle rocce, \"-sapien\" a una forma di vita intelligente; Petrosapien quindi significherebbe \"roccia intelligente\") dal pianeta Petropia (una combinazione dal greco \"Petro- e\" \"-topos\", formando una parola simile a \"posto di roccia\"). Petropia era un mondo coperto di cristallo e i suoi abitanti sono forme di vita basate sul silicio. Il pianeta fu distrutto da Vilgax con l'aiuto di Tetrax, che senza saperlo lo aiut\u00f2 a creare l'arma che distrusse il suo mondo natale. In \"Forza aliena\" grazie a Ben, tutti i suoi abitanti ritornano in vita.\nCreato da un cristallo estremamente durevole, Diamante \u00e8 quasi invulnerabile. Inoltre, il suo tagliente corpo di cristallo scoraggia il contatto fisico, poich\u00e9 cristalli acuminati possono crescere quasi istantaneamente da qualsiasi punto di contatto ed essere ritratti altrettanto velocemente. Diamante pu\u00f2 anche alterare la sua stessa fisiologia, permettendogli di fare ricrescere arti perduti se necessario. Le armi basate sulla luce sono anch'esse inutili contro Diamante, poich\u00e9 il suo corpo di cristallo pu\u00f2 fungere da prisma, rifrangere la luce e le armi basate su fasci di luce e rispedirle al mittente. Pu\u00f2 anche spargere diamanti sugli oggetti per proteggerli.\nIn attacco Diamante pu\u00f2 modellare armi con il suo corpo, e pu\u00f2 anche sparare cristalli di diamante come proiettili. Pu\u00f2 anche fare crescere diamanti su altri oggetti. Diamante \u00e8 anche molto pi\u00f9 forte di un normale essere umano, che, combinato alle armi modellate da s\u00e9 stesso, gli permette di tranciare qualsiasi oggetto con facilit\u00e0.\nL'unico svantaggio della forma di cristallo di Diamante \u00e8 il cristallo stesso, che potrebbe andare in frantumi se esposto a vibrazioni soniche sufficientemente forti come le onde soniche di Eco-Eco o se lanciato contro un oggetto duro. Anche se i Petrosapien possono rigenerare gli arti perduti, c'\u00e8 un limite a quanti danni possono subire.\nBen si trasforma per la prima volta in Diamante in \"\", per distruggere il robot gigante mandato da Vilgax.\nInizialmente assente tra le forme aliene a disposizione di Ben in \"Forza aliena\", Diamante torna nel primo episodio della terza stagione, \"\". Ben, trasformato in Cromoraggio, viene letteralmente ridotto in pezzi da Vilgax; tuttavia i resti del Crystalsapien tornano insieme e si riconfigurano, generando Diamante, con un abbigliamento simile a Cromoraggio. Come si scoprir\u00e0 successivamente nel corso della terza stagione, le due razze aliene di Diamante e Cromoraggio sono associate da un antico legame e abitavano sullo stesso pianeta.\nDiamante fa la sua comparsa in cinque episodi della seconda stagione di ': \"Il Corso d'Addestramento\", \"Il ritorno di Ben 10.000\" (usato da Ben 10.000), \"L'estremo sacrificio\", \"L'ispettore 13\" (usato da Gwen) e \"La verit\u00e0 ferisce\".\nAppare in con vestiti di colore verde e nero.\nNel reboot \u00e8 simile alla serie originale con indosso dei vestiti neri con righe gialle con l'Omnitrix presente al centro del petto e inoltre in questa serie \u00e8 in grado di sparare un raggio cristallizzante dalle mani. Nel reboot viene inoltre rivelato che esistono diverse specie di Petrosapien: I Petrosapien di superficie, che sono pi\u00f9 magri e pi\u00f9 piccoli dei Subsapien, loro cugini, alieni identici a Diamante, grandi e grossi che vivono nelle profondit\u00e0 del pianeta, molto bellicosi e in continua guerra tra loro. Ancora pi\u00f9 in profondit\u00e0 ci vivono gli Antrosapien, misteriosi alieni che sono i responsabili delle guerre dei Subsapien, in modo da attuare il loro piano di conquista.\nMastica.\nMastica (\"Ripjaws\") \u00e8 un alieno acquatico, per la precisione un Piscciss Volanna (forse un gioco di parole sul termine \"volare\", che significa saccheggiare, depredare) del pianeta acquatico Piscciss (un gioco di parole su \"Pisces\", dal latino per \"pesce\"), un pianeta artificiale che ospita una grande fauna acquatica di prede e predatori. In parte alligatore, in parte anguilla, in parte melanoceto e in parte sanguisuga, Mastica non ha rivali quando si trova nel suo elemento.\nOriginario di un mondo coperto d'acqua, la capacit\u00e0 principale di Mastica \u00e8 la sua abilit\u00e0 di respirare sott'acqua. Come forma aliena meglio attrezzata per lottare sott'acqua Mastica \u00e8 spesso la soluzione di Ben per avere a che fare con nemici acquatici. Avendo una coda potente e squame viscide Mastica pu\u00f2 nuotare ad alte velocit\u00e0 e con un'agilit\u00e0 impressionante. Mastica pu\u00f2 inoltre sopportare un carico notevole di pressione e la sua appendice luminescente gli permette di vedere nella pi\u00f9 scura delle profondit\u00e0. Per attaccare i suoi nemici Mastica ha delle pinne simili ad artigli e un'enorme bocca piena di denti molto taglienti. La sua mascella inferiore pu\u00f2 dislocarsi per permettergli di ingoiare oggetti con un singolo morso.\nCome effetto collaterale dell'essere un alieno acquatico Mastica \u00e8 quasi inerme fuori dall'acqua, necessitando di un'esposizione quasi costante a essa per evitare di disidratarsi rapidamente, cosa che pu\u00f2 causargli il soffocamento. Mastica ha un paio di gambe nascoste all'interno della sua coda, che gli permettono di muoversi sulla terraferma, ma che comunque lo lasciano esposto alla continua necessit\u00e0 d'acqua.\nBen si trasforma per la prima volta in Mastica in \"\", per riprendere le uova del Krakken da Jonah Melville. A causa delle condizioni estremamente specifiche per essere Mastica, quest'ultimo \u00e8 solo qualcosa di pi\u00f9 di un alieno ausiliario. Infatti, \u00e8 una delle forme meno usate dell'Omnitrix (non si vede per la quasi interezza della terza serie).\nAppare in dove viene rivelato da Ben che \u00e8 uno dei suoi alieni preferiti. In \u00e8 simile alla serie originale con una cintura bianca e verde.\nPungiglione.\nPungiglione (\"Stinkfly\") \u00e8 un Lepidopterran dal pianeta Lepidopterra (gioco di parole su \"lepidoptera\", il nome scientifico di farfalle e tarme). Lepidopterra \u00e8 un pianeta paludoso, casa di una vasta gamma di piante giganti, cos\u00ec da permettere l'evoluzione di insetti ancora pi\u00f9 grossi. Combinazione di vari insetti della Terra (libellula, grillo e specialmente mantide religiosa), i Lepidopterran sono un'intelligente razza insettoide che risiede in un complesso di giganteschi alveari, ognuno governato da una propria regina.\nIn qualsiasi situazione nella quale occorra volare, Pungiglione \u00e8 la scelta privilegiata da Ben. Pungiglione \u00e8 esile, il suo veloce sbattere delle ali gli permette di muoversi ad alte velocit\u00e0 nell'aria e schivare attacchi altrettanto velocemente. Pungiglione possiede anche una forza sproporzionata, tale da permettergli di trasportare persone e oggetti molto pi\u00f9 pesanti di lui. I quattro occhi allungati di Pungiglione gli conferiscono una incredibile visuale dal cielo, includendo l'abilit\u00e0 di guardare direttamente dietro di s\u00e9.\nPer attaccare Pungiglione pu\u00f2 emettere flussi di liquido ad alta pressione da dei condotti per il polline presenti nei suoi occhi e nella sua bocca. Il tipo di liquido pu\u00f2 variare da una tossina infiammabile a una gelatina immobilizzante. In \"La Fonte dell'Eterna Giovinezza\", la forma infantile di Pungiglione (affettuosamente chiamato da Ben \"Pungiglioncino\") pu\u00f2 emettere un potente erbicida tramite flatulenze. Per combattimenti corpo a corpo, Pungiglione dispone di una coda appuntita e di quattro tenaglie come gambe.\nCome la maggior parte degli insetti, i Lepidopterran sono estremamente vulnerabili a qualsiasi tipo di veleno chimico o gas. Nonostante il loro esoscheletro sia molto forte, le loro ali sono estremamente fragili e facili da danneggiare. Specialmente l'acqua \u00e8 un problema per Pungiglione; lo pu\u00f2 rendere incapace di volare se troppa di essa finisce sulle sue ali. Inoltre, \u00e8 impossibilitato a nuotare a causa della scarsa superficie dei suoi arti. Un problema minore di Pungiglione \u00e8 il suo intenso odore.\nBen si trasforma per la prima volta in Pungiglione in , quando deve salvare Gwen in caduta libera dal monumento di Washington. Nella versione di Ben 10.000, Pungiglione dispone di coda, tenaglie e ali pi\u00f9 grandi e queste ultime sono sicuramente pi\u00f9 resistenti. Torna nella sigla di \"\" senza cambiamenti tranne il simbolo dell'Ultimatrix sul petto. In Pungiglione ha ora delle pupille negli occhi ed \u00e8 simile alla serie originale ma con la colorazione verde e nero. \u00c8 stato rivelato che il Ben della dimensione 23 possiede questo alieno nell'Omnitrix, con lo stesso nome di Pungiglione nel doppiaggio italiano, ma in quello originale si chiama Big Bug.\nNel reboot \u00e8 tra gli alieni che hanno subito un grosso cambiamento: \u00e8 simile a un insetto umanoide blu con 2 braccia e gambe, le ali arancioni, gli occhi grandi e le antenne, perdendo inoltre il pungiglione (a discapito del suo nome italiano), e ha l'Omnitrix al centro del petto. Questa versione dell'alieno pu\u00f2 inoltre emettere gas o liquidi dai buchi delle spalle per attaccare. Inoltre \u00e8 luminescente al buio. Nella quarta stagione questa forma aliena \u00e8 stata bloccata.\nPelle d'Oca.\nPelle d'Oca (\"Ghostfreak\") \u00e8 un Ectonurite (gioco di parole con \"Ecto-\", ectoplasma) dal pianeta Anur Phaetos (\"Phaetos\", da \"phantom\", fantasma in inglese). La serie \u00e8 vaga circa le condizioni di Anur Phaetos, a parte l'essere assolutamente oscuro. Alcune leggende metropolitane dicono che sia la fonte del caos galattico, mentre altri lo identificano come un regno dimensionale invece che come un pianeta. Gli Ectonuriti sembrano fare parte di una coscienza collettiva; poich\u00e9 la specie possiede una vasta memoria genetica, la mente rimane imbrigliata anche in un semplice filamento di DNA che pu\u00f2 essere usato per replicare quella mente nella sua interezza.\nCome Ectonurite Pelle d'Oca sembra un genio simile a un fantasma, mentre la versione originale presentata nella serie \u00e8 pi\u00f9 vicina a un classico fantasma. Pelle d'Oca ha un teschio scoperto capovolto come testa, un solo occhio, pelle scura blu e grigia, ossa scoperte su certe parti del corpo e artigli blu. Sotto la sua pelle c'\u00e8 una massa di tentacoli bianchi e neri che possono essere usati come appendici ausiliarie o per spaventare un nemico. Quest'ultima caratteristica \u00e8 l'origine del suo nome. Nell'oscurit\u00e0 pi\u00f9 totale, queste caratteristiche diventano ancora pi\u00f9 pronunciate. Quando viene presentato inizialmente, Pelle d'Oca ha una seconda pelle che gli conferisce un aspetto principalmente grigio e bianco nascondendo le sue caratteristiche pi\u00f9 spaventose, dandogli le sembianze di un comune fantasma. La sua seconda pelle gli permette anche di essere immune alla luce del sole.\nIn battaglia Pelle d'Oca dispone di una vasta gamma di poteri, i pi\u00f9 importanti sono invisibilit\u00e0 e intangibilit\u00e0. Fatto di un protoplasma a densit\u00e0 variabile, Pelle d'Oca pu\u00f2 alterare la chimica del proprio corpo per passare attraverso ostacoli o permettere alla luce di attraversare il suo corpo, divenendo invisibile. Pu\u00f2 anche rendere altri intangibili grazie al contatto fisico. Come suggerito dalle sue fattezze, Pelle d'Oca pu\u00f2 levitare liberamente e la sua fisiologia gli permette anche di non dovere respirare. La seconda pelle di Pelle d'Oca copre i suoi artigli affilati e i suoi possenti tentacoli che pu\u00f2 liberamente tirare fuori per spaventare qualcuno o per spostare qualcosa. Infine, gli Ectonuriti hanno anche abilit\u00e0 fisiche come telepatia e telecinesi, ma le estensioni di queste abilit\u00e0 non sono chiare. L'episodio \"Pelle d'Oca e i Mostri del Circo\" mostra l'unico esempio di queste peculiarit\u00e0; Pelle d'Oca, dall'interno dell'Omnitrix, causa l'esplosione di alcune provette di vetro e altri interventi minori. Zs'Skayr (In Omniverse \u00e8 stato rivelato che il Pelle d'Oca cattivo si chiama cos\u00ec) era anche in grado di comunicare con Ben telepaticamente, sia attraverso i sogni sia in brevi allucinazioni. Tuttavia, in \"Ben 10 - Forza aliena\" Pelle d'Oca dimostra di avere la possibilit\u00e0 di fare levitare persino alcune colonne. Inoltre, ha anche dimostrato di potere emettere un raggio d'energia di colore blu dai suoi tentacoli. In dimostra anche la capacit\u00e0 di impossessarsi delle persone (nella serie originale solo Zs'Skayr sapeva farlo), entrandoci dentro e controllandola completamente: quando si impossessa di Darkstar, sa anche usare i suoi poteri.\nA causa del loro stile di vita perennemente notturno gli Ectonuriti sono diventati creature estremamente fotosensibili. La luce intensa, specialmente la luce del Sole, rende gli Ectonuriti impotenti e causer\u00e0 il loro incenerimento dopo un'esposizione prolungata. La seconda pelle annulla questa debolezza.\nBen si trasforma per la prima volta in Pelle d'Oca in \"\", quando vuole scappare dalla casa della Zia Vera. A un certo punto dopo quegli avvenimenti, Ben incomincia ad avere incubi riguardo a Pelle d'Oca, fatto che lo spinger\u00e0 a rendere Pelle d'Oca una delle forme aliene meno usate. Questa versione di Pelle d'Oca conserva la personalit\u00e0 originale di Pelle d'Oca (chiamato Zs'Skayr) in un filamento di DNA preso come campione. Zs'Skayr riesce a scappare dall'Omnitrix in \"Pelle d'Oca e i mostri del circo\", impedendo a Ben da quel momento in avanti di usare la forma. Ben riguadagna la forma in \"La Terra \u00c8 in Pericolo\", ma come un Ectonurite naturale, non nella versione schermata dalla luce del Sole.\nBen riguadagna ancora una volta la forma, precedentemente persa per la ricalibratura dell'Omnitrix, nell'episodio di \"Forza aliena\" \"La Citt\u00e0 Fantasma\". In questo episodio Ben decide di assorbire Zs'Skayr e aggiungerlo nuovamente nell'Omnitrix per impedirgli di nuocere ancora. Nonostante il suo primo tentativo non vada a buon fine, un inaspettato aiuto da parte di Vilgax permette al piano di Ben di compiersi. Nelle due serie successive Pelle d'Oca avr\u00e0 addosso la seconda pelle.\nAppare in \"Ben 10: Ultimate Alien\" nell'episodio \"L'estremo sacrificio\" dove \u00e8 simile alla serie originale ma con una colorazione verde chiara. Torna in con indosso delle catene verdi. In quest\u2019ultima serie Zs'Skayr \u00e8 completamente separato da Pelle d'Oca.\nInferno.\nInferno (\"Heatblast\") \u00e8 un Pyronite (\"pyro-\" significa \"fuoco\") dalla stella Pyros. Pyros, nonostante sia una stella perfettamente attiva, ha abbastanza terraferma semi-solida per permettere ai Pyroniti e ai loro predatori di vivere, ma anche altre razze aliene possono visitare Pyros. Essendosi evoluti su una stella, i Pyroniti sono creature basate sul magma, che possono proiettare e controllare il fuoco a piacimento. Nel reboot, i Pyroniti passano le loro giornate facendo vari sport estremi, usando mezzi di trasporto (tavole da surf, auto da corsa, deltaplani, ecc.) fatte di lava e magma.\nIl tratto primario dei Pyroniti \u00e8 il loro controllo sul fuoco, che si manifesta in una variet\u00e0 di modi. Dalla proiezione di fiammate improvvise, all'irradiamento di calore in tutte le direzioni, o anche proiettando il fuoco verso il terreno per darsi una spinta che gli permette di partire come dei razzi, il potere di manipolazione del fuoco dei Pyroniti pu\u00f2 produrre una variet\u00e0 di effetti quasi illimitata. Questo tende a rendere le scene in cui compare Inferno alcune delle pi\u00f9 spettacolari della serie. A parte questo, Inferno \u00e8 anche un alieno molto resistente, capace di sopportare l'essere lanciato attraverso edifici senza essere rallentato. Le sue fiamme possono arrivare alla temperatura di una nova.\nComunque le capacit\u00e0 naturali di Inferno necessitano anche di attenzioni quando si ha a che fare con le persone o altre cose che non reagiscono bene al calore intenso. Poich\u00e9 Inferno non pu\u00f2 ridurre la propria temperatura ambiente a livelli umani, non pu\u00f2 direttamente liberare la gente o rimanere in contatto con oggetti per pi\u00f9 di pochi secondi senza incendiarli. Inferno aggira il problema creando vortici di fiamme per trasportare cose senza toccarle. Inoltre, Inferno stesso \u00e8 vulnerabile agli oggetti che estinguono le fiamme come l'acqua, la sabbia o la schiuma. Mentre piccole quantit\u00e0 di queste cose evaporano semplicemente, grandi quantit\u00e0 di esse applicate per lunghi periodi di tempo possono anche uccidere un Pyronite, anche se in Omniverse nella puntata \"La resa dei conti (parte prima)\" Inferno sopravvive, malgrado stia in acqua e non possa usare a pieno la sua potenza di fuoco.\nNell'episodio ' quando Ben prende il raffreddore, la malattia ha su Inferno un effetto sorprendente: anzich\u00e9 essere contornato di fiamme come al solito, l'alieno ha un aspetto bluastro e sembra alimentato da una sorta di \"fuoco freddo\", potendo congelare cose e persone con le sue fiamme, in modo molto simile a Ultra Gelone in '.\nInferno \u00e8 la prima trasformazione di Ben in assoluto, attivata in \"\" mentre Ben sta trafficando con l'Omnitrix. Nella versione di Ben 10.000, Inferno ha dei crateri sulle spalle dai quali emette fiamme.\nInferno fa la sua ricomparsa nella seconda stagione di ', nell'episodio '. I suoi poteri sono gli stessi della serie originale, anche se il suo aspetto \u00e8 stato lievemente aggiornato rispecchiando l'altro Pyronite introdotto nella saga, Alan Albright.\nIn , Inferno \u00e8 simile a quello apparso in . Nella puntata \"Il Negozio 23\" il Ben della dimensione 23 rivela di possedere questa forma con il nome di Uomo Carbone, ma negli ultimi doppiaggi italiani viene chiamato Uomo Fiamma (\"Charcoal-Man\").\nNel reboot non presenta come al solito un grande cambiamento nell'aspetto, se non per l'Omnitrix posizionato nel collo.\nForme aggiuntive.\nNella seconda stagione Ben inizia a scoprire le nuove forme aliene come risultati di trasformazioni casuali. Accedere a questi alieni sembra essere molto pi\u00f9 difficile che alle prime dieci forme, ma diventa facile accedervi dopo la prima trasformazione. Durante la terza stagione, Ben ha accesso a nuove forme aliene grazie all'abilit\u00e0 dell'Omnitrix di assorbire e integrare DNA alieno tramite il contatto.\nRotolone.\nRotolone (\"Cannonbolt\") \u00e8 un alieno di razza Pelarota Arburiano dal pianeta Arburia. Questa specie \u00e8 ora per la maggior parte (se non completamente) estinta, nel reboot pare invece che il pianeta Arburia non sia distrutto. La Grande Zecca distrusse il loro pianeta poco prima che Ben ne scoprisse la forma.\nRotolone \u00e8 un grande alieno dalle larghe spalle ricoperto da placche corazzate sulla sua schiena, le sue spalle e la parte posteriore delle sue braccia. Rotolone pu\u00f2 rotolare sotto forma di palla come un armadillo per proteggersi con le sue placche. C'\u00e8 abbastanza spazio nel guscio durante il movimento da permettere a Ben di proteggere o trasportare tranquillamente persone o oggetti. Sotto forma di palla, Rotolone pu\u00f2 aumentare il suo movimento rotazionale e rotolare contro i nemici come attacco oppure rimbalzare contro praticamente ogni superficie. Comunque, \u00e8 soggetto alle leggi fisiche della riflessione e della conservazione del movimento, ci\u00f2 significa che ha difficolt\u00e0 a fermarsi e a controllare la propria direzione se prende velocit\u00e0.\nIl guscio corazzato di Rotolone \u00e8 estremamente resistente. Le placche sono resistenti alla corrosione e riflettono gli attacchi basati sull'energia. Il guscio \u00e8 abbastanza durevole per permettergli di sopravvivere dopo una caduta dai limiti estremi dell'atmosfera della Terra, includendo il calore generato dal rientro atmosferico, e permette a Rotolone e a chiunque si trovi al suo interno di sopravvivere a ci\u00f2 e rimanere completamente illesi.\nQuando non usa le sue abilit\u00e0 Rotolone \u00e8 estremamente goffo e lento. Il suo grosso e alto centro di gravit\u00e0 e le sue corte gambe impacciano i suoi movimenti, rendendogli difficile rimanere semplicemente in equilibrio, causandogli frequentemente di cadere comicamente sul dorso o sulla faccia.\nLe informazioni su Rotolone trovate nel suo profilo sono abbastanza contraddittorie con quelle ricavate dalla serie. Il profilo si riferisce alla sua specie come a delle Tortughe Vulpiniche (\"tortuga\" \u00e8 la parola spagnola per tartaruga) dal pianeta Vulpin, lo stesso dal quale ha origine Bestiale. Si sostiene che dopo la distruzione di Arburia da parte della \"Grande Zecca\", di cui si fa cenno nell'episodio \"La Grande Zecca\", la razza dei Pelarota Arburiani fu clonata dai Galvaniani su Vulpin grazie a un campione genetico ricavato su Primus.\nRotolone appare per la prima volta in come trasformazione accidentale. Rotolone \u00e8 il primo nuovo alieno ad apparire nell'Omnitrix. Nonostante la prima impressione non proprio favorevole della forma, da quel momento Rotolone \u00e8 diventata una delle forme pi\u00f9 utilizzate nella serie e rimpiazza anche Pelle d'Oca nella sigla d'apertura quando l'Ectonurita scappa dall'Omnitrix.\nRotolone torna anche in \"Ben 10 Forza Aliena\", sbloccato da Azmuth per combattere i Supremi. Qui Rotolone cambia un po di aspetto: Non ha pi\u00f9 la striscia nera sul petto, ha gli occhi verdi e non gialli e ha l'Omnitrix sul petto.\nAppare in dove ha la striscia nera sul petto come nella serie originale insieme all'Omnitrix. Nella puntata \"Il Negozio 23\" il Ben della dimensione 23 rivela di possedere questa forma chiamandola Rotolavia (\"Rollaway\").\nNel reboot \u00e8 simile alla serie originale con l'Omnitrix attaccato al petto.\nVite Elastica.\nVite Elastica (\"Wildvine\") \u00e8 un Florauna (combinazione di flora e fauna) dal pianeta Flors Verdance (una combinazione di flora e \"verdens\", dal latino \"verde\"). Sono alieni con caratteristiche simili a quelle di una pianta con cinque gambe simili a delle radici, braccia che terminano con quattro dita artigliate e risvolti affilati simili a trappole per insetti che coprono le loro teste. Quando vengono esposti al freddo, privati della luce del sole, o privati di una fonte d'acqua, comunque, appassiscono velocemente. Questo non sembra essere un problema per Vite Elastica, per\u00f2, grazie ai limitati periodi di tempo in cui l'Omnitrix \u00e8 attivo.\nEssendo un Florauna pu\u00f2 fare crescere qualsiasi parte del suo corpo a piacimento, permettendogli di allungare i suoi arti a dismisura e permettendogli anche di fare crescere delle spine su di essi. Essendo principalmente una pianta Vite Elastica ha l'abilit\u00e0 di comunicare con le piante terrestri. Pu\u00f2 anche scavare con relativa facilit\u00e0 ed estendere le sue radici sottoterra per attaccare e muoversi. Vite Elastica ha anche dei semi che ricrescono periodicamente sulla sua schiena che possono essere usati come vari tipi di proiettili simili a delle granate, sia letali sia no. I risvolti sulla sua testa sono anche sufficientemente potenti da intrappolare e tenere una persona al suo interno.\nVite Elastica fa la sua prima apparizione in sempre come trasformazione accidentale. Nel gioco per PC \"Ben 10 - Savage Pursuit\", viene chiamato erroneamente in italiano Vite Selvatica. Torna nella sigla di \"\" con una colorazione verde chiara. Appare in dove \u00e8 simile alla serie originale ma indossa una cintura bianca e verde e possiede quattro radici come gambe (nella serie originale ne aveva cinque).\nNel reboot ha un aspetto pi\u00f9 umanoide avendo due gambe pi\u00f9 umane e labbra carnose di colore nero, e non possiede pi\u00f9 i risvolti delle piante insettivore, inoltre dalla schiena pu\u00f2 fare crescere dai suoi semi dei rampicanti che sfrutta per muoversi o arrampicarsi. Nella terza stagione questa forma aliena \u00e8 stata bloccata.\nBlitzwolfer.\nBlitzwolfer, inizialmente chiamato \"Benwolf\", \u00e8 un Loboan (da \"lobo\", parola spagnola per \"lupo\") dal pianeta Luna Lobo (traducendo letteralmente dallo spagnolo sarebbe \"Luna del Lupo\", riferimento al suo essere una sorta di lupo mannaro). Assecondando il suo aspetto fisico simile a quello di un lupo mannaro, Blitzwolfer ha una forza, una velocit\u00e0 e un'agilit\u00e0 superiori. Ha anche sensi simili a quelli di un cane, pi\u00f9 acuti rispetto a quelli degli esseri umani; come i cani, comunque, i Loboan non possono distinguere i colori. Le armi primarie di Blitzwolfer sono i suoi artigli e le sue zanne. Come gli altri Loboan Blitzwolfer ha una bocca mandibolare divisa in quattro sezioni. Aprendo completamente la sua bocca, Blitzwolfer pu\u00f2 emettere un ululato ultrasonico ad ampio raggio, che \u00e8 capace di causare molti danni. Questo ululato \u00e8 capace di spaccare le rocce e pu\u00f2 dare una spinta a Blitzwolfer verso l'alto grazie alla ripercussione.\nBen ottiene la forma in dopo che il Lupo alieno graffia l'Omnitrix, causando l'inserimento del suo DNA alieno tra le selezioni a disposizione di Ben. A differenza delle sue altre trasformazioni, Ben si trasforma gradualmente in Blitzwolfer piuttosto che cambiare repentinamente. Durante la trasformazione, Ben assume varie tendenze animalesche, come grattarsi con la propria gamba. Cosa questo comporti a Ben non \u00e8 chiaro a causa delle sue apparizioni limitate. Ritorna nella sigla di \"\" con il simbolo dell'Ultimatrix sul petto.\nNella prima serie viene chiamato semplicemente Benwolf ma appare in con il nome di Blitzwolfer, il nome gli \u00e8 venuto in mente quando Ben in un episodio ha visto in televisione il giornalista Wolf Blitzer. In indossa una tuta verde pi\u00f9 un collare con il simbolo dell'Omnitrix.\nFaraon.\nFaraon (\"Snare-oh\"), chiamato inizialmente \"La Mummia\" (\"Benmummy\"), \u00e8 un alieno simile a una mummia composto quasi interamente di un materiale simile a delle bende, che ricorda il lino usato sulle mummie vere. La sua razza si chiama Thep Khufan, mentre il loro pianeta si chiama Anur Khufos. Possono adattare le loro bende a grandi lunghezze e controllarle anche se vengono separate dal corpo principale. Questa configurazione permette al loro corpo anche di mutare forma a piacimento, dividendosi per evitare gli attacchi e riformandosi per contrattaccare. Comunque il materiale di cui \u00e8 composto il corpo \u00e8 relativamente debole, permettendogli di essere deformato con relativa facilit\u00e0 da esseri abbastanza forti o altre forze equivalenti. Per compensare la sua forma relativamente debole questi alieni possono riprendersi da praticamente qualsiasi danno, anche essere fatti a pezzi, quasi istantaneamente e senza ripercussioni notevoli. Quando Ben usa per la prima volta questa forma, ha dei problemi nel capire come controllarla; Ben scopre velocemente come allungare le sue bende, ma non sembra avere conoscenza delle avanzate tecniche di mutaforma.\nLe bende di Faraon lo rendono estremamente leggero, permettendogli di essere scagliato da esseri con forza pari a quella umana o spazzato via da forti raffiche di vento. Nonostante la sua struttura, comunque, Faraon \u00e8 forte, e pu\u00f2 lanciare cose pesanti come Diamante con poco sforzo. In pi\u00f9 Faraon ha un incredibile velocit\u00e0 e agilit\u00e0 (abbastanza da scalare muri e schivare attacchi con relativa facilit\u00e0). La sua composizione gli permette anche di sopravvivere nello spazio aperto.\nL'aspetto di Faraon \u00e8 leggermente diverso da quello dell'altra mummia aliena vista nella serie. I suoi occhi e gli spazi tra le bende sono verdi invece che viola. Faraon ha anche delle protezioni nere che proteggono gambe e braccia, una maschera pi\u00f9 piccola e il simbolo dell'Omnitrix sulla spalla sinistra. Faraon pu\u00f2 parlare, al contrario di quella originale che non sembra riuscirci.\nBen guadagna la forma in , quando l'altra mummia aliena aggiunge inavvertitamente il suo DNA all'Omnitrix, ma Ben si trasforma per sbaglio in Plusultra invece che in Faraon. Ben usa per la prima volta la forma in \"Una Brutta Sorpresa per Ben\" per combattere il Lupo alieno. Anche lui torna nella sigla di \"\" con il simbolo dell'Ultimatrix sul petto. Nella prima serie l'alieno di Ben viene semplicemente chiamato \"La Mummia\", senza che Ben gli dia un nome particolare.\nAppare in in cui il suo nome viene cambiato. Indossa una cintura bianca e verde e la barba da faraone sotto il mento.\nFrankenstrike.\nFrankenstrike, inizialmente chiamato \"FrankenBen\" (\"Benviktor\"), \u00e8 un alieno basato sul Mostro di Frankenstein. In \"\" viene spiegato che la razza di Frankenstrike si chiama Transylian (dal nome della Transilvania) e ha origine su Anur Transyl, un pianeta che \u00e8 dimora di altri alieni del sistema Anur. I Transylian tanto tempo fa, furono ridotti in schiavit\u00f9 dai Vladat (la specie di Vampiro), ma fortunatamente si estinsero, probabilmente a causa proprio dei Transylian che si ribellarono. La specie di Frankenstrike sembra essere di origine robotica; questo gli permette di sopravvivere nello spazio e passare a un livello superiore aggiornandosi con dispositivi meccanici. Come la sua specie Frankenstrike possiede l'abilit\u00e0 di generare e proiettare un fascio di energia simile a un fulmine, che \u00e8 capace di diffondersi nello spazio senza bisogno di un conduttore. Questo gli dona inoltre l'abilit\u00e0 di caricare magneticamente il proprio corpo di metallo in modo da aderire perfettamente alle superfici di metallo. Il corpo di metallo rende Frankenstrike forte e durevole.\nFrankenstrike differisce leggermente da Dottor Viktor, il suo \"donatore\" di DNA. Frankenstrike esibisce capelli pi\u00f9 lunghi, un occhio sinistro pi\u00f9 piccolo (quello di Viktor sembra meccanico), genera fulmini verdi anzich\u00e9 viola e a differenza del Dr. Viktor la sua mano sinistra \u00e8 come quella guantata anzich\u00e9 meccanica.\nBen guadagna questa forma durante il combattimento contro Dottor Vicktor in , nel quale Viktor afferra involontariamente l'Omnitrix. Ben lo usa per combattere Pelle d'Oca, la Mummia e il Dr. Viktor. Anche Frankenstrike torna nella sigla di \"\", con qualche modifica: ora ha suole grigie, pelle grigia e il simbolo dell'Ultimatrix sul petto. Ben si riferisce alla forma come \"FrankenBen\" nella prima serie, anche se non viene mai chiamata effettivamente cos\u00ec; il suo nome ufficiale Frankenstrike viene rivelato nella serie Omniverse. Nella quarta serie ha i generatori, la cintura e i guanti verdi e l'Omnitrix sul pettorale destro. \u00c8 stato rivelato che il Ben della dimensione 23 ha questa forma aliena nell'Omnitrix, chiamata Lightning Volt.\nVomito.\nVomito (\"Upchuck\") \u00e8 un Gourmand (dalla parola francese significante \"ghiottone\") dal pianeta Peptos XI (\"Peptos\" \u00e8 la parola greca che sta a indicare \"cucinato\" o \"digerito\"); esistono altri pianeti con lo stesso nome, ma quelli precedenti furono divorati dagli stessi Gourmand. Infatti, in Omniverse i Gourmand divorano Peptos XI per impedire agli Incursiani di conquistarlo e si trasferiscono su Peptos XII. Vomito ha quattro fortissime lingue adesive che possono estendersi a grandi lunghezze, permettendogli di raggiungere grandi oggetti e avvolgerli senza problemi. La bocca e lo stomaco di Vomito possono estendersi anch'essi, permettendogli di inghiottire e digerire oggetti anche pi\u00f9 grandi di lui. Nell'aspetto, inoltre, Vomito assomiglia vagamente a Bub, il drago verde protagonista di \"Bubble Bobble\".\nPossiede vari stomaci pieni di potenti acidi che dissolvono qualsiasi forma di materiale eccetto, ironicamente, il materiale organico (come l'ordinario cibo umano). Gli oggetti ingeriti sono convertiti in palle esplosive di liquido che possono essere espulse a piacimento con grande precisione. Vomito sembra essere anche piuttosto resistente agli attacchi per un essere della sua taglia, capace di essere investito da una macchina e poi lanciato attraverso un muro senza risentirne pi\u00f9 di tanto.\nVomito appare per la prima volta nell'episodio , quando un alieno chiamato Xylene inserisce un codice nell'Omnitrix, attivando la forma.\nVomito torna in \"Guerra dei Mondi\" sbloccato da Azmuth assieme Rotolone e Gigante, ma qua Vomito non \u00e8 come nella serie originale. In \"Forza Aliena\" Vomito \u00e8 dell'altra razza. Viene riutilizzato anche in ' nella puntata \"Ben si triplica\". In \"Omniverse\" viene spiegato che esistono 3 razze di Gourmand: una, i Perk, simili al Vomito della prima serie (che pare essere la razza in cui si trasforma di pi\u00f9 Ben), i Murk, come quello della seconda e terza (apparso per la prima volta anche in \"Omniverse\"), e la regina, che pare essere l'unica Gourmand femmina del pianeta, oltre a essere pi\u00f9 grossa dei suoi sudditi e a presentare caratteristiche fisiche di entrambe le razze. Si scopre anche l'origine dei suoi poteri, difatti tutti i Gourmand hanno lo stomaco collegato a una loro dimensione \"vuota\", ed essendo tutti \"collegati\" in tal modo uno di loro pu\u00f2 \"sentire\" la fame degli altri. Inoltre, Vomito \u00e8 in grado di sopravvivere nello spazio. Nella puntata \"Il negozio 23\" viene rivelato che il Ben della dimensione 23 possiede questo alieno con il nome di Uomovomito (\"Vomit-Man\"). Come rilevato in ' Vomito non ha predatori naturali.\nIdem.\nIdem (\"Ditto\") \u00e8 un alieno di razza Splixson (probabilmente dall'inglese \"split\", dividere) dal pianeta Hathor. Hathor \u00e8 un pianeta simile alla Terra, ma con dodici continenti. \u00c8 un piccolo alieno umanoide con l'abilit\u00e0 di clonarsi senza limiti. Ogni clone agisce indipendentemente, che Ben lo voglia o no, e ogni clone \u00e8 indistinguibile dagli altri. Anche se i cloni sono autonomi, il dolore sentito da uno di loro si trasmette anche agli altri, mentre la morte di uno finirebbe per essere la morte di tutti, come dimostrato dai mutanti simili a Pungiglione del Dr Animus, dotati del potere di Idem. Gli Idem clonati possono anche fondersi nuovamente in un'unica entit\u00e0 se lo desiderano.\nQuando l'Omnitrix si scarica i cloni di Idem vengono costretti a ricombinarsi in una sola entit\u00e0 prima che la trasformazione si interrompa. Se uno o pi\u00f9 cloni sono isolati dagli altri quando l'Omnitrix si scarica, comunque, il timer si resetter\u00e0 e Ben non torner\u00e0 alla sua forma umana finch\u00e9 non saranno riuniti. Questo sembra avvenire solo quando un clone non pu\u00f2 ricongiungersi fisicamente con gli altri; all'aria aperta i cloni voleranno l'uno verso l'altro anche per grandi distanze per facilitare il ricongiungimento. \u00c8 implicato in ci\u00f2 il fatto che se il timer dell'Omnitrix si resetta la trasformazione successiva terminer\u00e0 molto prima del solito, a causa del dispendio di energia causato dal rimanere attivo per pi\u00f9 trasformazioni.\nAnche se l'abilit\u00e0 di clonarsi di Idem \u00e8 illimitata ogni clone non \u00e8 pi\u00f9 veloce o pi\u00f9 forte di quanto la sua taglia suggerisca, necessitando di distrazioni e trucchetti per riuscire ad avere la meglio sul proprio avversario. Inoltre la debolezza condivisa da ogni singolo Idem in qualche modo nega la possibilit\u00e0 di fare un grande numero di cloni.\nIdem appare per la prima volta in come trasformazione accidentale. Anche Idem torna nella sigla di con il simbolo dell'Ultimatrix sul petto.\nAppare in Omniverse con una colorazione verde, nera e bianca.\nMilleocchi.\nMilleocchi (\"Eye Guy\") \u00e8 un alieno di razza Opticoid (probabilmente dal latino \"opticus\", ottico), proveniente dal pianeta Sightra (dall'inglese \"sight\", vista). \u00c8 in parte pipistrello e in parte rettile. La parte superiore del suo corpo \u00e8 completamente ricoperta da occhi, da cui il nome Milleocchi. Ha piedi con tre dita e mani con quattro. Ironicamente non ha occhi sulla sua testa, che presenta solo una bocca e un enorme paio di orecchie.\nMilleocchi \u00e8 capace di sparare raggi di energia dai suoi occhi; l'occhio posto sul suo petto ne spara una versione pi\u00f9 potente. Inoltre, pu\u00f2 fondere tutti i suoi occhi in quello sul suo petto per sparare un raggio di energia ancora pi\u00f9 potente. In \"Omniverse\" \u00e8 stato rivelato che i suoi occhi gli consentono una visione a 360 gradi. Nell'episodio \"Ben 10 Contro i Terribili 10 (Seconda Parte)\" Milleocchi si dimostra capace di sparare un raggio congelante facendo convergere i tre occhi posti sulla sua spalla destra. Milleocchi \u00e8 sensibile ai suoni acuti.\nMilleocchi appare per la prima volta in una delle tre versioni alternative di \", rimpiazzando Inferno durante il combattimento con il Dr Animus. Come Ben abbia ottenuto Milleocchi non viene spiegato. Torna anche nella sigla di \" con il simbolo dell'Ultimatrix sul petto.\nAppare in \"Omniverse\" con un abbigliamento simile alla prima serie ma di colore verde con indosso dei bracciali. \u00c8 stato rivelato che il Ben della dimensione 23 possiede questo alieno nell'Omnitrix, con lo stesso nome.\nGigante.\nGigante (\"Way Big\") \u00e8 un To'kustar, nome che ricorda i supereroi tokusatsu, richiamando in modo particolare la serie TV di \"Ultraman\". \u00c8 un colossale alieno che possiede resistenza e forza spaventose anche per uno della sua taglia, basti pensare che sia riuscito a sconfiggere e lanciare con incredibile facilit\u00e0 Vilgax nello spazio anche quando questi, in un'occasione, era delle sue stesse dimensioni, quindi \u00e8 di certo la forma aliena fisicamente pi\u00f9 potente di Ben. Pu\u00f2 resistere a temperature estreme ed \u00e8 in grado di sopravvivere nello spazio aperto. Come rivelato in Ben 10: Ultimate Alien pu\u00f2 sparare potentissimi raggi cosmici e correre a super-velocit\u00e0, anche se sembra che debba acquisirla in maniera crescente anzich\u00e9 raggiungerla quasi istantaneamente come XLR8. Non ha inoltre un pianeta natale: i To'kustar nascono durante le tempeste cosmiche (non a caso sono degli alieni ultra rari) e sono riconosciuti come dei giganti gentili. Come rilevato in Ben 10: Destroy All Aliens il suo unico punto debole \u00e8 la cresta: se viene colpita con sufficiente potenza Gigante rimane temporaneamente paralizzato.\nGigante appare per la prima volta in \"\", quando Azmuth lo sblocca sull'Omnitrix per permettere a Ben di combattere Vilgax e il suo esercito.\nGigante torna in \"Ben 10: Forza aliena\" dopo che Azmuth sblocca il Controllo Principale dell'Omnitrix nell'ultimo episodio della seconda stagione, \"Guerra dei Mondi\". Qui Gigante ha un aspetto leggermente diverso.\nGigante riappare in \"\" nell'episodio \"La sfida\", in cui distrugge il robot creato da Will, un giornalista che crede che Ben Tennyson sia un \"pericolo pubblico\".\nGigante torna anche in \"\" dove \u00e8 simile alla serie originale. Nella puntata \"Il negozio 23\" viene rivelato che il Ben della dimensione 23 possiede questo alieno con il nome di Megagigante (\"Giant-Manster\").\nGigante ritorna nel film del reboot \"Ben 10 il film: Minaccia alla terra\" e il suo design sar\u00e0 molto simile a quello della serie di Omniverse. Da notare che entrambe le versioni di Gigante (quella classica e del reboot) fanno la loro prima apparizione in un film della serie.\nForme aliene fuse.\nNell'episodio \"Il Dr Animus e il raggio mutante\" Ben incomincia a ottenere forme fuse a causa della rottura dell'Omnitrix oppure apparendo per un secondo sullo schermo in seguito al passaggio da un alieno all'altro. Tuttavia, questi alieni non saranno pi\u00f9 disponibili nell'Omnitrix.\nPungi2x2.\nPungi2x2 (\"Stink Arms\") \u00e8 un alieno fuso tra Pungiglione e 2x2. Sembra forte per la statura di 2x2 ma in realt\u00e0 \u00e8 debole come Pungiglione, non pu\u00f2 volare per il peso di 2x2 e pu\u00f2 sparare la melma come Pungiglione (anche se per\u00f2 non usa questo potere).\nDiamante grigio.\nDiamante grigio (\"Diamond Matter\") \u00e8 un alieno fuso tra Materia Grigia e Diamante. \u00c8 piccolo come Materia Grigia ma con le caratteristiche fisiche di Diamante, con il potere di generare cristalli come tutti i Petrosapien. Ovviamente \u00e8 intelligente come Materia Grigia.\nMastinferno.\nMastinferno (\"Heat Jaws\") \u00e8 un alieno fuso tra Mastica e Inferno. Ha il corpo di Mastica con le braccia e le gambe di Inferno, con un fuoco acceso dietro la testa. Nonostante abbia il potere di lanciare fiamme come Inferno, dopo un breve lasso di tempo si sente male. Ha bisogno di respirare sott'acqua per vivere. Secondo Ben non \u00e8 la combinazione pi\u00f9 adatta.\nI due grandi problemi di questo alieno sono che:\nForme aliene di Forza aliena (Omnitrix originale ricalibrato).\nNel seguito \"Ben 10 - Forza aliena\" un Ben pi\u00f9 grande di cinque anni ottiene dieci nuove forme aliene grazie alla ricalibratura dell'Omnitrix. I nuovi alieni furono concepiti mischiando e combinando i poteri degli alieni di Ben della serie originale. Nell'ultimo episodio della seconda stagione, \"Guerra dei Mondi\", Ben ottiene brevemente l'accesso al comando principale dell'Omnitrix. Dopo essere stato resettato, la sua selezione di forme aliene viene alterata, cos\u00ec da includere nuove forme e alcune della serie originale.\nForme originali.\nAlcuni alieni sembrano la versioni remake, altri un mix di quelli precedenti e alcuni sono originali.\nMutante.\nMutante (\"Goop\") \u00e8 un alieno Polymorph (da Polimorfo, cio\u00e8 multiforma) dal pianeta Viscosia (un gioco di parole da \"viscoso\"). Ha l'aspetto di un \"blob\" verde in grado di cambiare forma e di rigenerarsi. Nonostante le apparenze, pesa pi\u00f9 di novanta chili. Mutante controlla la sostanza gelatinosa di cui \u00e8 composto tramite un generatore di gravit\u00e0 artificiale, simile a un piccolo UFO, che gravita sopra la sua testa. L'UFO permette alla sostanza di assumere qualunque forma e di levitare. Inoltre, come mostrato durante l'episodio \", questa sostanza \u00e8 in grado di corrodere e sciogliere facilmente oggetti. I bordi dell'UFO si sono dimostrati abbastanza taglienti da potere passare attraverso diverse cose, per esempio il corpo di Fangofiammante. La debolezza principale di Mutante consiste nel fatto che se l'UFO e la sostanza vengono separati anche da una breve distanza, quest'ultima diverr\u00e0 inerte fino a quando l'UFO non la riattiver\u00e0.\nMutante appare per la prima volta nell'episodio \", in cui Ben combatte contro un Techadon.\nIn \"\" Vilgax riesce ad attivare l'Omnitrix grazie a Ben e a trasformarsi in Mutante, ma il ragazzo lo separa l'UFO, privando quindi l'alieno della sua gravit\u00e0 artificiale e riducendolo a una sostanza inerte; Ben si riappropria quindi dell'Omnitrix, ritrasformando Mutante in Vilgax. Compare anche in \"Omniverse\" in cui ha la forma di un'ameba con un muso a forma di becco e il simbolo dell'Omnitrix sul generatore gravitazionale. \u00c8 stato rivelato che il Ben della dimensione 23 ha questo alieno nell'Omnitrix, chiamato Muck-A-Muck.\nRicompare nel film del reboot, con un aspetto praticamente identico alla serie di Forza Aliena e Ultimate Alien.\nFangofiammante.\nFangofiammante (\"Swampfire\") \u00e8 un Methanosiano e viene dal pianeta Methanos (in riferimento al gas metano, che \u00e8 continuamente sprigionato dal corpo dell'alieno). Fangofiammante \u00e8 un alieno simile a una pianta, con la testa modellata sulla forma di una fiamma. Viene descritto come una palude in fiamme vivente e come una tra le forme \"evolute\" dei vecchi alieni di Ben.\nDispone di forza sovraumana, vasti poteri rigenerativi, l'abilit\u00e0 di controllare la flora tramite uno speciale gas (come viene mostrato in \"\") e l'abilit\u00e0 di emettere fuoco dalle sue mani, che pu\u00f2 anche essere usato per lanciare il suo corpo in volo (similmente a come accadeva per Inferno), se volesse potrebbe farlo uscire dalla sua bocca (come dimostrato su Ultimate Alien nell'episodio \"Ben 10 Live\"). Il fuoco viene creato grazie al metano prodotto naturalmente all'interno del suo corpo, cosa che per\u00f2 lo porta a emettere un forte odore. Pu\u00f2 anche produrre semi che crescono velocemente e divengono liane, che Fangofiammante pu\u00f2 controllare agevolmente. La sua abilit\u00e0 rigenerativa gli permette di alterare il suo stesso corpo, per esempio scavando dei tunnel nel sottosuolo sotto forma di radici, facendo crescere i suoi piedi per ancorarsi al terreno, guarire gli arti altrui o passare attraverso delle sbarre di una prigione. Come visto nell'episodio \"La battaglia finale parte 1\" Fangofiammante pu\u00f2 spruzzare dal palmo della sua mano un gas soporifero.\nAppare per la prima volta in \"\" per fermare Kevin e un gruppo di Cavalieri Immortali.\nRitorna in \"Omniverse\" in cui generalmente non \u00e8 cambiato, la sua faccia ha una forma pi\u00f9 curva e il simbolo dell'Omnitrix \u00e8 sul ventre. Nel quinto arco narrativo cambia completamente aspetto, dovuto al fattore di crescita dei Methanosiani, il che lo riconduce alle piante terrestri, che crescendo schiudono i loro petali. In questa nuova forma \u00e8 pi\u00f9 colorato e alto, e di conseguenza incrementa le sue abilit\u00e0, infatti le sue fiammate sono molto pi\u00f9 potenti e pu\u00f2 fare crescere delle piante nel terreno pi\u00f9 resistenti, e inoltre pare possa controllare creature vegetali, come le zucche viventi di Anur Transyl. \u00c8 stato rivelato che il Ben della dimensione 23 ha questa forma aliena nell'Omnitrix, chiamata Mr. Mucky. Per\u00f2 non viene n\u00e9 citato n\u00e9 visto nella serie animata, malgrado esista un suo disegno ufficiale fatto dagli autori.\nCromoraggio.\nCromoraggio (\"Chromastone\") \u00e8 un alieno Crystalsapien dal pianeta Petropia. Cromoraggio \u00e8 una forma di vita composta di silicio superdenso, capace di assorbire energia (come un conduttore) e incanalarla in colpi d'energia o in luce naturale, ma meno intensa (anche conosciuta come colpo dello spettro). Cromoraggio pu\u00f2 anche permettere all'energia di passare attraverso il suo corpo senza riportare danni (per effetto della rifrazione, grazie alla quale il colpo pu\u00f2 essere rispedito al mittente). Cromoraggio pu\u00f2 apparentemente emettere raggi d'energia anche senza assorbire energia, cosa che potrebbe accadere per via dell'assorbimento di energia radiante (come la luce del sole o dei lampioni stradali) o anche solo la luce dell'ambiente, inoltre \u00e8 invulnerabile e super forte. Oltre a tutto ci\u00f2, come rivelato dal suo donatore genetico, Sugilite, Cromoraggio pu\u00f2 anche volare.\nAppare per la prima volta in \"\" per fermare un gruppo di zombie che stavano attaccando i suoi amici.\nViene distrutto durante la battaglia con Vilgax in '. L'Omnitrix assembla i resti di Cromoraggio e riforma Diamante. Ben riacquista la forma di Cromoraggio nell'episodio '. Fa una breve apparizione in \"Omniverse\" in cui \u00e8 praticamente uguale alle serie precedenti, ma nella puntata finale della serie cambia aspetto: la sua bocca viene coperta e diventa pi\u00f9 alto con indosso una tuta e dei bracciali verdi e bianchi con l'Omnitrix posto sul petto destro.\nGelone.\nGelone (\"Big Chill\") \u00e8 un Necrofriggian (da \"necro\", che significa morte, e \"frigid\", freddo) originario del pianeta Kylmyys (parola nordica che significa \"freddo\"), anche se in \"Ultimate alien\" ci \u00e8 dato sapere che esistono dei Necrofriggian che sono immigrati nel pianeta Mykdl'dy, un pianeta per met\u00e0 infuocato e per met\u00e0 glaciale, che si trova nel sistema Monceros. Gelone \u00e8 un alieno simile a una falena umanoide, le cui ali e antenne, quando non \u00e8 in volo, possono ripiegarsi su s\u00e9 stesse, creando una sorta di tunica con cappuccio e dandogli l'aspetto di un fantasma.\nPu\u00f2 diventare intangibile, volare, dispone di una forza sovrumana nonostante il suo fragile aspetto, pu\u00f2 emettere dalla bocca un vapore con poteri di congelamento e pu\u00f2 congelare a sua discrezione gli oggetti attraverso i quali passa. Contrariamente a quanto si potrebbe pensare, Gelone \u00e8 in grado di sopportare facilmente il calore, anche estremo; in un episodio arriva a bere del metallo fuso direttamente da un gigantesco calderone fumante. Infine, Gelone pu\u00f2 emettere raggi di ghiaccio dalle proprie mani, come visto in ' e '. Gelone non ha bisogno di respirare, il che gli permette di sopravvivere pressoch\u00e9 in qualsiasi ambiente, dal pi\u00f9 mite al pi\u00f9 ostile; ha inoltre dimostrato la capacit\u00e0 di sopravvivere nello spazio aperto e sott'acqua. Come rivelato nell'episodio \", i Necrofriggian si riproducono per via asessuata deponendo le uova una volta ogni ottanta anni in una sorta di nido di metallo che si costruiscono loro stessi.\nAppare per la prima volta in \" per fermare Kevin, che aveva rubato la \"Vecchia carretta\". Ritorna in \"Omniverse\" in cui \u00e8 pi\u00f9 muscoloso, ha una postura ingobbita e indossa una cintura verde chiaro. \u00c8 stato rivelato che il Ben della dimensione 23 ha questa forma aliena nell'Omnitrix, chiamata Freezeghost.\nOmosauro.\nOmosauro (\"Humungousaur\") \u00e8 un Vaxasauriano (da \"sauro\", lucertola), un dinosauro alieno umanoide dal pianeta Terradino (da \"Terra\" e \"Dino\", letteralmente \"terra dei dinosauri\"). Omosauro \u00e8 alto 3,6 metri, dispone di una forza enorme e di uno spesso strato di pelle che gli fornisce una notevole resistenza alle ferite.\nOmosauro ha anche il potere di incrementare la propria stazza e la propria massa facendo uso del dislocamento dimensionale (secondo Dwayne McDuffie), potendo arrivare a raggiungere i 18 metri. La sua forza aumenta man mano che Omosauro cresce, mentre le sue caratteristiche da dinosauro diventano pi\u00f9 accentuate, poich\u00e9 gli crescono placche simili a quelle degli stegosauri sulla schiena, una cresta sulla testa e spuntoni sulla coda, anche se in Omniverse non mostra pi\u00f9 questa peculiare abilit\u00e0. In \"Ben fuori controllo\", Omosauro ha dimostrato di essere abbastanza forte da sopravvivere nello spazio per almeno pochi minuti. Le sole altre forme aliene di Ben che hanno dimostrato tale capacit\u00e0 sono Frankenstrike, Pelle d'Oca, Tigre, Plusultra, Faraon, Gelone, Pinnajet e Ultra Eco-Eco.\nAppare per la prima volta in ' per affrontare prima uno stuolo di Umalieni e poi un Comandante dei Supremi. Ben non parla mai per tutto il tempo in cui \u00e8 trasformato in Omosauro in '. Ritorna in \"Omniverse\" in cui ha le narici sulla fronte, il che lo accomuna a un brachiosauro e indossa una fascia verde sul petto in cui si trova il simbolo dell'Omnitrix e dei mutandoni neri. \u00c8 stato rivelato che il Ben della dimensione 23 ha questo alieno nell'Omnitrix, chiamato Dino-Mighty.\nRicomparire nel reboot con delle placche dietro alla schiena e con una palla chiodata posizionata sulla punta della coda (similmente alla sua versione Ultra), dalla quale pu\u00f2 generare onde d'urto potentissime. Sebbene non mostrato, Omosauro pu\u00f2 cambiare le sue dimensione come nella serie di Forza Aliena e Ultimate Alien. I Vaxasauriani nel reboot si distinguono tra di loro per le armi che hanno alla fine della coda che variano da individuo a individuo (per esempio palle chiodate, spade, martelli, e ascie).\nCervellotico.\nCervellotico (\"Brainstorm\") \u00e8 un Cerebrocrostaceo dal pianeta Encephalonus IV (dal prefisso \"Encefa-\" che indica il cervello), un mondo che \u00e8 sempre circondato da tuoni e fulmini. Cervellotico \u00e8 un crostaceo alieno geniale con l'abilit\u00e0 di controllare l'energia elettrica e proiettare campi di forza intorno a s\u00e9 stesso e altri tramite il pensiero, cosa che gli riesce aprendo le placche esoscheletriche poste sul suo cranio. Possiede inoltre il potere della levitazione. Cervellotico pu\u00f2 generare energia elettrica anche dalle sue chele, senza la necessit\u00e0 di aprire le placche esoscheletriche. Quando si trasforma in Cervellotico, Ben parla in modo molto pi\u00f9 colto del solito e con un accento tipicamente inglese. I suoi pensieri sono proiettati come onde sonore ed \u00e8 per questo motivo che non apre mai la bocca per parlare, tranne che per vomitare come si \u00e8 visto nell'episodio \"Guerra dei Mondi (seconda parte)\".\nAppare per la prima volta in \"\", come trasformazione accidentale causata dalla distruzione di un molo, cosa che ha portato a una brusca rotazione dell'Omnitrix. Ritorna in \"Ben 10: Omniverse\" in cui ha una striscia verde sul petto e sul bacino, quattro zampe (nelle serie Forza Aliena e Ultimate Alien ne aveva sei) e ha dei baffetti simili a quelli del dottor Phsyco.\nPinnajet.\nPinnajet (\"Jetray\") \u00e8 un Aerofibio (un incrocio tra \"aereo\" e \"anfibio\") dal pianeta Aeropela, ed \u00e8 simile a una manta umanoide rossa con corna gialle, branchie sotto le braccia, patagie gialle e due strisce nere simili a fulmini che scendono dalle sue spalle fino al simbolo dell'Omnitrix e dell'Ultimatrix. Pinnajet \u00e8 un alieno capace di volare e di nuotare a velocit\u00e0 pari o superiori a quelle di XLR8, essendo in grado di superare la velocit\u00e0 della luce. Pu\u00f2 emettere raggi neuroshock dai propri occhi e dalla coda, che sono abbastanza forti da penetrare la roccia. Pinnajet \u00e8 inoltre molto resistente, potendo subire numerosi colpi da Vilgax senza poi riportare nemmeno un graffio. Pu\u00f2 respirare sia nello spazio vuoto che in acqua, anche se quest'ultima abilit\u00e0 non viene molto mostrata nella serie. Pinnajet \u00e8 la forma pi\u00f9 usata da Ben in \"Forza aliena\", anche se viene scelto principalmente per spostamenti e compiti brevi.\nAppare per la prima volta in ' per fermare Alan Albright, met\u00e0 Pyronita e met\u00e0 umano. Non appare in ', venendo sostituito da Astrovolante.\nRicompare nella quarta stagione del reboot, sostituendo Pungiglione come alieno volante dell'Omnitrix, ma con un aspetto un po' differente: le corna sono di colore arancione, presenta delle fasce nere sui polsi e le strisce nere simili a fulmini sono ora sostituiti da una linea nera e gialla.\nScimparagno.\nScimparagno (\"Spidermonkey\") \u00e8 un Arachnoscimpa (un gioco di parole tra \"aracnide\" e \"scimpanz\u00e9\") dal pianeta Arachnoscimia (anche chiamato Arachna, detto da Simian), un mondo che \u00e8 circondato da alberi giganti in modo che tutti i suoi abitanti stiano al sicuro dai predatori. Sembra una specie di fusione tra 2x2 e Bestiale. Come suggerisce il suo nome, \u00e8 un alieno con sei arti molto simile a una scimmia, con quattro occhi verdi, un corpo peloso e una linea che percorre il suo corpo dal simbolo dell'Omnitrix alla sua schiena. Quando Ben si trasforma in Scimparagno parla con un tono eccitato e infantile, adottando un comportamento dispettoso e occasionali urla simili a quelle delle scimmie. Ha un'agilit\u00e0 sovrumana e, come un ragno, pu\u00f2 emettere ragnatele pi\u00f9 resistenti dell'acciaio dalla coda dalle quali appendersi o lanciarsi o creare reti. Inoltre, pu\u00f2 aderire alle pareti.\nAppare per la prima volta in \"\" per combattere nonna Verdona che voleva distruggere il corpo umano di Gwen per rivelare la sua vera forma di Anodite presente sotto di esso. In Omniverse \u00e8 simile a un babbuino, ha una pettinatura simile a quella dell'X-Men Bestia e ha due cinture verdi che si incrociano sul petto su cui vi \u00e8 il simbolo dell'Omnitrix. \u00c8 stato rivelato che il Ben della dimensione 23 possiede questo alieno con il nome di Signor Sudicio, ma negli ultimi doppiaggi italiani viene cambiato in Signor Scimmia (\"Mr. Monkey\").\nRiappare nel reboot come uno degli alieni di Ben 10.000, con un design simile a quello di Forza Aliena e Ultimate Alien.\nEco-Eco.\nEco-Eco (\"Echo Echo\") \u00e8 un Sonorosiano dal pianeta Sonorosia (entrambi un gioco di parole con la parola \"sonar\"). Eco-Eco \u00e8 una forma di vita basata sul silicio. \u00c8 un piccolo alieno bianco, il cui corpo \u00e8 un amplificatore vivente.\nNon essendo adatto al combattimento corpo a corpo, pu\u00f2 gridare a frequenze ultrasoniche in grado di sovraccaricare macchinari e fermare proiettili a mezz'aria. Ha inoltre l'abilit\u00e0 di potersi duplicare, non diversamente da Idem, ma la differenza sta nel fatto che i cloni non sono legati tra loro in alcun modo, permettendo che interi gruppi di Eco-Eco siano messi fuori combattimento senza che gli altri ne siano condizionati (nell'episodio della serie \"Ultimate alien\" \"Ben si triplica\", tuttavia, sembra che Ben provi dolore o comunque disagio quando una delle sue copie viene colpita, anche se, in quel momento, le copie di Ben erano in forma umana e questo ha forse contribuito in qualche modo a tale fenomeno). Combinando queste due capacit\u00e0, Ben pu\u00f2 creare un \"muro del suono\", grazie al quale lui e i suoi cloni possono ridirezionare i proiettili verso la loro fonte, facendoli rimbalzare verso di essa grazie a dei cloni posizionati strategicamente. Pu\u00f2 anche usare l'ecolocalizzazione, come visto in \" e pu\u00f2 incanalare le vibrazioni per aumentare il proprio potere. Pu\u00f2 trasmettere le proprie onde sonore anche tramite gli altoparlanti, per esempio tramite il telefono.\nAppare per la prima volta in \" per distruggere un drago meccanico e fermare un gruppo di Cavalieri Immortali.\nAppare in \"Omniverse\" con l'Omnitrix sopra la testa. \u00c8 stato rivelato che il Ben della dimensione 23 possiede questo alieno nell'Omnitrix, chiamato Copia Copia (\"Copy Copy\").\nAlienics.\nAlienics (\"Alien X\") \u00e8 un \"Celestialsapien\" (\"celestial\" in lingua inglese si riferisce a qualcosa di sovrannaturale, \"sapien\" significa \"saggio\" in latino), una razza aliena originaria della Fucina della Creazione, un luogo situato al di fuori dell'universo. Ha l'aspetto di un umanoide dal corpo nero ricoperto di piccole stelle bianche, possiede mani bianche, occhi verdi e tre corna che si protraggono dalla sua fronte, ma non possiede naso, bocca e orecchie. In un certo senso, Alienics e i suoi simili possono essere considerati degli universi viventi, lo dimostra il fatto che quando Ben si trasforma si ritrova a fluttuare in mezzo ad uno spazio vuoto, oltretutto il professor Paradox \u00e8 riuscito a materializzarsi all'interno di Alienics. \u00c8 di certo la forma aliena pi\u00f9 potente di Ben essendo in grado di modificare la realt\u00e0: i suoi poteri gli consentono di manipolare lo spazio e il tempo, spostarsi molto pi\u00f9 velocemente della luce, teletrasportarsi, distruggere pianeti con un colpo solo (come mostrato in \"Universe vs Tennyson\" durante lo scontro con il Gladiatore galattico, un altro Celestialsapien), ricreare un intero universo o distruggerlo solamente col pensiero ed \u00e8 invulnerabile dato che nemmeno l'Anihilaarg, l'arma di distruzione universale, pu\u00f2 ferirlo. Kevin spiega che un Celestialsapien nasce quando due galassie maschio e femmina si innamorano (anche se c'\u00e8 la possibilit\u00e0 che non stesse parlando seriamente). Appare per la prima volta in \"Forza aliena\" nell'episodio \"Alienics\" per fermare l'acqua di una diga andata distrutta; torna in \"Ultimate Alien\" dopo che la sua forma viene sbloccata nell'Ultimatrix e ricompare anche in \"Omniverse\" dove ricrea l'universo dopo che questo \u00e8 stato distrutto dall'Anihilaarg. Alienics \u00e8 gestito dalle sue tre personalit\u00e0: Serena, la voce dell'amore e della compassione, Bellicus, la voce della rabbia e della giustizia, e Ben, la voce della ragione. Nella seconda e nella terza serie almeno due personalit\u00e0 su tre dell'alieno dovevano essere d'accordo per fargli svolgere una qualsiasi azione; pi\u00f9 avanti, in \"Omniverse\", Ben otterr\u00e0 il controllo assoluto di Alienics. In , Alienics appare pi\u00f9 muscoloso \u00e8 con un mento molto pi\u00f9 grande. Normalmente un Celestialsapien possiede soltanto 2 personalit\u00e0, le quali devono essere entrambe d'accordo per fare compiere all'alieno una qualsiasi azione e raramente esistono Celestialsapien con personalit\u00e0 che vanno talmente d'accordo tra di loro in questo ambito da potere svolgere molte azioni una dietro l'altra. Esseri viventi in grado di assorbire i poteri (come gli Osmosiani e Darkstar) possono ottenere a loro volta i poteri onnipotenti di Alienics da quest'ultimo, la polvere soporifera di Polvere Fastidiosa pu\u00f2 far addormentare Alienics, la sua forza vitale pu\u00f2 essere prosciugata da un Vladat (la specie di Vampiro), non pu\u00f2 sopravvivere su Anur Vladias e pu\u00f2 essere ingerito da un Gourmand (la specie di Vomito); inoltre, Alienics non pu\u00f2 manipolare direttamente il mana, a meno che non utilizzi prima i propri poteri per modificare le leggi fisiche che regolano l'universo e quindi potrebbe anche ovviare ad ognuna delle \"debolezze\" precedentemente citate. Nonostante Alienics possa fare praticamente qualsiasi cosa, i Celestialsapien hanno leggi che vietano ai membri di questa razza di compiere determinate azioni (quali, per esempio, creare un universo); tuttavia, Man Of Action, i creatori di Ben 10, hanno affermato che se Alienics (Ben) fosse cattivo, manipolerebbe la realt\u00e0 per far scomparire tutti gli altri Celestalsapien e fare quello che gli pare.\nForme aggiuntive.\nFulmiraggio.\nFulmiraggio (\"Lodestar\") \u00e8 un Biosovortian dal pianeta Magnetos. Ha il potere di creare campi magnetici, cosa che gli permette di respingere, attirare e controllare gli oggetti metallici. Pu\u00f2 anche emettere impulsi magnetici. \u00c8 inoltre dotato di superforza, come si pu\u00f2 notare nell'episodio \"\", ed \u00e8 in grado di volare. Se viene distrutto \u00e8 capace di attrarre i vari frammenti del suo corpo e ricomporsi.\nFulmiraggio ha la pelle nera con strisce gialle, grandi spalle a punta e pinze per mani che possono anche diventare vere e proprie mani. Fulmiraggio \u00e8 anche capace di lanciare scariche elettrostatiche. La sua testa, che levita tra le spalle su campi magnetici, sembra essere fatta di grandi rettangoli di metallo piegato, con gli occhi verdi e una bocca che non si muove quando parla. La sua voce \u00e8 metallica e robotica.\nAppare per la prima volta nell'episodio ', anche se il suo ologramma viene mostrato brevemente alla fine della ' quando l'Omnitrix si resetta.\nAppare in \"Omniverse\" come prima trasformazione della serie del Ben di 16 anni, con un piccolo diadema giallo sulla fronte. Curioso notare che in questa serie pu\u00f2 muovere la bocca.\nTigre.\nTigre (\"Rath\") \u00e8 un Appoplexian dal pianeta Appoplexia (dal latino \"apoplex\u012da\", \"colpire\"). Il suo aspetto ricorda una grossa tigre umanoide senza coda. Tigre \u00e8 un alieno fisicamente molto forte e resistente, con un ruggito molto potente e un artiglio semi-retrattile molto affilato per ogni braccio. A quanto pare, la specie di Tigre soffre di aggressivit\u00e0 intensificata e non \u00e8 molto intelligente, con una necessit\u00e0 di combattere tutto ci\u00f2 che respira, rendendo Tigre altrettanto suscettibile nell'attaccare o provocare i suoi nemici cos\u00ec come i suoi amici. Secondo Kevin, il problema degli Appoplexian pu\u00f2 essere risolto colpendoli. Tigre si riferisce sempre a qualcuno utilizzando il loro nome e cognome, indipendentemente dalla situazione, e i suoi modi di fare e di parlare ricordano il famoso wrestler Hulk Hogan, cominciando spesso il discorso con la frase \"Ti dico una bella cosa!\" (\"Let me tell you something!\" in originale). Appare per la prima volta in quando, per via di un malfunzionamento, l'Omnitrix trasforma Ben in questa forma. Appare in \"Omniverse\" dove \u00e8 identico alle serie precedenti, scoprendo poi che gli Appoplexian hanno un forte senso del decoro e vanno sempre in giro vestiti (nel reboot invece non ce li hanno i vestiti), mentre lui, a causa di un errore nell'Omnitrix, \u00e8 sempre stato nudo; pi\u00f9 avanti nella serie Tigre indosser\u00e0 degli abiti da luchadores con il simbolo dell'Omnitrix sulla cintura da wrestler.\nRicompare nel reboot, come forma aliena usata per la prima volta dal dr. Animus. Nella terza stagione questa forma aliena \u00e8 disponibile all'interno dell'Omnitrix. In questa serie Tigre \u00e8 in grado di fare ritirare i suoi caratteristici artigli e possiede un olfatto sviluppato, inoltre le sue mani e piedi sono artigliati.\nNanomech.\nNanomech \u00e8 mezzo umano e mezzo Nanochip alieno (o microchip, un oggetto alieno vivente) e appare nel film dal vivo \"\". \u00c8 una forma di vita fatta di silicio e basata sul carbonio, di dimensioni ridotte. Nanomech \u00e8 stato creato scannerizzando il DNA di un microchip alieno attivo. In questa forma, Ben pu\u00f2 rimpicciolire a dimensioni minuscole, emettere colpi d'energia e alterare il suo corpo per adattarsi a qualunque situazione. Essere parte della mente dell'Alveare dei chip, tuttavia, lo rende vulnerabile al legame che la Regina ha con gli altri chip, anche se, al contrario degli altri, Nanomech possiede una sua individualit\u00e0.\nVale la pena notare che la forma che assume Ben \u00e8 drasticamente differente dall'alieno donatore del DNA, che, come gli altri chip, ha un aspetto simile a quello di un insetto, mentre Nanomech assume la forma di un umanoide (Ben si definisce \"met\u00e0 drone e met\u00e0 umano\"). Anche la Regina richiama l'attenzione su questa caratteristica di Nanomech, ammettendo che Ben \u00e8 pi\u00f9 forte di un normale drone.\nIn \"\", l'aspetto di Nanomech \u00e8 leggermente differente. La sua testa non sembra umana, le sue gambe sono pi\u00f9 sottili, anche il suo collo e le sue spalle sono cambiate e non ci sono pi\u00f9 cos\u00ec tanti cavi sul suo corpo.\nAppare in \"Omniverse\" con un aspetto simile a come appariva nel film Alien Swarm, e possiede altri 4 piccolissimi occhi e l'Omnitrix e posto sull'occhio centrale. \u00c8 stato rivelato che il Ben della dimensione 23 ha questo alieno nell'Omnitrix, chiamato Teeny-Weeny.\nForme aliene di (Ultimatrix originale).\nL'Ultimatrix dona a Ben l'accesso a versioni evolute (definite \"Ultra\") dei suoi alieni pi\u00f9 forti schiacciando il simbolo dell'Omnitrix quando si trova nella forma aliena designata. Nel corso della serie l'Ultimatrix acquisir\u00e0 come di consueto il DNA di nuovi alieni, tra cui quelli rapiti da Aggregor nella Galassia di Andromeda. Nell'ultimo episodio di \"Ultimate Alien\" Ben ottiene un nuovo Omnitrix pi\u00f9 potente, ma non pu\u00f2 diventare Ultra quando \u00e8 un alieno. Albedo, al contrario, ottiene l'abilit\u00e0 di trasformarsi nelle versioni Ultra degli alieni di Ben in , che in questa serie vengono rappresentate con un aspetto pi\u00f9 minaccioso.\nForme aliene evolute.\nUltra Eco-Eco.\nUltra Eco-Eco (\"Ultimate Echo Echo\") \u00e8 un Sonorosiano evoluto del pianeta Sonorosia. Il suo aspetto \u00e8 pi\u00f9 robotico, la colorazione \u00e8 blu con occhi verdi e linee nere lungo tutto il corpo. \u00c8 pi\u00f9 alto e pi\u00f9 forte della sua forma non evoluta, ma ha perso la capacit\u00e0 di moltiplicarsi: se si trasforma nella forma \"ultra\" quando \u00e8 sdoppiato, i cloni di Eco-Eco spariscono lasciando posto a un'unica forma evoluta, come si pu\u00f2 vedere nell'episodio \"\". Le onde soniche di Ultra Eco-Eco sono pi\u00f9 potenti rispetto alla forma non evoluta conferendogli nuove abilit\u00e0, quale quella di volare molto velocemente usandole come propulsione.\nOltre alle normali onde soniche, Ultra Eco-Eco pu\u00f2 lanciare potenti dischi sonici che gli permettono di \"delocalizzare\" i suoi attacchi. Pu\u00f2 distaccare i dischi da pi\u00f9 parti del suo corpo, generandone diversi contemporaneamente; una volta lanciati, pu\u00f2 moltiplicare i dischi infinitamente ricordando l'abilit\u00e0 dell'Eco-Eco originale. Ultra Eco-Eco si dimostra essere una delle trasformazioni pi\u00f9 potenti della prima stagione di \"Ultimate Alien\", \u00e8 infatti l'unico alieno con cui Ben riesce a mettere Kevin KO nel finale della stagione \"Potere assoluto (seconda parte)\".\nAppare in \"Omniverse\", con un aspetto ancora pi\u00f9 robotico e cubico, con dei fili che gli fuoriescono dal corpo. Viene usato per la prima volta da Albedo.\nUltra Omosauro.\nUltra Omosauro (\"Ultimate Humungousaur\") \u00e8 un Vaxasauriano evoluto del pianeta Terradino. Ultra Omosauro \u00e8 pi\u00f9 forte della sua versione originale e ha occhi verdi. Ora dispone di corna su testa, petto, dorso e sulla fine della sua coda. Ultra Omosauro ha anche un elmetto sulla sua testa di colore blu. Pu\u00f2 trasformare le sue mani e le sue dita in armi simili a lanciamissili e mitragliatrici. \u00c8 cos\u00ec forte da potere mettere al tappeto Omosauro con soli pochi colpi e pu\u00f2 crescere fino a somigliarlo a uno stegosauro. Questa forma aliena viene usata per la prima volta da Albedo nell'episodio finale di \"Ben 10 - Forza aliena\", \"La battaglia finale: Parte 1\".\nAppare in \"Omniverse\" dove viene usato per la prima volta da Albedo. Diversamente da quello che \u00e8 apparso in \"Forza aliena\" e in \"Ultimate Alien\", Ultra Omosauro in \"Omniverse\" ha una specie di maschera che gli copre la faccia dandogli un aspetto pi\u00f9 minaccioso.\nUltra Gelone.\nUltra Gelone (\"Ultimate Big Chill\") \u00e8 un Necrofriggian evoluto dal pianeta Kylmyys. \u00c8 di colore rosso con dei simboli che ritraggono delle fiamme che sono presenti nella testa e nelle ali. Pu\u00f2 ancora diventare intangibile e respirare sott'acqua, manipolare il ghiaccio e volare, con maggiore velocit\u00e0 rispetto alla forma non evoluta. Invece del soffio congelante, pu\u00f2 ora creare \"fiamme di ghiaccio\" descritte come \"fuoco che ti congela\".\nUltra Fangofiammante.\nUltra Fangofiammante (\"Ultimate Swampfire\") \u00e8 un Methanosiano evoluto dal pianeta Methanos. Ora ha pi\u00f9 la forma di un albero con tre scudi appiccicosi che contengono le fiamme blu che Ultra Fangofiammante \u00e8 in grado di generare. \u00c8 pi\u00f9 alto del Fangofiammante originale e pu\u00f2 creare una grande esplosione di fiamme blu (nova). Pu\u00f2 creare bombe piriche, emettere delle nove, creare tornado di fiamme blu e controllare la flora. Perde tuttavia la capacit\u00e0 di rigenerarsi, che viene rimpiazzata con una resistenza sovrumana. Ben diventa per la prima volta Ultra Fangofiammante per combattere Vilgax in \"La battaglia finale\", rendendolo la sua prima trasformazione Ultra. Interessante notare come la versione originale di Fangofiammante era stata la sua prima trasformazione in \"Forza aliena\" dopo la ricalibrazione dell'Omnitrix.\nUltra Scimparagno.\nUltra Scimparagno (\"Ultimate Spidermonkey\") \u00e8 un Arachnoscimpa evoluto dal pianeta Arachnoscimia. Sembra avere perso la coda e quindi emette le ragnatele dalla bocca, oltre a essere diventato pi\u00f9 forte. Il corpo \u00e8 pi\u00f9 simile ora a quello di un gorilla con sei occhi e quattro lunghi arti da ragno retrattili attaccati al suo dorso che lo mantengono in posizione eretta, sollevato da terra. Appare per la prima volta nell'episodio \"\".\nAppare in \"Omniverse\" dove viene usato per la prima volta da Albedo. In \"Omniverse\" Ultra Scimparagno al posto delle zampe da ragno ora presenta delle braccia da gorilla.\nUltra Rotolone.\nUltra Rotolone (\"Ultimate Cannonbolt\") \u00e8 un Pelarota Arburiano evoluto dal pianeta Arburia. Adesso, invece delle placche gialle, ha una corazza blu con sopra degli spuntoni e ha la pelle grigia. Possiede le stesse abilit\u00e0 della sua forma normale, ma potenziate, inoltre \u00e8 pi\u00f9 resistente del solito. Appare per la prima volta nell'episodio \"Un'insolita cassaforte\".\nUltra Bestiale.\nUltra Bestiale (\"Ultimate Wildmutt\") \u00e8 un Vulpimancer evoluto dal pianeta Vulpin. Il suo manto \u00e8 di colore magenta-violaceo con una cresta biancastra lungo la schiena; sembra avere perso gli aculei e avere una pelle molto liscia, ha inoltre una coda di cui Bestiale \u00e8 provvisto. \u00c8 sicuramente pi\u00f9 possente della forma non evoluta, oltre ad avere guadagnato la capacit\u00e0 di parlare. Fa il suo debutto in \"\", episodio che segna anche il ritorno di Bestiale in \"Ultimate Alien\". Quando Bestiale sta per essere sopraffatto dal misterioso alieno-camaleonte, preme il simbolo dell'Ultimatrix (ora posto al centro del petto come accade per tutte le trasformazioni da \"Forza aliena\" in poi) evolvendosi nella forma \"Ultra\", riuscendo in seguito a sconfiggerlo.\nUltra Gigante.\nUltra Gigante (\"Ultimate Way Big\") \u00e8 un To'kustar evoluto e appare nell'episodio finale di \"\" per combattere contro Diagon. Una volta trasformato nella forma \"ultra\", Gigante diventa di colore blu, rosso e bianco, le sue dimensioni sono molto aumentate e inoltre gli sono cresciute 2 corna ai lati della testa. Ultra Gigante acquisisce la capacit\u00e0 di volare, pu\u00f2 sparare raggi cosmici pi\u00f9 potenti, lanciare dischi d'energia e la sua forza arriva a livelli praticamente incalcolabili, riuscendo a gettare Diagon a terra nonostante questi fosse immensamente pi\u00f9 grande di lui.\nAlieni della Galassia di Andromeda.\nSono delle specie aliene che si trovano lontani dalla Via Lattea e vengono scannerizzati da Ben per recuperare gli alieni rapiti da Aggregor. Gli alieni della Galassia di Andromeda rappresentano ognuno un elemento naturale: Sparacqua rappresenta l'elemento dell'acqua, Vortice \u00e8 l'aria, Fondiraggio quello del fuoco, Armadillo \u00e8 la terra e Anfibio Fulminante \u00e8 l'elemento dell'elettricit\u00e0.\nSparacqua.\nSparacqua (\"Water Hazard\") \u00e8 un Orishan proveniente dal pianeta Kiusana, nella Galassia di Andromeda. L'Ultimatrix acquisisce il suo DNA da Bivalvan, uno dei cinque alieni rapiti da Aggregor, nell'episodio \".\nSparacqua \u00e8 un alieno anfibio, ovvero si muove e respira agevolmente sia sulla terraferma che sott'acqua; \u00e8 dotato di un resistentissimo esoscheletro corazzato rosso simile a quello di un crostaceo che lo rende invulnerabile e ha la capacit\u00e0 di sparare getti d'acqua ad altissima pressione dalle mani, caratteristica che lo rende il primo tra gli alieni acquatici di Ben (Mastica, Pinnajet, Anfibio fulminante) a potere controllare questo elemento. Come visto nell'episodio \", i fori sui palmi delle mani dell'alieno, oltre a sparare acqua possono assorbire l'umidit\u00e0 nell'aria circostante.\nSparacqua viene selezionato da Ben per la prima volta in \"\", in cui l'eroe finge di essere l'alieno Bivalvan per cercare di convincere P'andor a lasciare il pianeta Terra.\nAppare in \"Omniverse\" con un aspetto leggermente robotico e possiede dei cirripedi sulle braccia, gambe, spalle e mani; Inoltre \u00e8 anche dotato di una maschera che attiva in combattimento.\nVortice.\nVortice (\"Terraspin\") \u00e8 un Geochelone Aerio (ipotetica specie \"aerio\" - da aria - di \"geochelone\", un genere di tartarughe) del pianeta Aldabra (come l'atollo \"Aldabra\" dell'Oceano Indiano), situato nella Galassia di Andromeda. Galapagus \u00e8 il secondo tra gli alieni rapiti da Aggregor a essere scansionato dall'Ultimatrix, nell'episodio \".\nNonostante abbia le fattezze di una grossa tartaruga Vortice dispone di una discreta agilit\u00e0. I fori che ha sul torso e i grossi arti appiattiti gli permettono di alzarsi in volo e produrre forti raffiche di vento, che pu\u00f2 usare per spostarsi velocemente o per attaccare gli avversari generando dei tornado. Pu\u00f2 rifugiarsi all'interno del suo resistente guscio usandolo come scudo, e gli arti superiori possiedono degli artigli retrattili che usa come dita. Il carapace dei Geocheloni Aerio \u00e8 immune agli attacchi di mana, come dimostrato da Aggregor a Gwen in \" (ne \u00e8 al corrente avendo assorbito i poteri di Galapagus). Oltre che dal mana, Vortice, \u00e8 immune anche ai gas velenosi. L'aspetto di tartaruga e l'abilit\u00e0 di volare roteando ad alta velocit\u00e0 ricordano fortemente il mostro giapponese Gamera.\nIl pianeta Aldabra, terra natia della razza di Vortice, viene descritto da Galapagus in \"Fuga da Aggregor\" come un luogo pacifico, i cui abitanti non fanno mai ricorso alla violenza, \u00ab mangiano erba tutto il giorno e volteggiano sui prati, discutendo di filosofia e godendo di quel grande regalo che \u00e8 la vita \u00bb. Quando viene chiuso in una cella con gli altri 4 alieni rapiti, Galapagus mostra di non conoscere il concetto di menzogna n\u00e9 di sapere cosa sia una prigione. Questa attitudine non violenta \u00e8 riscontrabile anche in Vortice, il cui stile di combattimento \u00e8 molto meno aggressivo e \"fisico\" rispetto ad altre trasformazioni di Ben. I Geocheloni Aerio possono manipolare il mana (Addwaitya ne \u00e8 un esempio), quindi in teoria anche Vortice potrebbe essere in grado di usarla, ma finora non ci ha mai provato.\nVortice viene selezionato per la prima volta per combattere un robot alieno attivato accidentalmente da Cash nell'episodio \"\".\nAppare in \"Omniverse\", dove il suo aspetto non cambia di molto, se non per i sei fori nel guscio (in Ultimate Alien ne aveva otto) e le strisce nere sotto agli occhi pi\u00f9 spesse.\nFondiraggio.\nFondiraggio (\"NRG\" - pronunciato \"en\u00b7er\u00b7gy\", energia) \u00e8 un Prypiatosian-B (da Prypjat', una citt\u00e0 evacuata nel 1986 dopo il disastro di \u010cernobyl'), una pericolosa forma di vita radioattiva proveniente dal pianeta Prypiatos, nella Galassia di Andromeda. \u00c8 il terzo alieno acquisito dall'Ultimatrix tra quelli rapiti da Aggregor; il suo DNA \u00e8 stato campionato da P'andor nell'episodio \".\nCome rivelato nello stesso episodio i Prypiatosian-B sono esseri composti di energia pura altamente concentrata; per evitare che le radiazioni danneggiassero gli altri esseri viventi, P'andor \u00e8 stato sigillato in un'armatura isolante simile a una stufa con braccia e gambe forgiata con uno speciale materiale quasi indistruttibile (la tetonite si \u00e8 dimostrata in grado di danneggiarla). Il nome P'andor potrebbe essere un riferimento al mito del vaso di Pandora. Curiosamente, nonostante il DNA di P'andor sia stato acquisito quando era libero dall'armatura, quando Ben si trasforma in Fondiraggio \u00e8 sempre rinchiuso in essa. Da notare anche che quando si trasforma parla con un accento quasi russo.\nNonostante questa forte limitazione Fondiraggio rimane una trasformazione molto potente: pu\u00f2 emettere raggi di energia particolarmente intensa dai fori della visiera, e pu\u00f2 surriscaldare il suo corpo e l'armatura in cui \u00e8 racchiuso a elevatissime temperature (nell'episodio \" \u00e8 in grado di fondere il vialetto di casa di Gwen trasformandolo in magma e provocarvi un'eruzione lavica con il solo calore trasmesso attraverso i guanti dell'armatura).\nFondiraggio viene usato accidentalmente in \"\" (l'alieno scelto era Gelone) per fermare il giovane Ben trasformato in Inferno. Il primo utilizzo intenzionale \u00e8 proprio in \"Potere assoluto\", dove viene selezionato per ben due volte (per salvare Alan dal Kevin impazzito e per inibire Gwen).\nAppare in \"Omniverse\" dove il suo aspetto non cambia di molto, se non per la maniglia sulla testa e diversi bulloni sparsi nell'armatura; successivamente, Ben ha la possibilit\u00e0 di toglierla, dando a Fondiraggio la possibilit\u00e0 di essere veloce, agile e di potere volare. Nella sua vera forma ha le sopracciglia gialle e indossa dei pantaloncini con 2 cinturini, una cintura (dove \u00e8 posizionato un secondo Omnitrix), 2 braccialetti su entrambe le braccia e 2 ginocchiere su entrambe le gambe.\nArmadillo.\nArmadillo (\"Armodrillo\" - da \"armor\" armatura e \"drill\" trivellare) \u00e8 un Talpaedan proveniente dal pianeta Terraexcava, nella Galassia di Andromeda. \u00c8 il quarto alieno acquisito dall'Ultimatrix tra quelli rapiti da Aggregor; il suo DNA \u00e8 stato campionato da Andreas nell'episodio \".\nCome suggerisce il nome ricorda un grosso armadillo corazzato di colore giallo, con innesti biomeccanici in varie parti del corpo (avambracci, fianchi e gambe) caratteristici della sua razza; la sua testa \u00e8 simile a un elmo degli antichi romani e ha una lunga coda grigia. Le possenti braccia, che funzionano come martelli pneumatici, gli conferiscono notevoli capacit\u00e0 di scavo e una forza sovrumana: come visto pi\u00f9 volte nella serie pu\u00f2 sprofondare nel terreno molto velocemente, anche attraversando un'intera montagna in pochi secondi, inoltre \u00e8 in grado di generare scosse, potenti onde d'urto e terremoti. Armadillo non \u00e8 particolarmente agile in combattimento, ma la sua incredibile forza bruta ne fa una trasformazione molto utile, \u00e8 infatti il pi\u00f9 usato tra gli alieni di Andromeda (seguito da Vortice e Fondiraggio).\nArmadillo viene scelto da Ben per la prima volta in \" per distruggere i robot sguinzagliati da Capitano Nemesi.\nAppare in \"Omniverse\" dove il suo aspetto non cambia di molto, ma di conseguenza i martelli pneumatici dell'alieno diventano delle grosse trivelle. Il Ben della dimensione 23 ha questa forma aliena nell'Omnitrix, chiamata Toolboxx.\nAnfibio Fulminante.\nAnfibio Fulminante (\"Ampfibian\") \u00e8 un Amperi (da \"ampere\", unit\u00e0 di misura dell'intensit\u00e0 elettrica) proveniente dal pianeta Amperia, situato nella Galassia di Andromeda. \u00c8 l'ultimo alieno acquisito dall'Ultimatrix tra quelli rapiti da Aggregor; il suo DNA \u00e8 stato campionato da Ra'ad nell'episodio \"\".\nAnfibio Fulminante \u00e8 un alieno che ricorda una medusa antropomorfa con quattro arti superiori simili a tentacoli. Gli Amperi sono \u00abmaestri nell'uso del campo magnetico\u00bb e possiedono dunque numerose abilit\u00e0 basate su questo elemento. Anfibio Fulminante pu\u00f2 sparare raffiche elettriche dai suoi tentacoli, che pu\u00f2 potenziare assorbendo elettricit\u00e0 (per esempio dai fili dell'alta tensione) per convogliarla nei suoi colpi; pu\u00f2 diventare intangibile e viaggiare rapidamente attraverso aria, acqua e cavi elettrici trasformando il suo corpo in elettricit\u00e0 pura. Come tutti gli Amperi pu\u00f2 inoltre leggere nella mente, in quanto i pensieri non sono altro che impulsi elettrici.\nBench\u00e9 acqua ed elettricit\u00e0 non vadano d'accordo Anfibio Fulminante \u00e8 un essere anfibio e come tale pu\u00f2 spostarsi agevolmente sott'acqua; pare tuttavia che non vi possa usare i suoi poteri elettrici senza rimanerne coinvolto, come accade all'inizio dell'episodio \"Fusione\".\nL'Amperi sembra essere la forma di vita pi\u00f9 intelligente tra le cinque rapite da Aggregor, in quanto Ra'ad \u00e8 l'unico a comprendere appieno il piano del nemico e a cercare di distruggere l'Ultimatrix, tramite il quale Aggregor \u00e8 stato in grado di localizzare gli altri quattro alieni fuggitivi. Quando ci prova causa per\u00f2 un cortocircuito nel dispositivo e finisce per rimanere intrappolato in esso: si dimostra nuovamente molto furbo, cercando di prendere il controllo della mente di Ben per fuggire con il suo corpo, e rimanere cos\u00ec nascosto da Aggregor.\nAnfibio fulminante viene selezionato per la prima volta intenzionalmente in \"\", in cui Ben sfrutta la sua capacit\u00e0 di buon nuotatore per sopravvivere tra le acque del pianeta Piscciss.\nIn \"Omniverse\" sembra quasi lo stesso, se non per l'Omnitrix posto sulla sua bocca e gli occhi verdi sono pi\u00f9 grandi e contornati molto di nero, inoltre le sue pinne sono ora appuntite anzich\u00e9 curve.\nForme aggiuntive.\nScattofelino.\nScattofelino (\"Fasttrack\") \u00e8 un Citrakayah dal pianeta Chalybeas, un alieno simile a un felino umanoide di colore blu e nero. Fa la sua prima apparizione nell'episodio \"Il corso d'addestramento\", in cui salva Tack e Magister Hulka da una granata malfunzionante, bench\u00e9 questa forma sia stata usata per la prima volta da Ben fuori campo. Il suo nome non viene rivelato nell'episodio, poich\u00e9 Ben si trasforma durante un cambio di scena dell'episodio; tuttavia, lo sceneggiatore dell'episodio \"Il prigioniero numero 775 \u00e8 scomparso\" ha confermato il nome, la specie e il pianeta di provenienza. I poteri di Scattofelino comprendono principalmente super velocit\u00e0 e probabilmente anche superforza, poich\u00e9 si dimostra in grado di sollevare allo stesso tempo Magister Hulka e Tack. \u00c8 stato confermato dai produttori della serie che \u00e8 pi\u00f9 forte di XLR8. Sar\u00e0 inoltre uno dei personaggi del gioco di corse in uscita dedicato a \"Ben 10\" '. In ' \u00e8 stato nuovamente sostituito da XLR8 come alieno principale nello spostamento.\nCamaleontide.\nCamaleontide (\"Chamalien\") \u00e8 un Merlinisapien (come confermato dall'Ultimatrix stesso quando il DNA dell'alieno viene scannerizzato), un alieno simile a un camaleonte o a un geco viola con tre occhi di colore rosso, verde e blu. Appare per la prima volta alla fine dell'episodio \"Il prigioniero numero 775 \u00e8 scomparso\" dopo che il suo DNA viene scannerizzato dal prigioniero numero 775, l'unico Merlinisapien ancora in vita. Il pianeta natale dei Merlinisapien non esiste pi\u00f9, in quanto \u00e8 stato distrutto quaranta/cinquanta anni prima della scoperta della sua incarcerazione nell'area sottostante al'Area 51. Possiede l'abilit\u00e0 di scalare muri, camuffarsi con l'ambiente circostante e dispone di un pungiglione retrattile sulla punta della sua coda. Torna nell'episodio \"L'Ordine dei Custodi della Fiamma\", in cui cerca di scoprire nuove informazioni su Diagon, che si rivela essere Vilgax. Ritorna anche nell'episodio \"La notte degli incubi viventi\".\nMangione.\nMangione (\"Eatle\") \u00e8 un Oryctini del pianeta Coleop Terra, un alieno robotico di colore blu scuro con un grande corno sulla testa simile alla pinna di uno squalo e possiede dei grossi denti aguzzi. Pu\u00f2 mangiare oggetti ed emettere colpi d'energia come Vomito, ma i raggi di energia sono emessi dal suo corno, non dalla bocca. Inoltre, possiede una grande forza fisica, sfruttando poi il corno come arma. Sembra anche essere pi\u00f9 resistente e pesante. Viene usato successivamente in \"\" dove il suo aspetto cambia di molto assomigliando a un grosso insetto (simile allo scarabeo rinoceronte) di colore nero e verde.\nDiavoletto.\nDiavoletto (\"Jury Rigg\") \u00e8 un Planchak\u00fcle del pianeta Aul-Turrhen, un alieno simile appunto a un piccolo diavolo o a un goblin di colore rosso, con una coda appuntita e un lungo naso a punta. La sua abilit\u00e0 consiste nel sapere smantellare e ricostruire vari oggetti per ricrearli in altri modi, causando un \"caos metallico\", ci\u00f2 lo porta a perdere il controllo impazzendo. Questa caratteristica potrebbe essere ispirata ai Gremlin. Ben lo usa per la prima volta accidentalmente nell'episodio \"Il ritorno dei rettili\"; in seguito, nello stesso episodio, viene usato un'altra volta per fermare il Dr. Animus.\nAppare in \"Omniverse\" dove indossa un abbigliamento da aviatore (un riferimento al fatto che i Gremlin causavano problemi agli aerei), inoltre ha le pupille.\nRaggiotempo.\nRaggiotempo (\"Clockwork\") \u00e8 un Chronosapien, un alieno robotico simile a un orologio di color giallo dorato con degli ingranaggi verdi all'interno del suo corpo. Raggiotempo pu\u00f2 manipolare il tempo, per esempio fermandolo con tutti gli oggetti e le persone, dando l'impressione che l'alieno si muova velocemente, oppure rivivere eventi del passato attraverso ologrammi e pu\u00f2 sparare raggi temporali dal petto e dalle mani; anche se \u00e8 molto resistente, data la sua corazza, non \u00e8 adatto ai combattimenti corpo a corpo, anche perch\u00e9 \u00e8 piuttosto lento. Lo si vede per la prima volta attraverso un ologramma di Ultra Ben che usa i suoi poteri, mentre lo si vede fisicamente per la prima volta quando Gwen ci si trasforma a causa di un malfunzionamento dell'Ultimatrix dovuto all'Ispettore 13; Ben lo usa la prima volta quando sta combattendo contro Capitano Nemesi, ma viene sconfitto da Jennifer. Riappare in \"Omniverse\" dove, oltre al Ben di 16 anni, lo si \u00e8 visto usare per la prima volta anche dal Ben di 11 anni (grazie a una sincronizzazione tra il vecchio e il nuovo Omnitrix) con un aspetto simile alla sua controparte futura, ma pi\u00f9 piccolo, con un'espressione \"allegra\" e con la caratteristica maglietta bianca e nera. \u00c8 stato rivelato che il Ben della dimensione 23 ha questo alieno nell'Omnitrix, chiamato Windy-Hindy.\nForme aliene di (nuovo Omnitrix).\nNella serie , Ben ha accesso a tutte le forme aliene usate in precedenza (eccetto ovviamente gli alieni fusi), anche se non vengono usati Pinnajet, Scattofelino e Camaleontide, in pi\u00f9 ha questi nuovi alieni e altri che vengono usati nel futuro (Buzzshock, Arctiguana, e anche se non viene usato probabilmente anche Spitter). Le forme evolute non sono comprese.\nShocksquatch.\nShocksquatch \u00e8 un alieno Gimlinopithecus del pianeta Pattersonea, un nuovo alieno apparso in \"Heroes United\", una speciale puntata crossover di Generator Rex con la partecipazione di Ben Tennyson. Shocksquatch ha l'aspetto di uno yeti con una pelliccia bianca e folta e i suoi poteri sono di tipo elettrico. Ha anche un'eccellente forza e molta agilit\u00e0 e resistenza, il che lo render\u00e0 molto utilizzato nella quarta serie. Il suo nome \u00e8 un gioco di parole tra \"shock\", chiaramente di provenienza elettrica, e \"sasquatch\", termine con il quale si definisce lo yeti o bigfoot in America del Nord.\nNella serie di \"Ben 10\" Shocksquatch appare per la prima volta in \"Ben 10: Omniverse\", l'aspetto di Shocksquatch \u00e8 molto diverso da come era apparso in \"Heroes United\", la sua pelliccia \u00e8 di colore giallo e ora \u00e8 pi\u00f9 muscoloso. Nella puntata \"Il negozio 23\" Shocksquatch si fa chiamare dal Ben della dimensione 23 Yeti Elettrico (\"Electricyeti\").\nMangiaenergia.\nMangiaenergia (\"Feedback\") \u00e8 un alieno umanoide di colore nero e bianco, appartenente della razza aliena dei Condutoidi della nebulosa Teslavorr, comparso nel primo episodio di \"Ben 10: Omniverse\". Ha la capacit\u00e0 di assorbire e reindirizzare energia attraverso le connessioni sulle dita e la testa (in genere convertite in elettricit\u00e0), e ha un'elevata agilit\u00e0. Viene usato per la prima volta dal Ben di 11 anni contro Malware, un alieno della stessa razza di Plusultra. Mangiaenergia era l'alieno preferito del Ben di 11 anni e lo usava molte volte. Il Ben di 16 anni non lo ha mai usato e nella prima parte dell'episodio \" La resa dei conti\" viene spiegato il motivo: quando Ben aveva 11 anni rimase coinvolto in un nuovo scontro contro Malware, il quale riusc\u00ec a \"corrompere\" l'Omnitrix con il suo potere mentre Ben era trasformato in Mangiaenergia; a causa di ci\u00f2 Malware riusc\u00ec a rimuovere dall'Omnitrix la forma aliena e a dissolverla (con un giovane Ben in lacrime per l'accaduto) e a causa di un difetto causato dalle molte volte in cui Ben ci si \u00e8 trasformato, l'Omnitrix non ha accettato il DNA di altri Condutoidi, ma nella seconda parte dell'episodio il Ben di 16 anni lo risblocca dopo un incontro con la sua versione pi\u00f9 giovane all'interno del corpo di Malware. Quando il Ben di 16 anni si trasforma in Mangiaenergia sembrerebbe pi\u00f9 alto di quello di 11 anni, gli sono cresciute delle protuberanze sulle braccia simili a pile arcaiche e il busto \u00e8 diventato verde invece che restare bianco. Si tratta di un alieno piuttosto importante per la serie, in quanto Ben, dopo averlo perso, sente di avere perso una parte di s\u00e9 stesso, e grazie ai suoi poteri riesce a sconfiggere nemici del calibro di Malware, Vilgax e Maltruant in maniera definitiva. Inoltre \u00e8 il primo nuovo alieno ad apparire in \"Omniverse\" e l'ultimo a essere usato in generale nella serie. Nella puntata \"Il negozio 23\" \u00e8 stato rivelato in un grattacielo l'immagine di Mangiaenergia, inizialmente si chiamava Uomo Spina (\"Plug-Man\"), ma il Ben della dimensione 23 lo ha rinominato Mangiaenergia dato che questo nome gli \u00e8 piaciuto di pi\u00f9.\nCostruttore.\nCostruttore (\"Bloxx\") \u00e8 un alieno mutaforma fatto di blocchi di colore rosso, giallo e blu, evidentemente ispirato ai lego o comunque ai soliti mattoncini giocattoli, simile a un gorilla perch\u00e9 cammina per la maggior parte del tempo sulle nocche. Appartiene alla razza aliena dei \"Segmentasapien\" del pianeta Polyominus, ed \u00e8 capace di ricostruire il suo corpo e trasformarsi in qualunque cosa, come una catapulta o uno scudo. Mostra anche la capacit\u00e0 di rigenerare parti del corpo e di sparare pallottole di blocchi. Dimostra di possedere una certa forza tanto da sollevare una macchina e sopravvivere anche a esplosioni. Pu\u00f2 essere indebolito dall'acido e se non disintegrato totalmente \u00e8 \"immortale\". \u00c8 stato rivelato che il Ben della dimensione 23 ha questa forma aliena nell'Omnitrix, chiamata Mattonatore (\"Build-A-Guy\").\nPlanetario.\nPlanetario (\"Gravattack\") \u00e8 un Galilean del pianeta Keplorr, assomigliante letteralmente a un pianeta vivente umanoide con un nucleo che gli permette di aumentare o diminuire la forza di gravit\u00e0 dell'ambiente circostante. Inoltre ha lui stesso una propria orbita che gli permette di fare ruotare gli oggetti intorno a s\u00e9. Planetario \u00e8 in grado anche di creare campi di forza ed essendo un pianeta vivente pu\u00f2 sopravvivere nello spazio. Essendo relativamente grande, pi\u00f9 o meno quanto Omosauro, e fatto di roccia, \u00e8 molto forte e resistente, ma anche lento e poco agile, quindi debole nel combattimento corpo a corpo. Quando deve volare si raggomitola su se stesso per diventare simile a un pianeta, nascondendo braccia e gambe. \u00c8 stato rivelato che il Ben della dimensione 23 ha questo alieno nell'Omnitrix con il nome di Uomo Orbita (\"Orbit-Man\").\nCrestabestia.\nCrestabestia (\"Kickin Hawk\") \u00e8 un alieno simile a un uccello umanoide con il piumaggio marrone e una cresta bianca, e una cintura, una maschera (simile a quella di Hawkman eroe della DC comics) e delle bende di colore verde.\nCrestabestia ha un'elevata forza fisica e velocit\u00e0; il suo modo di combattere consiste nel cercare di distrarre il pi\u00f9 possibile il proprio avversario, in pi\u00f9 \u00e8 fornito di due grossi artigli sui gomiti molto affilati, il che lo rende una delle forme aliene di Ben molto abile nel combattimento corpo a corpo, molto simile a Tigre ma con una velocit\u00e0 un po pi\u00f9 elevata. Al contrario di Liam, Crestabestia assomiglia di pi\u00f9 a un falco piuttosto che a un pollo.\nSuper Insetto.\nSuper Insetto (\"Crashhopper\") \u00e8 un Orthopterran, un alieno simile a una cavalletta umanoide che appare in \"Ben 10: Omniverse\". Possiede un'agilit\u00e0 sovraumana e la sua capacit\u00e0 principale \u00e8 di saltare ad altezze molto elevate, e a ogni suo salto pu\u00f2 creare delle potenti scosse sismiche allo schianto con il terreno. \u00c8 anche molto resistente, perch\u00e9 lo si \u00e8 visto prendere un razzo in collisione con la Terra di testa senza riportare lesioni. \u00c8 uno degli alieni pi\u00f9 usati da Ben all'inizio della serie e non, proprio per la sua utilit\u00e0. Secondo quanto detto in \"Fratelli nello spazio\" Super Insetto fa parte di una specie aliena di locuste che rovinano i campi.\nPallamalvagia.\nPallamalvagia (\"Ball Weevil\") \u00e8 un alieno molto simile a un piccolo scarabeo giallo con delle lunghe antenne, con addosso una specie di colletto verde e bianco con l'Omnitrix posizionato al centro. Ha la capacit\u00e0 di sputare della bava di plasma che pu\u00f2 esplodere, ma come gli scarabei stercorari \u00e8 in grado di appallottolarla e di farla diventare pi\u00f9 grossa facendola rotolare per poi, a suo. La specie di Pallamalvagia condivide il suo pianeta con quella del Peggiore.\nIl Peggiore.\nIl Peggiore (\"The Worst\") \u00e8 uno dei quattro alieni dati da Blukic e Driba a Ben appartenente alla specie degli Atrocian. \u00c8 una specie di sgorbietto giallo e obeso con addosso degli slip verdi, con l'Omnitrix posto sul suo ombelico. Il suo nome gli \u00e8 stato dato perch\u00e9 \u00e8 l'alieno pi\u00f9 debole e inutile di Ben, ma \u00e8 stato per\u00f2 rivelato che possiede una resistenza incredibile, in grado di assorbire la maggior parte degli attacchi (ma sente lo stesso il dolore), e di resistere alla lava e all'acido (il che potrebbe essere un riferimento al mutante della Marvel Blob). La specie del Peggiore una volta viveva nel pianeta Atrocius 0 (ora inabitabile), ma ora si sono trasferiti nel pianeta della specie di Pallamalvagia (con i quali condividono lo stesso predatore, Terrorix).\nPolvere Fastidiosa.\nPolvere Fastidiosa (\"Pesky Dust\") \u00e8 un Nemuina (che deriva dalla stessa parola giapponese \"nemuina\", che tradotta vuol dire \"mi sento assonato\") del pianeta Nemunimos IV, un mondo armonioso pieno di fiori e funghi giganti, ed \u00e8 un altro degli alieni messi nell'Omnitrix di Ben da Blukic e Driba. \u00c8 simile a una fatina, un alieno molto femminile e debole fisicamente. Pu\u00f2 creare della polvere capace di addormentare il nemico per poi manovrarne il sogno. Questo potere \u00e8 utile per estorcere informazioni. Khyber e Ben considerano questa forma aliena estremamente pericolosa, malgrado il suo aspetto innocuo. \u00c8 stato rivelato che il Ben della dimensione 23 ha questa forma aliena nell'Omnitrix, chiamata Nighty Knight. In un episodio viene chiamata Volavola.\nGambatrota.\nGambatrota (\"Walkatrout\") \u00e8 un alieno messo nell'Omnitrix da Blukic e Driba appartenente alla specie aliena degli Ickthyperambuloid (che unisce le parole icthys, \"pesce\" in greco, icky, che fa riferimento alla loro scivolosit\u00e0 e perambulate, che significa \"passeggiare\") del pianeta Gilli-Perambulous Promenade. \u00c8 un piccolo pesce azzurro con due gambe sottili estremamente debole che possiede una pelle scivolosa ed \u00e8 in grado di respirare sott'acqua. Tra tutti gli alieni che ha Ben, Gambatrota \u00e8 una trasformazione non molto apprezzata. Il suo nome in realt\u00e0 \u00e8 un termine gergale inoffensivo che viene utilizzato per descrivere la sua specie.\nBaffi di Talpa.\nBaffi di Talpa (\"Molestache\") \u00e8 un alieno messo nell'Omnitrix da Blukic e Driba. \u00c8 simile a un castoro o a una talpa che pu\u00f2 scavare come le talpe e allungare i suoi baffi per usarli come mani, trasformarli in un'elica, ecc. Nella puntata \"Il negozio 23\" \u00e8 stato rivelato che il Ben della dimensione 23 non ha questo alieno nel suo Omnitrix. Le femmine della specie di Baffi di Talpa fanno affidamento sulle loro trecce per combattere, essendo ovviamente sprovviste di baffi.\nToepick.\nToepick \u00e8 un alieno simile a un orco con un elmo vichingo che gli copre il volto, talmente orribile da spaventare qualsiasi essere vivente, escludendo quelli privi di vista come i Vulpimancer (la specie di Bestiale). La sua forza fisica \u00e8 abbastanza notevole da permettergli di sollevare un'auto e il suo casco gli dona maggiore resistenza. Era stato gi\u00e0 annunciato da Ken Tennyson (figlio di Ben del futuro della dimensione parallela distrutta da Eon) nella serie originale, ma il suo aspetto era rimasto un mistero e solo tre serie dopo \u00e8 stato confermato per apparire nella serie televisiva, non prima dell'episodio 20 di \"Omniverse\". Ken ha sostituito Toepick con Materia Grigia, perch\u00e9 il primo gli fa venire il vomito.\nAstrovolante.\nAstrovolante (\"Astrodactyl\") \u00e8 un alieno volante annunciato da Derrick J. Wyatt per \"Omniverse\". Secondo lui sostituir\u00e0 Pinnajet nella serie. Ha l'aspetto di uno pterodattilo umanoide con uno zaino jet incorporato grazie al quale pu\u00f2 volare e sparare scudi di energia mentre vola. Non ha una forza fisica elevata ma pu\u00f2 contare sul fatto che il proprio jetpack e le ali lo aiutino a volare molto in alto e a una velocit\u00e0 sostanziosa. Da dei bracciali sui polsi pu\u00f2 anche fare uscire una frusta di energia, sparare con la bocca un raggio energetico e creare diverse armi d'energia (sebbene non abbia usato questo potere). Le debolezze di Astrovolante sono l'elettricit\u00e0 e il suo troppo affidamento sul suo jetpack: se questo fosse danneggiato in qualche modo, sarebbe svantaggiato in battaglia. \u00c8 stato rivelato che le specie di Astrovolante e Omosauro vivono entrambe su Terradino, un chiaro riferimento al fatto che sono alieni simili a dinosauri.\nBullfrag.\nBullfrag \u00e8 un alieno Incursiano usato da Ben nell'episodio di \"Ben 10: Omniverse\" \"Le rane da guerra: Parte 2\" per potere passare inosservato durante l'invasione dei Incursiani. Come tutti gli Incursiani \u00e8 una rana umanoide, ma a differenza degli altri Incursiani \u00e8 pi\u00f9 muscoloso e porta degli occhiali da sole. Nella sua prima apparizione \u00e8 vestito come tutti i soldati Incursiani mentre negli episodi successivi indossa una tuta verde e nera come tutti gli altri alieni dell'Omnitrix. Il suo design sembra simile a quello di Rash, uno dei personaggi principali di Battletoads, infatti entrambi i personaggi sono delle rane antropomorfe che indossano gli occhiali.\nCome tutti gli Incursiani possiede una lingua lunga e appiccicosa e pu\u00f2 fare grandi salti, si \u00e8 dimostrato anche in grado di sapere gonfiare il torace come le rane terrestri ed \u00e8 fisicamente pi\u00f9 forte di un normale Incursiano. L'unica debolezza di Bullfrag sta nel fatto che possiede un olfatto sensibile agli odori nauseanti come gli altri Incursiani. \u00c8 l'alieno principale del videogioco \"\", dal quale spiega come Ben abbia ottenuto la forma aliena.\nAtomix.\nAtomix \u00e8 un alieno nominato nell'episodio della serie classica \"10 eroi per Ken\", ma annunciato da Derrick J. Wyatt per la nuova serie \"Ben 10: Omniverse\". Il suo aspetto ricorda molto un robot umanoide verde, bianco e nero con grosso mento e i suoi poteri sono legati all'energia atomica, capace di creare potenti esplosioni atomiche concentrate per limitare danni a persone o oggetti o addirittura modificare gli atomi per creare cose dal nulla (come quando riesce a creare un piccolo sole in miniatura per neutralizzare un Vladat di nome Lord Transyl, creatura simile a un vampiro); possiede straordinaria superforza e super resistenza ed \u00e8 in grado di volare, ed \u00e8 per certo l'alieno pi\u00f9 potente di Ben dopo Alienics e Gigante dimostrando di battere facilmente le forme Ultra degli alieni, con l'unica differenza che Ben ne ha il pieno controllo fin da subito. Se usa troppa energia rischia di stancarsi molto velocemente. Si esprime in frasi sconclusionati quando attacca. La sua potenza \u00e8 enorme e il Ben del futuro cerca di evitare che Ken lo usi. Appare per la prima volta in \"Omniverse\" per battere facilmente Albedo nelle forme di Ultra Omosauro e Ultra Scimparagno. Viene sbloccato casualmente da Azmuth, il quale suggerisce anche il nome per il nuovo alieno. \u00c8 uno dei pochi alieni di Ben, che pur avendo una bocca non la apre mai.\nPanciamarcia.\nPanciamarcia (\"Gutrot\") \u00e8 un alieno apparso in \"Ben 10 Omniverse Galactic Monsters\". \u00c8 un grosso alieno viola umanoide pieno di buchi intorno al corpo con una tuta antigas bianca e verde con l'Omnitrix posizionato sulla maschera antigas. Pu\u00f2 espellere dai suoi buchi o nel fondoschiena gas di ogni tipo (per esempio gas soporifero, esilarante o addirittura dei feromoni), inoltre possiede una vasta conoscenza della chimica e anche in generale, rendendolo in sostanza pi\u00f9 intelligente di Ben. Il suo nome e i suoi poteri sono stati rivelati dal dottor Animus del futuro, ed \u00e8 proprio per questo che fu sconfitto facilmente dalla nuova forma aliena insieme al dottor Animus del presente. Gli ideatori si sono ispirati al Pok\u00e9mon \"Koffing\" per creare Panciamarcia (entrambi posseggono poteri basati sui gas).\nVampiro.\nVampiro (\"Whampire\") \u00e8 un alieno apparso in \"Ben 10 Omniverse Galactic Monsters\", dal quale Ben ha ottenuto il DNA da Lord Transyl. Appartiene alla specie predatrice dei Vladat (nome che deriva da Vlad l'impalatore, meglio noto come Conte Dracula), originario del pianeta Anur Vladias: tutti i Vladat abitavano su Anur Transyl per schiavizzare i Transylian, ma in seguito si estinsero, forse a causa della ribellione di quest'ultimi. I Vladat si trasferirono su Anur Transyl perch\u00e9 il loro pianeta era ormai morto e inabitabile, infatti non c'\u00e8 traccia di vita sul pianeta, di conseguenza Anur Vladias divenne un pianeta non morto, in grado di prosciugare la vita a qualsiasi essere vivente (anche agli Ectonuriti e ai Celestialsapien) che osi avvicinarsi alla sua orbita. Di aspetto ricorda molto un vampiro verde e nero. \u00c8 in grado di lanciare dalla sua bocca un \"corruptura\", un'entit\u00e0 a forma di pipistrello che \u00e8 in grado di prendere il controllo mentale di una persona; pu\u00f2 anche ipnotizzare le vittime con lo sguardo e volare, nonch\u00e9 tramutarsi in un esserino simile a un pipistrello; al pari dei vampiri, e anche di Pelle d'Oca, la sua pi\u00f9 grande debolezza \u00e8 la luce del sole e pu\u00f2 essere indebolito da una qualsiasi luce sufficientemente forte da farlo bruciare. Vampiro \u00e8 l'ultimo alieno introdotto nella continuit\u00e0 classica della serie.\nForme aliene evolute di Albedo (copia dell'Ultimatrix).\nIn \"\" Albedo ha accesso alle forme evolute degli alieni di Ben.\nUltra Materia Grigia.\nUltra Materia Grigia (\"Ultimate Grey Matter\") \u00e8 la forma evoluta di Materia Grigia, dopo avere trasformato il suo Omnitrix in un nuovo Ultimatrix. Albedo ottiene un'intelligenza superiore rispetto a quella di un normale Galvaniano (anche se non \u00e8 pari all'intelligenza di Azmuth), pu\u00f2 sparare un raggio con il suo terzo occhio e pu\u00f2 levitare in aria. In questa forma evoluta Albedo ha il cervello pi\u00f9 grosso con un terzo occhio sulla fronte, ma le braccia e le gambe sono piccole, facendolo somigliare a \"MODOK\", personaggio della \"Marvel\". Invece di avere il simbolo dell'Ultimatrix ha come simbolo l'Omnitrix normale che si trova al centro della testa. Questa forma \u00e8 anche conosciuta come Ultra Albedo (\"Ultimate Albedo\").\nUltra Iguana Artica.\nUltra Iguana Artica (\"Ultimate Arctiguana\") \u00e8 la forma evoluta di Iguana Artica, dopo avere trasformato il suo Omnitrix in un nuovo Ultimatrix. Ultra Iguana Artica \u00e8 un grosso alieno con le sembianze di una tartaruga con baffi sottili, con due cannoni, somigliante al Pok\u00e9mon \"Blastoise\", in pi\u00f9 gli \u00e8 cresciuta una montagna sulla schiena con il simbolo dell'Ultimatrix. Come nella sua forma normale, Ultra Iguana Artica pu\u00f2 sparare dei raggi congelanti dalla sua bocca, sfruttando anche i due cannoni per scagliare delle enormi colone di ghiaccio, ed \u00e8 fisicamente molto pi\u00f9 forte di prima.\nUltra Planetario.\nUltra Planetario (\"Ultimate Gravattack\") \u00e8 la forma evoluta di Planetario, dopo avere trasformato il suo Omnitrix in un nuovo Ultimatrix. Ultra Planetario \u00e8 un pianeta vivente senza gambe con delle stalattiti pi\u00f9 lunghe poste sulla sua testa e sulle braccia, il suo nucleo si trova ora dentro la bocca e inoltre compaiono tre satelliti simili a lui che gli ruotano intorno e ognuno possiede una propria personalit\u00e0. Il simbolo dell'Ultimatrix \u00e8 sul petto. Ultra Planetario ha delle somiglianze con i Pok\u00e9mon \"Geodude\" e \"Koffing\", per il fatto che il suo corpo ricorda quello di Geodude e i satelliti sono somiglianti a Koffing. Come nella sua forma normale, Ultra Planetario \u00e8 in grado di controllare la gravit\u00e0, ed \u00e8 fisicamente molto pi\u00f9 forte di prima, \u00e8 probabile che i suoi poteri siano aumentati, in pi\u00f9 pu\u00f2 levitare in aria. Anche i tre satelliti possono controllare la gravit\u00e0, malgrado non lo abbiamo dimostrato.\nUltra Tigre.\nUltra Tigre (\"Ultimate Rath\") \u00e8 la forma evoluta di Tigre, dopo avere trasformato il suo Omnitrix in un nuovo Ultimatrix. Ultra Tigre \u00e8 pi\u00f9 grosso e ha il pelo bianco, e ora possiede due artigli per ogni mano, al contrario dell'altra forma Ultra Tigre possiede dei vestiti che prima non aveva, avendo l'aspetto di Kraven il cacciatore nemico di Spider-Man della Marvel. Possiede certamente una potenza spaventosa che non \u00e8 alla pari di quella di Tigre.\nForme aliene del futuro.\nIn vari episodi della serie i giovani protagonisti entrano in contatto con delle possibili versioni future di Ben, ormai adulto e famoso in tutto l'universo, il cui Omnitrix ha accesso a 10.000 diversi alieni (da cui il soprannome Ben 10.000); nonostante il grande numero di trasformazioni a sua disposizione, il futuro Ben usa molto spesso gli alieni gi\u00e0 visti nelle serie regolari, tuttavia vengono mostrati alcuni nuovi alieni mai utilizzati dal giovane Ben.\nNella serie originale (copia dell'Omnitrix e Omnitrix del futuro).\nGli alieni di Ken Tennyson nella serie originale sono: Buzzshock, Idem, XLR8, Sandbox, Shellhead, Pungiglione, Snakepit, Spitter, Vite Elastica e Toepick, poi sostituito da Materia Grigia poich\u00e9 Ken afferma che Toepick gli \"fa venire il vomito\".\nSpitter.\nSpitter \u00e8 uno Spheroid del nauseante pianeta Scalpasc, un alieno simile a un enorme pesce palla che ha il potere di produrre una quantit\u00e0 esagerata di acqua sporca, all'interno della bocca, per poi sputarla/spararla ai nemici. Usato per la prima volta nell'episodio \" nel futuro.\n\u00c8 un alieno usato da Ken nella puntata \", nella stessa puntata il grande Ben rivela il suo nome. Si presume che il Ben di Ultimate Alien possegga questo alieno poich\u00e9 appare nella sigla di Ultimate Alien, nonostante ci\u00f2 per\u00f2 non compare mai.\nIguana Artica/Arctiguana.\nIguana Artica (o come viene chiamato in Omniverse Arctiguana) \u00e8 un Polar Manzardill del pianeta X'Nelli, un alieno simile a una grossa iguana di colore blu e con indosso dei pantaloni neri. Usato per la prima volta nell'episodio \"\". Ha il potere di sparare raggi congelanti dalla bocca. Appare nella sigla di Ultimate Alien con il simbolo dell'Ultimatrix sul petto, ma non viene mai usato.\nAppare in \"Omniverse\" dove \u00e8 pi\u00f9 grosso e viene usato per la prima volta dal Ben di 16 anni nella puntata \"Ondata di caldo\" per congelare della lava. Curioso notare che il Ben di 16 anni quando si trasforma in Iguana Artica ha in possesso un guscio sulla pancia, mentre il Ben di 11 anni non ce l'ha. Nella puntata \"Il negozio 23\" appare un'Iguana Artica chiamata dal Ben della dimensione 23, Lucertola Artica (\"Freezelizard\").\nBuzzshock.\nBuzzshock \u00e8 un Nosdeeniano (pi\u00f9 comunemente conosciuti come Megawatt) dal pianeta Quasar Nosdeen; \u00e8 un alieno simile a una piccola pila vivente in grado di emettere scariche elettriche. Se assorbe molta energia o quando viene tagliato in 2 si pu\u00f2 duplicare ma questa abilit\u00e0 non viene mai usata da Ben; inoltre, dimostra anche di sapere volare. Compare per la prima volta nella serie originale, usato dal Ben del futuro e da suo figlio, Ken Tennyson. Appare anche nella sigla di Ultimate Alien, tuttavia non viene mai utilizzato.\nNella serie di Omniverse il Ben del presente si trasforma per la prima volta in Buzzshock per combattere Phil trasformato in un mostro; in questa serie nel doppiaggio italiano viene chiamato erroneamente Megawatt e ha il simbolo dell'Omnitrix sulla testa.\nRiappare nel reboot come uno degli alieni di Ben 10.000. Il suo design \u00e8 praticamente identico a quello della serie originale.\nSandbox.\nSandbox \u00e8 un alieno nominato nell'episodio della serie classica \"10 eroi per Ken\". Il suo aspetto \u00e8 ancora un mistero. I suoi poteri, come suggerito dal nome, sono collegati in qualche modo alla sabbia.\nSnakepit.\nSnakepit \u00e8 un alieno nominato nell'episodio della serie classica \"10 eroi per Ken\". Il suo aspetto \u00e8 ancora un mistero; alcuni fan lo immaginano come un serpente multi teste antropomorfo e arancione, altri lo immaginano simile a Ssserpent.\nShellhead.\nShellhead \u00e8 un alieno simile a una tartaruga. Nell'episodio \"10 eroi per Ken\" era brevemente descritto come una tartarugona che non sa fare altro che nascondersi nel suo guscio per difendersi.\nIn Ben 10: Ultimate Alien (Ultimatrix del futuro).\nUltra Ben.\nNell'episodio \"\" il futuro Ben mostra l'abilit\u00e0 di trasformarsi in una forma \"Ultra\" di s\u00e9 stesso (\"Ultimate Ben\"), probabilmente merito di una versione aggiornata dell'Ultimatrix. Quando Ben 10.000 attiva questa funzione il dispositivo scompare dal polso trasferendosi sul suo petto come accade con le trasformazioni normali, quindi Ben pu\u00f2 usare i poteri di tutti i suoi alieni senza dovere cambiare aspetto, semplicemente premendo il simbolo dell'Ultimatrix.\nForme aliene fuse di Omniverse (Biomnitrix).\nNella serie \" il Ben del futuro usa due speciali Omnitrix, simili a dei bracciali chiamati Biomnitrix, per fondere due forme aliene diverse per trasformarsi in una nuova forma aliena con le stesse caratteristiche delle altre due.\n2x2sauro.\nIn questa nuova forma Ben ha le stesse sembianze di Omosauro, possedendo i quattro occhi, le quattro braccia e i baffi di 2x2. Ha i pantaloni e guanti di 2x2 e il cinturone di Omosauro. Ovviamente possiede un enorme forza fisica ed \u00e8 decisamente pi\u00f9 potente di 2x2 e Omosauro messi insieme, rendendolo la forma pi\u00f9 forte di Ben dal punto di vista fisico.\nAtomic-X.\n\u00c8 molto simile ad Atomix con tratti simili ad Alienics. Combinando l'onnipotenza di Alienics e la potenza atomica di Atomix, in questa forma Ben in sostanza \u00e8 assolutamente invincibile, anche se Maltruant si \u00e8 dimostrato l'unico in grado di metterlo in difficolt\u00e0. Al contrario di Alienics e Atomix lo si \u00e8 visto capace di aprire la bocca, in quanto il primo ne \u00e8 sprovvisto, mentre il secondo non la mai fatto.\nSupersquatch.\n\u00c8 un grosso alieno simile a Super Insetto ma con i peli, la bocca e la corporatura di Shocksquatch. \u00c8 in grado di lanciare scariche elettriche e di fare grandi salti.\nDiavolultra.\nHa il corpo di Plusultra con la forma di Diavoletto, con una spina elettrica nella punta della coda con l'Omnitrix come occhio. Ha gli stessi poteri di Plusultra e Diavoletto, combinandone l'inventiva e fantasia del secondo con la capacit\u00e0 di fondersi e migliorare le tecnologie del primo.\nGigavomito.\n\u00c8 un grosso alieno verde e bianco con le sembianze di Vomito con tratti simili a Gigante. Pu\u00f2 sparare un acido esplosivo dalla bocca come Vomito, ma molto pi\u00f9 potente dell'originale. Non \u00e8 grande come Gigante, ma ha ovviamente una grande forza fisica.\nMutantesauro.\nHa il corpo gelatinoso di Mutante con la forma di Omosauro, con indosso un cinturone bianco e nero e un disco gravitazionale sulla punta della testa. Ha la forza di Omosauro e i poteri di Mutante.\nForme aliene non apparse nella serie.\nSono delle forme aliene non apparse nel cartone, ma viste solo negli spettacoli, nei cortometraggi, nei videogiochi o solo menzionate dai creatori.\nEon.\nEon \u00e8 un alieno Chronia dal pianeta Chronia (non esistente nella dimensione di Ben). \u00c8 un cattivo che viaggia tra le linee temporali e nel film dal vivo \" usa l'Omnitrix per trasformare Ben in una versione pi\u00f9 giovane di s\u00e9 stesso. Disattiva anche il sistema di sicurezza dell'orologio, cos\u00ec che il suo DNA possa sopraffare la personalit\u00e0 di Ben, essenzialmente trasformando Ben in un clone di s\u00e9 stesso. Con la forma di Eon Ben attiva la Mano di Armageddon, ma torna normale quando Gwen riesce a raggiungere il Ben presente all'interno di Eon.\nCome l'Eon originale il clone dell'Omnitrix ha vasti poteri di manipolazione del tempo, poich\u00e9 anche Ben ne mostra alcuni. L'Eon di Ben ha il simbolo dell'Omnitrix sul lato destro della vita.\nEon appare per la prima volta nella serie animata in , nell'episodio \"\". I suoi scopi sono analoghi all'Eon cinematografico, cos\u00ec come i suoi poteri: pu\u00f2 emettere un fascio di energia che invecchia all'istante cose e persone, arrivando a distruggerle, pu\u00f2 sfruttare le capacit\u00e0 dell'Omnitrix per prendere possesso del suo utilizzatore e pu\u00f2 viaggiare tra le varie dimensioni temporali grazie alla Mano di Armageddon. Riappare molte volte in \"Omniverse\", anche come antagonista principale.\n\u00c8 stato confermato che i Chronia (la specie aliena di Eon) non esistono e che il Ben apparso nel film era un Ben di un'altra linea temporale, quindi, dato che il Ben della serie animata non si \u00e8 mai trasformato in Eon egli non si pu\u00f2 considerare uno degli alieni di Ben (mentre Nanomech si pu\u00f2 considerare un alieno dell'Omnitrix vero e proprio perch\u00e9 il film in cui \u00e8 apparso fa parte della linea temporale della serie animata, inoltre \u00e8 apparso anche nella serie in Ultimate Alien e Omniverse).\n\u00c8 stato rivelato in \"Ultimate Alien\" che anche Eon \u00e8 un Ben Tennyson di un'altra linea temporale; in \"Omniverse\" \u00e8 stato rivelato da Derrick J. Wyatt che al suo Omnitrix \u00e8 successo qualcosa di orribile.\nForme aliene del Reboot.\nForme Normali.\nLe forme aliene del reboot sono Inferno, 2x2, Materia Grigia, Rotolone, Acquaspruzzo, XLR8, Vite Elastica, Diamante, Pungiglione e Plusultra, che \u00e8 stato sostituito da Roccia Shock nella 2 stagione. Alla fine della 1 stagione \u00e8 stato introdotto anche Gax, per poi essere rimosso due episodi dopo. Nella 3 e 4 stagione si aggiungono Sdoppione, Omosauro, Tigre e Pinnajet (sostituti di Acquaspruzzo, Materia Grigia, Vite Elastica e Pungiglione, che sono stati bloccati).\nAcquaspruzzo.\nAcquaspruzzo (\"Overflow\") \u00e8 un Cascan del pianeta Cascareau (nomi che derivano da cascata), pianeta collocato nella Galassia di Andromeda. I Cascan sono alieni pirati che abitano sotto le onde del loro mondo acquatico, che sono sempre in cerca del materiale grezzo per i loro esoscheletri: il vetro serpentino. Il leviatano \u00e8 uno dei predatori pi\u00f9 pericolosi del pianeta, ma i veri nemici dei Cascan sono per\u00f2 altri pirati che vogliono rubare i loro tesori.\n\u00c8 un alieno simile a un crostaceo metallico rosso con dei tubi attaccati al corpo con l'Omnitrix posizionato nel petto, che \u00e8 in grado di respirare sott'acqua, oltre che a spararla e risucchiarla nei buchi del braccio e pu\u00f2 sfruttarla come propulsore per volare. Anche se non la dimostrato, Acquaspruzzo \u00e8 in grado di manipolare diversi stati della materia e possiede un piccolo grado di criocinesi. \u00c8 simile a Sparacqua per aspetto e per poteri, anche se sono di razze diverse ed \u00e8 confermato che esiste la razza di Sparacqua nell'universo del reboot, ma Acquaspruzzo, a differenza dell'altro pu\u00f2 trasformare i suoi getti d'acqua in affilate lame, anche se pu\u00f2 essere considerato l'equivalente reboot di Sparacqua. Secondo gli autori sostituisce Mastica nella serie.\nAppare per la prima volta nel primo episodio del reboot. Nella terza stagione questa forma aliena \u00e8 stata bloccata.\nGax.\nGax \u00e8 una Chimera Sui Generis (o per abbreviare Chimeran) del pianeta Vilgaxia (un tempo conosciuto come Murray), un alieno con un aspetto simile a Vilgax, con indosso un'armatura nera con strisce bianche con l'Omnitrix posizionato nel petto. Dotato di forza e resistenza fisica maggiore di quella di 2x2, \u00e8 in grado con i suoi artigli di arrampicarsi facilmente alle pareti, pu\u00f2 inoltre trasformare le sue grosse braccia in tentacoli forti e resistenti e pu\u00f2 sparare un potente raggio calorifero dagli occhi. Questo alieno \u00e8 una buffa allusione della serie animata originale: Ben, scoprendo che pu\u00f2 assorbire il DNA alieno, si lamenta che se l'avesse saputo sarebbe potuto diventare un alieno forte come Vilgax (BenGax). Ben ha mostrato subito preferenza per questa forma aliena nell'Omnitrix, malgrado il disappunto di Gwen e Nonno Max, convinti che Gax \u00e8 un alieno troppo potente per controllarlo, dimostrandosi anche spaventoso per la gente. In seguito Ben perde questa forma aliena per colpa di Vil, che gli rivela che Gax \u00e8 una parte del suo DNA contenente tutto il suo potere, trasformandosi in seguito nella nemesi di Ben: Vilgax.\nAppare per la prima volta in \"Omni-Tricked: Parte 1\", successivamente questa forma aliena scompare dall'Omnitrix nella terza parte dell'episodio.\nRoccia Shock.\nRoccia Shock (\"Shock Rock\") \u00e8 un Fulmaniano (in inglese Fulmini, che \u00e8 una frase composta dalla parola italiana Fulmine e mini) del pianeta Fulmas (parola esperanto anch'essa che deriva da Fulmine), assomigliante a un golem fatto di elettricit\u00e0 azzurra. I Fulmaniani sono conosciuti per essere alieni invasori, sempre alla ricerca di pianeti da invadere, infatti sono gli antagonisti finali della seconda stagione. Principalmente i suoi poteri si basano appunto sull'elettricit\u00e0, il quale diventa pi\u00f9 potente quando ne assorbe altra. Pu\u00f2 sparare scariche elettriche, creare raggi di energia, creare campi di forza, modellare l'elettricit\u00e0 a suo piacimento per creare armi o oggetti elettrici e trasformare le sue mani in armi. Sa anche intrappolare le persone in una cella d'energia che solo lui pu\u00f2 distruggere e che continua ad esistere anche quando non \u00e9 in forma aliena. La sua indistruttibile armatura gli dona una grande resistenza e forza fisica. La sua potenza \u00e8 cos\u00ec grande che pu\u00f2 mettere Vilgax in estrema difficolt\u00e0, anche se inizialmente Ben aveva problemi a controllare questa forma.\nQuesta forma aliena \u00e8 stata mostrata per la prima volta come silhouette alla fine dell'episodio \"Omni-Tricked: Parte 4\". Ben si trasforma per la prima volta in Roccia Shock nell'episodio \"L'undicesimo Alieno: Parte 1\". La sua struttura fisica \u00e8 somigliante alle armature degli alieni potenziati (questo perch\u00e9 le armature degli alieni potenziati sono il DNA di Roccia Shock). Quando si \u00e8 distrutta la capsula del DNA di Plusultra (all'interno dell'Omnitrix, dove ogni trasformazione ha una capsula con il proprio DNA), il DNA per sopravvivere si \u00e8 fuso con una catena del DNA dell'ospite (Ben) formando Glitch, che vive all'interno dell\u2019Omnitrix. \u00c8 stato lui a sostituire la capsula di Plusultra con quella di Roccia Shock. All'inizio quando Ben si trasformava in Roccia Shock inviava un segnale ai Fulmaniani. Alla fine Ben sconfigge il loro capo, il Gran Distruttore, un Fulmaniano che si distingue dai suoi simili per la sua stazza gigantesca e l'elettricit\u00e0 viola, con la quale pu\u00f2 potenziare il suo esercito e prendere temporaneamente il controllo su Ben quando \u00e8 trasformato in Roccia Shock.\nSdoppione.\nSdoppione (\"Slapback\") \u00e8 un Ekoplektoid del pianeta Ekoplekton, un nuovo alieno che appare nella terza stagione del reboot. Il suo aspetto \u00e8 simile a una rana con le sopracciglia metalliche con indosso una tuta blu, bianca e nera che gli copre tutto il corpo tranne le braccia e i piedi, oltre a possedere una maschera grigia e nera, e possiede il simbolo dell'Omnitrix sulla schiena. Quando viene colpito sulla schiena \u00e8 in grado di scindersi in molte copie, cos\u00ec facendo i suoi cloni diminuiscono d'altezza, ma di conseguenza le copie sono pi\u00f9 forti e pesanti. Se lo vuole pu\u00f2 riunire i cloni per formare lo Sdoppione originale. I cloni possono agire indipendente, ma in certe situazione pu\u00f2 essere una debolezza perch\u00e9 pu\u00f2 capitare che le coppie litigano tra di loro. Ogni volta che si moltiplica la sua voce diventa pi\u00f9 acuta.\nFlusso.\nFlusso (\"Surge\") \u00e8 un Fluxxo (\"Xerge\"), un bizzarro alieno robotico con la forma di una X viola (quello di Ben 10.000 \u00e8 nero) ricoperto di linee verdi, con l'occhio posizionato in alto a destra, mentre l'Omnitrix \u00e8 posizionato al centro del suo corpo (Gli altri Fluxxo hanno l'occhio posizionato al centro). Singolarmente \u00e8 molto debole, ma pu\u00f2 combinarsi con altri Fluxxo per formare costruzioni giganti. Flusso \u00e8 in grado di volare, pu\u00f2 sparare un laser dall'occhio come gli altri Fluxxo ed \u00e8 estremante resistente. Viene usato per la prima volta da Ben nello speciale \"Ben 10.010\" per combattere inutilmente Vapore Smythe e il suo robot. Viene usato ancora una volta dal Ben giovane e dal Ben del futuro per affrontare i Fluxxo invasori, riuscendo a sconfiggerli dopo un duro scontro.\nForme aliene fuse.\nIn un episodio equivalente della puntata \"Il Dr Animus e il raggio mutante\" Ben danneggiando l'Omnitrix si ritrova a usare una forma aliena pi\u00f9 amalgamata rispetto a quelle apparse nella serie animata. In una puntata viene mostrata una forma aliena con la testa di Ben e il corpo di tutti gli altri alieni, in un altro una fusione di quattro alieni. Anche in un videogioco \u00e8 apparsa una fusione di quasi tutti gli alieni. In un episodio Kevin viene trasformato da Incantatrice in un mostro con le caratteristiche di tutti i suoi alieni. Nel film \"Ben 10 il film: Minaccia alla terra\" Vilgax riesce a prendere l'Antitrix da Kevin per trasformarsi in un amalgama degli alieni dell'orologio, con tutti i loro poteri messi insieme.\n2x2Grigio.\nQuesto alieno \u00e8 una fusione mal riuscita di 2x2 e Materia Grigia. Di aspetto ha la testa di Materia Grigia con il mento di 2x2 e possiede tre occhi, uno appartenente al primo e due appartenenti al secondo, ha un enorme corpo che a un lato possiede un braccio di 2x2 e dall'altro tre braccia di Materia Grigia, per finire possiede entrambe le gambe dei due alieni. Non possiede la grande forza fisica di 2x2, avendo solo a disposizione un braccio, non si sa se possiede l'intelligenza di Materia Grigia.\nAmalgam Ben.\nQuesta fusione \u00e8 formata da tutti gli alieni dell'Omnitrix di Ben. Possiede il corpo di 2x2 pi\u00f9 una sua parte del braccio destro, una parte di torso di Inferno, le gambe e le pinne di XLR8, il braccio sinistro di Diamante, la spalla destra di Rotolone con la sua struttura del corpo e il suo occhio destro posizionato nel petto, il terzo e quarto braccio di Plusultra e Materia Grigia pi\u00f9 le parti di quest'ultimo, una parte dell'armatura e dei tubi di Acquaspruzzo, il colare vegetale di Vite elastica, le antenne e le ali di Pungiglione e la testa di Ben. In teoria dovrebbe avere tutti i poteri degli alieni dell'Omnitrix anche se non li ha mostrati tutti.\nXLR2InfernalediDiamante.\nQuesta fusione \u00e8 formata da 2x2, XLR8, Inferno e Diamante, e possiede tutti i loro poteri. Ben si \u00e8 trasformato in questo alieno quando \u00e8 saltato nelle capsule del DNA (all'interno dell\u2019Omnitrix) di quattro dei suoi alieni, in modo da sconfiggere il Gran Distruttore insieme a Gwen e Nonno Max (trasformati rispettivamente in Pungiglione e Rotolone). Ha la testa di 2x2 e anche il suo busto ma nero, con le gambe di XLR8 \u00e8 la sua coda, ricoperta di diamanti e con una palla di diamante appuntita sulla punta. Ha le braccia di sopra di 2x2 e quelle sotto di Inferno. Ha un\u2019armatura di diamante che ricopre tutto il suo petto, quasi tutte le braccia di sopra e un po\u2019 della testa. Le sue spalle sono di Diamante con quattro diamanti appuntiti sopra. Sulla schiena ha del fuoco. Ha dimostrato i poteri di tutti e quattro gli alieni. Possiede la voce di Diamante sia nel doppiaggio italiano sia in quello originale.\nFusione di alieni innominata.\nQuesta fusione \u00e8 apparsa solo nel videogioco DecoDNA. Non \u00e8 giocabile perci\u00f2 non si sa se ha i poteri degli alieni fusi. Ha la testa e il corpo di 2x2 con un occhio di Materia Grigia, un braccio di Rotolone e dall'altro lato un braccio di Inferno e di XLR8. Ha le gambe di Pungiglione e sulla schiena due diamanti appuntiti.\nMostro Kevin.\nKevin viene trasformato contro la sua volont\u00e0 da Incantatrice per sconfiggere Ben e Gwen in questa forma amalgamata dei suoi undici alieni. Possiede la forza tipica di 4 Colpi, pu\u00f2 volare come Puzzofalena, \u00e8 veloce come Saetta e pu\u00f2 sparare sia acqua sia fuoco (poteri che derivano da Risucchio e Colpo Rovente), anche se in teoria dovrebbe possedere tutte le abilit\u00e0 degli alieni dell'Antitrix. La fusione possiede la testa con i tratti sia di Kevin che di 4 Colpi, oltre ha possedere il busto, i quattro occhi e il pizzetto di quest'ultimo, il braccio sinistro superiore di Pugno di Cristallo, quello destro superiore di Colpo Rovente ma pi\u00f9 allungato, il braccio medio destro di Pirata, i rampicanti di Lama Spinosa che fungono da braccio medio sinistro, il braccio destro inferiore di Materia Oscura, quello sinistro inferiore di Risucchio, la criniera di Zannanera, le ali di Puzzofalena, la coda di Saetta e l'armatura di Demolitore sulla schiena, inoltre non possiede le gambe. Essendo sotto il controllo di Incantatrice la sua pelle e le sue fiamme sono di colore viola.\nAntiVilgax.\nQuesta fusione \u00e8 apparsa per la prima volta nel film \"Ben 10 il film: Minaccia alla terra\". Dopo essere riuscito a prendere l'Antitrix da Kevin, Vilgax lo usa per trasformarsi in un amalgama degli alieni dell'orologio, con tutti i loro poteri messi insieme. Poich\u00e9 gli alieni dell'Antitrix sono degli ibridi fra due specie, il numero totale di alieni, incluso Vilgax, in questa fusione \u00e8 23. AntiVilgax possiede la testa di Vilgax, la parte superiore degli avambracci, le gambe e la parte inferiore del busto di Pugno di Cristallo, le spalle infuocate di Colpo Rovente, la coda di Saetta, il dorso, le ali, i piedi e il centro della parte inferiore del tronco di Puzzofalena, le nocche superiori, gli occhi e le quattro braccia di 4 Colpi, le strutture del braccio di Pirata, la parte inferiore delle braccia di Lama Spinosa, la parte superiore del corpo di Materia Oscura, la bocca, i tubi e la circonferenza toracica di Risucchio, gli avambracci inferiori e la parte superiore delle braccia di Demolitore e il petto di Zannanera. Ha dimostrato di possedere un'enorme forza bruta, di sapere volare, modellare i cristalli, sputare melma, fare crescere dei lunghi tentacoli sul corpo e di sapere terraformare la terra con i suoi poteri tecnologici da Metamorph Galvanico.\nAlieni Omni-potenziati.\nNella seconda stagione del reboot Ben ottiene il potere di trasformare i suoi alieni in forme Omni-potenziate, in modo quasi simile a \"Ultimate Alien\". Gli alieni Omni-potenziati sono pi\u00f9 potenti del normale e sono fisicamente riconoscibili da una speciale armatura di roccia elettrica azzurra che amplifica i loro poteri, oltre a darne di nuovi. Le forme aliene si sono formate quando, all'interno dell'Omnitrix, un po' del DNA di Roccia Shock si \u00e8 mescolato con quello delle altre forme aliene. Durante la seconda ricalibratura dell'Omnitrix, Ben perde la capacit\u00e0 di trasformarsi nelle forme Omni-potenziate.\nRotolone Omni-potenziato.\nDiventa pi\u00f9 forte e resistente di prima grazie all'armatura che gli copre il volto, inoltre mentre rotola pu\u00f2 sparare delle rocce caricate elettricamente. Ogni volta che rotola gli fuoriescono delle linee azzurre nelle punte. Viene usato per la prima volta per combattere contro Stregone.\nDiamante Omni-potenziato.\nL'armatura gli dona le sembianze di un gladiatore, e oltre a possedere il potere di controllare i cristalli \u00e8 ora in grado come Roccia Shock di trasformare le sue mani in armi elettriche come per esempio un cannone o una frusta azzurra, che se viene potenziata con un attacco energetico pu\u00f2 diventare rossa, lunga e potente (questo potere ricorda un po' quelli di Cromoraggio). Viene usato per la prima volta per combattere contro Vilgax, che era riuscito a sopravvivere all'ultimo scontro contro Ben.\nInferno Omni-potenziato.\nPu\u00f2 sparare palle di fuoco dalle mani, potenziate dall'elettricit\u00e0 azzurra emessa dall'armatura, e possiede un propulsore fiamma-roccioso che gli permette di volare. Viene usato per la prima volta per combattere contro Vapore Smythe.\n2x2 Omni-potenziato.\nPossiede degli speciali guantoni di roccia, nelle braccia di sopra, che gli consentono di avere due mani per ogni braccio, possedendo in tutto sei mani, rendendolo fisicamente pi\u00f9 forte di prima. Viene usato per la prima volta nell'episodio \"L'undicesimo Alieno: Parte 1\".\nMateria Grigia Omni-potenziato.\nOltre a possedere la sua intelligenza, ottiene un'armatura di roccia, che gli copre tutto il corpo a parte la testa, rendendolo pi\u00f9 forte di prima. Viene usato per la prima volta per combattere contro un mutante creato dal Dr. Animus.\nAcquaspruzzo Omni-potenziato.\nGrazie ai suoi due grossi cannoni posti sulla schiena, pu\u00f2 sparare sia acqua elettrica sia bufere di ghiaccio, e pu\u00f2 sfruttarli come propulsori. I cannoni si attivano solamente se Acquaspruzzo infila le sue braccia dentro ai buchi. Viene usato per la prima volta nell'episodio \"L'undicesimo Alieno: Parte 2\".\nPungiglione Omni-potenziato.\nL'armatura gli dona maggiore resistenza fisica, ottenendo inoltre il potere di sapere sputare delle speciali viscidobombe silenziose (ma letali) dalla bocca che funzionano come droni di rilevamento termico. Viene usato per la prima volta nell'episodio \"Una strana alleanza\" per combattere contro un gruppo di animali mutanti.\nVite elastica Omni-potenziato.\nCome armi possiede due mazzafrusti di roccia poste sulla schiena, inoltre possiede dei risvolti di roccia vagamente simili alla serie originale. Viene usato per la prima volta nell'episodio \"Sfida all'ultimo giocattolo\".\nXLR8 Omni-potenziato.\nL'armatura di roccia dona ai suoi piedi dei dischi energetici che fungono da propulsori, sfruttandoli per sferrare potenti calci oltre a fagli raggiungere velocit\u00e0 pari a quella della luce. Il suo visore ricorda quello della serie originale. Viene usato per la prima volta nell'episodio \"Mostrovisione\".\nAlieni Omni-Kix.\nNella quarta stagione Ben pu\u00f2 potenziare le sue forme aliene con delle speciali armature che gli donano maggiore forza e resistenza fisica, purtroppo le trasformazioni sprecano parecchia energia costringendo Ben a tornare umano molto presto. La trasformazione si attiva solo quando l'Omnitrix viene girato a 90\u00b0, cos\u00ec facendo la forma aliena attuale ottiene il potenziamento facendo apparire l'armatura in tutto il suo corpo. Ben ottiene questo potere nella puntata \"il nuovo potere\", grazie a una misteriosa chiave trovata vicino alla capsula dove Ben trov\u00f2 l'Omnitrix la prima volta. Nel film \"Ben 10 il film: Minaccia alla terra\" viene rivelato che Ben ha posizionato la chiave nel modo sbagliato, in seguito ha potuto ottenere l'abilit\u00e0 di potenziare i suoi alieni con le armature Omni-Naut.\nOmni-Kix 2x2.\n\u00c8 il primo alieno Omni-Kix apparso nella quarta stagione della serie. L'armatura di 2x2 \u00e8 rossa e oltre a donargli una forza ancora maggiore di prima gli consente di sparare i suoi pugni come dei razzi che pu\u00f2 ricollegarli a piacimento.\nOmni-Kix Inferno.\nInferno ottiene un'armatura arancione e ha come arma un cannone al posto del braccio sinistro, che \u00e8 in grado di sparare palle o getti di fuoco.\nOmni-Kix Diamante.\nL'armatura di Diamante \u00e8 principalmente bianca e gialla, con indosso un casco grigio, mentre le mani sono le uniche parti del corpo scoperte (molto probabilmente per potere usare i suoi poteri liberamente). Pu\u00f2 equipaggiare ogni avambraccio con delle lame di cristallo che pu\u00f2 usare anche come scudi, inoltre pu\u00f2 trasferire la sua coscienza in un altro corpo di cristallo, cos\u00ec facendo pu\u00f2 usare il corpo distrutto come diversivo mentre con il suo nuovo corpo pu\u00f2 colpire a sorpresa l'avversario.\nOmni-Kix XLR8.\nXLR8 ottiene un'armatura di colore blu scuro, caratterizzata da una visiera (simile a quella usata nella serie originale) e da ruote molto grandi. XLR8 sembra che abbia ottenuto la capacit\u00e0 di aumentare temporaneamente la sua velocit\u00e0, rivestendo il suo corpo di energia verde. Questo pu\u00f2 accadere anche mentre \u00e8 in aria, permettendogli di colpire gli avversari con una forza devastante. Pu\u00f2 inoltre correre ad alta velocit\u00e0 anche sottoterra, praticamente attraversando un tunnel.\nOmni-Kix Rotolone.\nL'armatura di Rotolone \u00e8 gialla con indosso un casco rinforzato pesantemente, mentre le placcature gialle sui dorsi delle mani sono protette da degli scudi verdi simili a dei gusci di tartaruga. Possiede gli stessi poteri della sua forma normale, ma pi\u00f9 potenti di prima.\nOmni-Kix Roccia Shock.\nRoccia Shock ottiene un'armatura nera e grigia, con le parti del corpo elettriche scoperte. L'armatura di metallo gli dona maggiore resistenza fisica rispetto a quella di roccia, inoltre mantiene la sua elettrocinesi.\nOmni-Kix Omosauro.\nL'armatura di Omosauro \u00e8 arancione e la palla chiodata sulla punta della coda \u00e8 diventata cilindrica. Omosauro pu\u00f2 assorbire energia attraverso le spine della sua armatura dopo avere sbattuto la coda sul terreno, cos\u00ec facendo le spine sulla schiena si illuminano di verde e quando sono tutte accese pu\u00f2 generare una potente esplosione di energia verde dalla sua bocca.\nOmni-Kix Tigre.\nTigre ottiene un'armatura bianca e marrone, con il viso coperto da una maschera arancione con gli occhi verdi. Tigre mantiene i suoi poteri regolari, ma migliorati a livelli maggiori, l'unica differenza che lo differenzia dalla sua forma normale sono i suoi 3 artigli (simili a quelli dell'X-Men Wolverine).\nOmni-Kix Sdoppione.\nOmni-Kix Sdoppione \u00e8 essenzialmente una versione robotica e blindata della sua forma normale, con gli stessi poteri, ma potenziati grazie all'armatura. Pu\u00f2 anche esplodere quando usa i suoi poteri di sdoppiamento. Il vero problema \u00e8 che le sue braccia non riescono a raggiungere l'Omnitrix sulla schiena (per trasformarsi deve girarlo a 90\u00b0) costringendolo a chiedere aiuto ad altre persone per attivare il potenziamento.\nOmni-Kix Pinnajet.\nL'armatura di Pinnajet e rossa con indosso un casco grigio, con la quale pu\u00f2 volare e sparare raggi laser. Viene usato per la prima volta nel film \"Ben 10 il film: minaccia alla terra\".\nAlieni Omni-Naut.\nNel film \"Ben 10 il film: Minaccia alla terra\" Ben \u00e8 riuscito a sbloccare le armature Omni-Naut, che sarebbero un relativo potenziamento delle armature Omni-Kix. Le armature Omni-Naut sono in grado di amplificare le abilit\u00e0 degli alieni, inoltre consentono a chi le indossa (compreso Ben) di sopravvivere nello spazio. Per gli alieni in grado di sopravvivere nello spazio naturalmente (come Pinnajet), le armature offrono loro una protezione aggiuntiva. Oltre allo spazio, le armature Omni-Naut possono essere utilizzate anche in ambienti acquatici. L'armatura si attiva quando l'alieno Omni-Kix ruota il simbolo dell'Omnitrix di 90\u00b0, ma pu\u00f2 attivarsi automaticamente anche quando l'utente si trova nello spazio. I caschi hanno un'interfaccia olografica high-tech che analizza ci\u00f2 che si trova di fronte, evidenziando la figura in un contorno simile a una costellazione. Gli alieni Omni-Naut sono in grado di attivare e disattivare i loro jetpack a piacimento e nei loro caschi \u00e8 posizionato un simbolo simile a un Omnitrix messo lateralmente.\nOmni-Naut Pinnajet.\nPinnajet \u00e8 il primo alieno a usare l'armatura Omni-Naut, ed \u00e8 apparso per la prima volta nel film \"Ben 10 il film: Minaccia alla terra\" per fermare un meteorite. Possiede le stesse abilit\u00e0 di Pinnajet, inoltre l'armatura gli dona maggiore resistenza aggiuntiva. Durante il volo lascia dietro di s\u00e9 una scia verde brillante.\nOmni-Naut Inferno.\nOmni-Naut Inferno pu\u00f2 sparare fuoco dal suo cannone come nella sua forma Omni-Kix, ed \u00e8 in grado di volare e sopravvivere nello spazio.\nOmni-Naut Omosauro.\nOmosauro usa l'armatura Omni-Naut per la prima volta per affrontare gli Incursiani e tentare di fuggire dalla loro nave; In seguito a collaborato con Kevin (trasformato in Pugno di Cristallo) per combattere contro Vilgax, venendo in seguito sconfitto facilmente. Omni-Naut Omosauro condivide le stesse abilit\u00e0 con la sua forma base, vale a dire la sua forza fisica e la sua coda chiodata. Inoltre pu\u00f2 volare e sopravvivere nello spazio come le altre forme Omni-Naut.\nOmni-Naut Roccia Shock.\nIn questa forma Roccia Shock pu\u00f2 ancora sfruttare la sua elettrocinesi, inoltre l'armatura Omni-Naut gli permette di volare e sopravvivere nello spazio. Viene usato per la prima volta per sovraccaricare il portale del Vuoto Totale.\nForme aliene del Nemetrix.\nNella serie \"\" uno dei nuovi nemici, il Mastino di Khyber, ha un Omnitrix simile ad un collare rosso acuminato, creato dal Dr. Psycho che gli permette di trasformarsi nei predatori degli alieni dell'Omnitrix. Khyber ha cacciato e ucciso i vari predatori per raccogliere il DNA necessario alla creazione del Nemetrix, da prima sperimentato su Phil e poi sul suo mastino, dal quale \u00e8 il pi\u00f9 adatto a controllare il potere del Nemetrix. Successivamente, dopo essere diventato l'animale da compagnia di Kevin, il possesso del Nemetrix passa ad un Panunciano, una grossa tigre dai denti a sciabola con la pelliccia rossa e nera in grado di duplicarsi come Idem, di cui \u00e8 il predatore. Sar\u00e0 in grado di evolversi diventando un Ultra Panunciano con una forza molto maggiore dell'originale, rendendolo anche il primo alieno a possedere il Nemetrix ad avere una forma Ultra.\nGranchione.\nGranchione (\"Crabdozer\") \u00e8 la prima forma utilizzata dal Mastino di Khyber in \"\", \u00e8 una specie di granchio-rinoceronte di roccia con un corno sulla fronte. \u00c8 il predatore dei Pyroniti in quanto \u00e8 immune al loro fuoco che pu\u00f2 spegnere con la saliva. Pu\u00f2 demolire ogni cosa e appare per la prima volta nell'episodio \"Pi\u00f9 le cose cambiano - Parte 1\". Ironicamente parlando, Granchione come la sua preda naturale Inferno, \u00e8 il primo predatore usato e visto nella serie.\nLucertolone.\nLucertolone (\"Buglizard\") \u00e8 il secondo alieno del Nemetrix, \u00e8 una specie di rettile gigante che emette un gas che neutralizza la melma di Pungiglione e possiede inoltre grande forza e agilit\u00e0. \u00c8 il predatore dei Lepidopterran e usa il suo gas come meccanismo di difesa e mimetismo. Appare per la prima volta nell'episodio \"Pi\u00f9 le cose cambiano - Parte 2\".\nVermone.\nVermone (\"Slamworm\") \u00e8 il terzo alieno del Nemetrix, \u00e8 una specie di verme gigante che pu\u00f2 sparare sfere acide. \u00c8 uno Slammoid, il predatore dei Talpaedan, in quanto scava molto pi\u00f9 velocemente delle sue prede. Il suo punto debole \u00e8 la gola che pu\u00f2 essere danneggiata da oggetti taglienti. Appare per la prima volta nell'episodio \"Il re delle formiche\".\nViscidix.\nViscidix (\"Mucilator\") \u00e8 il quarto alieno del Nemetrix, assomiglia ad una grossa creatura deforme di color grigio roccia ed il suo corpo \u00e8 ricoperto di sacche viola in cui intrappola i nemici. Nonostante l'aspetto obeso, si rivela molto veloce. Viene sconfitto da Super Insetto, della cui specie \u00e8 il predatore. Nel videogioco \"\" pu\u00f2 lanciare dalla sua bocca della melma vivente. Appare per la prima volta nell'episodio \"Il re delle formiche\".\nTerrorix.\nTerrorix (\"Terroranchula\") \u00e8 il quinto alieno del Nemetrix, \u00e8 una sorta di tarantola bianca con quattro zampe che crea campi di forza simili a ragnatele che neutralizzano le sfere esplosive di Pallamalvagia. Pu\u00f2 ricoprire se stesso con le sue ragnatele che danno una scossa all'avversario. Nonostante le sue dimensioni \u00e8 in grado di attraversare spazi ristretti. Inoltre \u00e8 molto veloce grazie ai suoi arti e pu\u00f2 camminare su muri e altre superfici. \u00c8 il predatore della specie di Pallamalvagia. Appare per la prima volta nell'episodio \"Predatori e prede - Parte 1\".\nTirannipede.\nTirannipede (\"Tyrannopede\") \u00e8 il sesto alieno del Nemetrix, \u00e8 simile a un carnotauro con molteplici arti e un corno sulla fronte da cui spara ragnatele che avvolgono il nemico in un bozzolo appiccicoso, e come i ragni li uccide quando sono intrappolati all'interno. Come la sua preda, dimostra una grande forza fisica, superiore a quella dei Vaxasauriani. \u00c8 un Kaosseffexx Ultimasaurias, il predatore dei Vaxasauriani. Appare per la prima volta nell'episodio \"Predatori e prede - Parte 2\".\nIpnotick.\nIpnotick (\"Hypnotick\") \u00e8 il settimo alieno del Nemetrix, \u00e8 un Psycholeopterran simile a una falena con due incisivi da vampiro. Come i Necrofriggian pu\u00f2 diventare intangibile. Pu\u00f2 emettere onde ipnotiche che stimolano il sistema di ricompensa del cervello, grazie a questo potere pu\u00f2 ipnotizzare le prede per poi ingrandire la sua bocca e mangiarseli. Essendo una creatura rara \u00e8 stata temporaneamente venduto al mercato nero. Attualmente vi \u00e8 un esemplare conservato alla base dei risolutori a monte Rushmore come visto in un flashback. \u00c8 il predatore dei Necrofriggian. Appare per la prima volta nell'episodio \"La fiera di Bellwood\".\nOmnivorace.\nOmnivorace (\"Omnivoracious\") \u00e8 l'ottavo alieno del Nemetrix, \u00e8 un alieno simile a un uccello con le penne viola, ed \u00e8 l'unico dei tanti predatori dei Galvaniani a cui non sono riusciti a tenere testa, a causa della sua astuzia. Si \u00e8 estinto a causa di un'estinzione di massa dovuta a un gelido cambiamento climatico. Il suo DNA \u00e8 stato prelevato da una ricostruzione fossile in un museo a Galvan Prime. \u00c8 il predatore dei Galvaniani. Appare per la prima volta nell'episodio \"La resa dei conti - Parte 1\".\nTopiovra.\nTopiovra (\"Vicetopus\") \u00e8 il nono alieno del Nemetrix, sembra un polipo gigante di colore rosso, che usa i suoi lunghi tentacoli per frantumare la corazza dei Cerebrocrostacei. Viene usato per fare rivelare la posizione di Malware al Dr. Phsyco, di cui \u00e8 la preda naturale. \u00c8 il predatore dei Cerebrocrostacei. Appare per la prima volta nell'episodio \"La resa dei conti - Parte 1\" sbloccato da Azmuth.\nForme aliene dell'Antitrix.\nNel reboot Kevin possiede l'Antitrix, un orologio simile all'Omnitrix di Ben in grado di trasformarlo in 11 alieni differenti. A differenza degli alieni di Ben, quelli dell'Antitrix sono pi\u00f9 potenti del normale e alcuni posseggono poteri diversi da quelle delle forme originali, questo perch\u00e9 gli alieni di Kevin sono degli ibridi. Malgrado il potenziamento, le forme aliene sono piuttosto instabili. Nel film \"Ben 10 il film: Minaccia alla terra\", si scopre che Vilgax, dopo essere stato spedito nel Vuoto Totale dal Gran Distruttore, invi\u00f2 nel sogno di Kevin i progetti per creare l'Antitrix, ma a sua insaputa il ragazzo apport\u00f2 delle modifiche per rendere i suoi alieni pi\u00f9 potenti di quelli di Ben.\nDemolitore.\nDemolitore (\"Wrekingbolt\") \u00e8 la controparte di Rotolone, che a differenza di quest'ultimo si trasforma in una palla spinata (similmente a Ultra Rotolone), che pu\u00f2 anche scavare sottoterra. \u00c8 il primo alieno dell'Antitrix ad apparire.\nLama Spinosa.\nLama Spinosa (\"Thornblade\") \u00e8 la controparte di Vite Elastica, sulla schiena al posto dei tipici semi dei normali Florauna ora possiede 2 viti spinose, il che lo rende pi\u00f9 forte della sua specie. Il suo design ricorda quello di Fangofiammante nella serie di .\nRisucchio.\nRisucchio (\"Undertow\") \u00e8 la controparte di Acquaspruzzo, ma con un esoscheletro metallizzato a forma sferica e delle taniche piene di melma attaccate agli avambracci. A differenza di quest'ultimo pu\u00f2 sparare dell'acqua verde simile alla melma, che pu\u00f2 modellarla in una frusta (in teoria anche Acquaspruzzo \u00e8 in grado di farlo).\nMateria Oscura.\nMateria Oscura (\"Dark Matter\") \u00e8 la controparte di Materia Grigia, ma di colore rosso ed \u00e8 molto pi\u00f9 grande e alto rispetto ai normali Galvaniani. Possiede una grande forza fisica, in grado di rivaleggiare contro avversari come 2x2, inoltre \u00e8 in grado di creare delle palle di fuoco cristallizzanti dalle mani. Pu\u00f2 inoltre secernere un liquido cerebrospinale dalla sua pelle che \u00e8 in grado di indurirla, cos\u00ec facendo pu\u00f2 modellarla per trasformarla in un'arma provvisoria, inoltre pu\u00f2 essere utilizzato come combustibile.\nPugno di Cristallo.\nPugno di Cristallo (\"Crystal Fist\") \u00e8 la controparte di Diamante, con gli stessi poteri ma pi\u00f9 potente. A differenza di Diamante, il corpo di cristallo di Pugno di Cristallo \u00e8 viola e le sue mani sono artigliate.\nPirata.\nPirata (\"Bootleg\") \u00e8 la controparte di Plusultra, in grado di fondersi con le macchine gi\u00e0 possedute dagli altri Metamorph Galvanici. Il suo corpo \u00e8 blu e nero (il che lo rende simile a Ultra Eco-Eco), dietro la schiena possiede due sfere appuntite (che possono essere servite come armi quando si fonde con le altre macchine) e il suo occhio \u00e8 di colore rosso.\n4 Colpi.\n4 Colpi (\"Quad Smack\") \u00e8 la controparte di 2x2, ed \u00e8 fisicamente pi\u00f9 forte. Indossa un vestito nero e senza maniche con strisce rosse e stivali neri, cinturini a spillo rossi e delle spalline di ferro. Si differenzia dagli altri Tetramand per il colore blu della pelle (Simile a Kolar, un nemico minore apparso in ).\nColpo Rovente.\nColpo Rovente (\"Hot Shot\") \u00e8 la controparte di Inferno, con gli stessi poteri ma pi\u00f9 potente. A differenza di Inferno, il corpo di Colpo Rovente \u00e8 composto da magma arancione scuro coperto da rocce di colore verde oliva, inoltre le fiamme sulla sua testa assomigliano a dei capelli in stile mohawk.\nSaetta.\nSaetta (\"Rush\") \u00e8 la controparte di XLR8, con gli stessi poteri ma pi\u00f9 potente. A differenza di XLR8, Saetta indossa un'armatura pesante di colore verde scuro, e ha soltanto 3 artigli per ogni mano oltre che ad avere 3 pinne di squalo sulla schiena. Il suo design ricorda quello di Super Insetto nella serie di .\nPuzzofalena.\nPuzzofalena (\"Skunkmoth\") \u00e8 la controparte di Pungiglione, con gli stessi poteri ma pi\u00f9 potente. A differenza di Pungiglione, Puzzofalena ricorda uno spaventoso scarabeo con la pelle rossa con addosso un'armatura dorata e possiede un corno sopra la testa, inoltre ha le stesse dimensioni di 2x2. Pu\u00f2 sparare dalle sue mani una melma arancione. Ha le alisviluppate. Tra gli undici alieni di Kevin Puzzofalena \u00e8 quello meno usato in assoluto, apparendo poche volte durante la serie.\nZannanera.\nZannanera (\"Bashmouth\") \u00e8 un alieno con l'aspetto di un grosso husky con il pelo nero (pu\u00f2 essere simile a Blitzwolfer, ma \u00e8 confermato che non sono della stessa specie aliena), con tre placche metalliche, una posizionata nella spalla destra e altre due sopra a entrambe la braccia. L'abilita principale di Zannanera \u00e8 la capacit\u00e0 di generare metallo da varie parti del suo corpo: per esempio pu\u00f2 fare apparire delle piastre metalliche sulle braccia o usare dei denti di ferro al posto di quelli normali; possiede forza \u00e8 agilit\u00e0 molto elevate, quanto bastano per reggere un confronto con 2x2 e Omosauro. \u00c8 il primo e finora l'unico degli alieni di Kevin a cui Ben non ha mai avuto accesso nel suo Omnitrix. Da notare che Zannanera \u00e8 un alieno mutato (come le altre forme aliene dell'Antitrix) e non si sa se la sua specie abbia un aspetto o dei poteri simili. Malgrado siano alieni di specie diverse Zannanera pu\u00f2 essere considerato come l'equivalente di Tigre, perch\u00e9 entrambi sono preda dei loro istinti animaleschi e possono perdere il controllo. Secondo Duncan Rouleau Zannanera sarebbe l'alieno preferito di Kevin.\nAlien V.\nDopo essere riuscito a impossessarsi della chiave Omni-Kix Vilgax la uso per trasformarsi in questa mostruosa forma aliena. Alien V assomiglia a Vilgax tranne che \u00e8 pi\u00f9 alto di Gigante e il suo corpo \u00e8 principalmente nero contornato di rosso e pieno di stelle rosse, il che lo rende un po' simile ad Alienics. Conserva i suoi occhi rossi, ma non sembra avere una bocca visibile. Alien V \u00e8 una trasformazione estremamente potente, infatti \u00e8 riuscito a resistere agli attacchi di Pugno di Cristallo e Omosauro messi insieme. Pu\u00f2 proiettare raggi laser dai suoi occhi come Vilgax e pu\u00f2 aumentare le sue dimensione. Alla fine del film, Ben (trasformato in Gigante) riesce a sconfiggere Alien V, che poi regredisce in Vilgax e arrestato per i suoi crimini.\nOmoraptor.\nOmoraptor (\"Humunguraptor\") \u00e8 la controparte di Omosauro, ed \u00e8 apparso nell'episodio speciale \"Ben 10.010\", come un alieno esclusivo del Kevin del futuro. Viene rivelato che Kevin \u00e8 rimasto bloccato in questa forma per molto tempo, spiegando perch\u00e9 non appare mai nella sua forma umana nello speciale. Il suo aspetto ricorda un Tirannosauro rosso con le braccia dorate, con il simbolo dell'Antitrix posto sul suo petto. Possiede una forza e una resistenza sovrumana, pu\u00f2 generare colpi energetici con la forza della sua coda e pu\u00f2 generare un raggio energetico dalle fauci (in modo simile a Omosauro con l'armatura Omni-Kix)."}
{"id": "1590134", "revid": "1231230", "url": "https://it.wikipedia.org/wiki?curid=1590134", "title": "Giuseppe Asquini", "text": "Figlio di Francesco, commerciante originario di Majano, e Maria Paretoner, divenne ingegnere e fu sindaco di Pordenone nel 1945, membro del Comitato provinciale di Udine del Partito d'Azione, fu quindi eletto senatore nella circoscrizione di Udine nella prima legislatura (1948-53). Entrato nel gruppo parlamentare socialdemocratico, partecip\u00f2 ai lavori della Commissione per il parere sulla tariffa generale dei dazi doganali. Fu socio onorario e membro del comitato organizzatore del Fogol\u00e2r Furlan di Roma e membro (dal 1949 al 1953) dell'assemblea parlamentare del Consiglio d'Europa."}
{"id": "1590141", "revid": "767487", "url": "https://it.wikipedia.org/wiki?curid=1590141", "title": "Musical Monkey", "text": "Musical Monkey \u00e8 il quarto album della band californiana Guttermouth, pubblicato nel 1997.\nInsieme a \"Full Length\" \u00e8 considerato il lavoro pi\u00f9 riuscito della band; a conferma di ci\u00f2, diverse canzoni tratte da questo album sono presenti in pianta stabile nei concerti della band."}
{"id": "1590145", "revid": "729019", "url": "https://it.wikipedia.org/wiki?curid=1590145", "title": "Sindrome serotoninergica", "text": "La sindrome serotoninergica o sindrome da serotonina \u00e8 una sindrome iatrogena, potenzialmente letale, che pu\u00f2 verificarsi a seguito di interazioni tra alcuni farmaci, secondariamente ad una involontaria overdose di alcuni particolari farmaci o infine a causa dell'uso ricreativo di alcuni farmaci. La sindrome da serotonina non \u00e8 una reazione da farmaci di tipo idiosincrasico, bens\u00ec una prevedibile conseguenza di un eccesso di attivit\u00e0 serotoninergica a livello del sistema nervoso centrale (SNC) e del sistema nervoso periferico con coinvolgimento dei recettori della serotonina. Trattandosi dunque di una forma di avvelenamento, alcuni esperti preferiscono utilizzare il termine intossicazione da serotonina.\nL'eccesso di serotonina produce uno spettro di sintomi che interessano la sfera cognitiva, il sistema nervoso autonomo e somatico. I sintomi possono variare da appena rilevabili a fatali. Numerosi farmaci e combinazioni di farmaci sono stati segnalati come in grado di determinare una sindrome serotoninergica. La diagnosi di questa sindrome pu\u00f2 essere effettuata sia tramite la valutazione clinica del paziente e la sintomatologia prodotta, sia tramite una indagine approfondita della storia del paziente. La sindrome ha una sua precisa caratteristica, ma in alcuni soggetti pu\u00f2 essere scambiata con altre malattie, in particolare in coloro che soffrono di sindrome neurolettica maligna. Nessun test di laboratorio pu\u00f2 attualmente confermare la diagnosi. Il trattamento consiste nella sospensione di farmaci che possono contribuire a scatenare e sostenere la sindrome e, nei casi moderati o gravi, nella somministrazione di un antagonista della serotonina. Un importante trattamento adiuvante include il controllo dell'agitazione tramite la somministrazione di benzodiazepine.\nNegli Stati Uniti la morte di Libby Zion avvenuta nel 1984 al New York Hospital a Manhattan, un caso giudiziario molto controverso, viene generalmente attribuita ad una sindrome serotoninergica. Questo evento mediatico ha indotto lo Stato di New York a modificare profondamente le regole di turnazione dei medici in ospedale, limitandone l'impegno a non pi\u00f9 di 80 ore alla settimana e per non pi\u00f9 di 24 ore consecutive.\nEpidemiologia.\nL'epidemiologia della sindrome serotoninergica risente della difficolt\u00e0 diagnostica della sindrome. Molti medici non sono a conoscenza della diagnosi o possono effettuare una diagnosi errata a causa di sue manifestazioni variabili. Nel 1998, a seguito di un sondaggio condotto in Inghilterra, \u00e8 stato evidenziato come l'85% dei medici di medicina generale che prescrivevano l'antidepressivo nefazodone non era a conoscenza della sindrome serotoninergica. Verosimilmente l'incidenza della sindrome potrebbe essere in aumento, in considerazione del maggior numero di farmaci pro serotoninergici che vengono utilizzati nella pratica clinica. Uno studio di sorveglianza post-marketing ha messo in luce un'incidenza di 0,4 casi per 1000 pazienti-mesi tra i soggetti che stavano assumendo nefazodone. Inoltre si ritiene che, a seguito di overdose da farmaci SSRI, circa il 14%-16% delle persone sviluppi la sindrome da serotonina.\nEziologia.\nSono diversi i farmaci che sia da soli ad alti dosaggi sia in combinazione possono determinare una sindrome da serotonina.\nMolti casi di tossicit\u00e0 da serotonina si verificano in pazienti che hanno ingerito combinazioni di farmaci che aumentano in modo sinergico l'attivit\u00e0 della serotonina a livello sinaptico.\nSi pu\u00f2 verificare anche in pazienti che hanno assunto una dose eccessiva di un singolo agente serotoninergico.\nLa combinazione di MAO-inibitori e di altri agonisti oppure precursori della serotonina incrementa in modo importante il rischio di sviluppare una grave sindrome serotoninergica che espone a pericolo di vita.\nMolti MAO-inibitori inibiscono le monoamino-ossidasi irreversibilmente. Per questo motivo \u00e8 necessario che l'organismo sintetizzi nuove molecole di enzima prima di tornare ad una situazione di normalit\u00e0, e ci\u00f2 pu\u00f2 richiedere diverse settimane di tempo.\nMolti farmaci sono stati erroneamente indicati come una possibile causa di sindrome serotoninergica. In passato, ad esempio, alcuni case report hanno indicato gli antipsicotici atipici tra le possibili cause di sindrome serotoninergica. In realt\u00e0 sembra che queste molecole, proprio in base alla loro farmacologia, abbiano scarse probabilit\u00e0 di poter causare la sindrome.\n\u00c8 stato anche suggerito che la mirtazapina non abbia effetti serotoninergici significativi, e non sia quindi un farmaco a doppia azione. Il bupropione \u00e8 stato accusato di poter causare la sindrome serotoninergica, tuttavia, dal momento che non vi \u00e8 alcuna prova che questa molecola possieda una significativa attivit\u00e0 su questo mediatore chimico, si ritiene improbabile che ci\u00f2 possa accadere.\nNel 2006 la Food and Drug Administration tramite una dear doctor letter ha avvisato i sanitari che l'uso combinato di SSRI o SNRI e triptani oppure sibutramina potrebbe portare a gravi casi di sindrome serotoninergica.\nQuesto avviso \u00e8 stato oggetto di molte critiche e contestato da altri ricercatori, poich\u00e9 nessuno dei casi segnalati dalla FDA ha superato i criteri di Hunter per la sindrome da serotonina.\nLa sindrome si \u00e8 tuttavia verificata in situazioni cliniche sorprendenti, ed a causa di variazioni fenotipiche individuali, \u00e8 stato associata con farmaci inaspettati, tra cui la stessa mirtazapina.\nIl rischio relativo, la gravit\u00e0 degli effetti collaterali serotoninergici e la tossicit\u00e0 da serotonina, considerati i singoli farmaci e la variet\u00e0 di combinazioni possibili, \u00e8 estremamente complessa.\nLa sindrome serotoninergica \u00e8 stata segnalata in pazienti di tutte le et\u00e0, compresi gli anziani, i bambini, e anche i bambini appena nati a causa di esposizione in utero.\nLa tossicit\u00e0 da serotonina degli inibitori selettivi SSRI aumenta con la dose, ma persino in caso di marcato sovradosaggio \u00e8 insufficiente a provocare vittime per una sindrome serotoninergica, in adulti sani.\nL'aumento della serotonina a livello del sistema nervoso centrale raggiunge concentrazioni potenzialmente fatali solo quando farmaci con diversi meccanismi di azione vengono associati fra loro.\nVari altri farmaci, diversi dai farmaci SSRI, presentano una potenza clinicamente significativa come inibitori della ricaptazione della serotonina (ad esempio il tramadolo, le amfetamine e la MDMA) e sono stati associati a gravi casi della sindrome.\nManifestazioni cliniche.\nL'insorgenza dei sintomi \u00e8 solitamente rapida, nell'ordine di pochi minuti.\nNelle forme pi\u00f9 lievi possono verificarsi semplicemente un aumento della frequenza cardiaca (tachicardia), brividi, sudorazione, cefalea, dilatazione delle pupille (midriasi), mioclono, tremori intermittenti, spasmi e riflessi accentuati.\nL'intossicazione moderata pu\u00f2 inoltre provocare l'accentuazione dei rumori intestinali (borborigmi), diarrea, ipertensione arteriosa, ipertermia (febbre). L'accentuazione dei riflessi (iperreflessia) e le mioclonie tendono ad essere pi\u00f9 evidenti agli arti inferiori rispetto a quelli superiori. Possono comparire alterazioni dello stato di coscienza quali ipervigilanza e agitazione.\nL'intossicazione grave comprende un marcato aumento della frequenza cardiaca e della pressione arteriosa. Il paziente pu\u00f2 precipitare in uno stato di shock. La temperatura corporea pu\u00f2 superare i 41\u00a0\u00b0C\nAltre manifestazioni patologiche possono essere l'acidosi metabolica, la rabdomiolisi, le convulsioni, l'insufficienza renale e la coagulazione intravascolare disseminata.\nI sintomi sono spesso descritti come una triade clinica di anomalie:\nFisiopatologia.\nLa serotonina \u00e8 un neurotrasmettitore coinvolto in diversi stati tra cui l'aggressione, il dolore, il sonno, l'appetito, l'ansia, la depressione, l'emicrania e il vomito. Nell'uomo gli effetti di un eccesso di serotonina sono stati segnalati per la prima volta nel 1960 in pazienti che ricevevano un inibitore della monoaminoossidasi (MAO) e triptofano.\nLa sindrome \u00e8 causata da un aumento della serotonina nel sistema nervoso centrale.\nOriginariamente si sospettava che l'azione del neurotrasmettitore sui recettori 5-HT1A nei nuclei grigi centrali nel midollo fosse responsabile dello sviluppo della sindrome.\nUlteriore studi hanno evidenziato come sia piuttosto la sovrastimolazione dei recettori 5-HT2A a contribuire in modo sostanziale alla condizione. Il recettore 5-HT1A probabilmente contribuisce alla sindrome attraverso un'interazione farmacodinamica, quando una aumentata concentrazione a livello sinaptico di un agonista della serotonina determina una saturazione di tutti i sottotipi di recettori.\nInoltre una iperattivit\u00e0 noradrenergica a livello del sistema nervoso centrale pu\u00f2 giocare un ruolo nella sindrome, dal momento che le concentrazioni di noradrenalina nel SNC risultano aumentate nella tossicit\u00e0 da serotonina ed i livelli sembrano correlare con l'esito clinico.\nForse anche altri neurotrasmettitori possono svolgere un ruolo. Gli antagonisti del recettore NMDA e del recettore GABA sono stati indicati come possibili cause dello sviluppo della sindrome.\nLa tossicit\u00e0 da serotonina \u00e8 pi\u00f9 accentuata quando vengono assunte dosi superiori a quelle raccomandate o si va in sovradosaggio franco e le manifestazioni cliniche si fondono in un continuum con gli effetti tossici da overdose.\nConcetto di spettro.\nQuesto concetto sottolinea il ruolo che livelli progressivamente crescenti di serotonina giocano nel mediare il quadro clinico, che da effetti collaterali si fonde con gli effetti tossici.\nLa relazione dose-effetto \u00e8 determinata da un aumento progressivo della serotonina, sia secondaria all'aumento della dose di un singolo farmaco che associata ad una combinazione di farmaci con effetti serotoninergici.\nDiagnosi.\nNon esiste un test di laboratorio per la sindrome da serotonina. Pertanto la diagnosi \u00e8 basata sulla raccolta dei sintomi, sull'osservazione dei segni e sulla storia del paziente. Sono stati proposti diversi criteri diagnostici. I primi criteri rigorosi furono introdotti nel 1991 da Harvey Sternbach, professore di psichiatria alla UCLA. Successivamente alcuni ricercatori australiani svilupparono regole decisionali sui criteri di tossicit\u00e0 di Hunter, che hanno dimostrato una migliore sensibilit\u00e0 e specificit\u00e0, rispettivamente dell'84% e 97%, se confrontati con il gold standard della diagnosi eseguita da parte di un medico tossicologo. A partire dal 2007, i criteri di Sternbach risultano quelli pi\u00f9 utilizzati e diffusi.\nI sintomi pi\u00f9 importanti per la diagnosi di sindrome serotoninergica sono il tremore, l'acatisia e il clono (spontaneo, inducibile e oculare). L'esame fisico del paziente deve includere la valutazione dei riflessi tendinei profondi, della rigidit\u00e0 muscolare, della secchezza della mucosa orale, la dimensione e la reattivit\u00e0 delle pupille, l'intensit\u00e0 dei rumori intestinali, il colore della pelle, e la presenza o assenza di sudorazione.\nLa storia del paziente gioca un ruolo importante nella diagnosi. L'esaminatore dovrebbe porre domande volte a valutare l'uso di farmaci (sia dietro prescrizione medica che da banco), l'uso ricreativo di sostanze illecite, e l'assunzione di integratori alimentari. Tutti questi agenti sono stati infatti implicati nello sviluppo della sindrome serotoninergica.\nI criteri Hunter richiedono che un paziente abbia assunto un agente serotoninergico e soddisfi una delle seguenti condizioni:\nDiagnosi differenziale.\nLa tossicit\u00e0 da serotonina ha un quadro clinico caratteristico che in genere \u00e8 difficile confondere con altre condizioni mediche, ma in alcune situazioni pu\u00f2 non essere riconosciuto perch\u00e9 pu\u00f2 essere scambiato per una malattia virale, nevrosi d'ansia, un disturbo neurologico, un avvelenamento da sostanze anticolinergiche, tossicit\u00e0 simpaticomimetica o semplicemente il peggioramento di una condizione psichiatrica.\nLa condizione che pi\u00f9 spesso viene confusa con la sindrome serotoninergica \u00e8 la sindrome maligna da neurolettici. Le caratteristiche cliniche della sindrome neurolettica maligna e della sindrome da serotonina condividono alcuni aspetti che possono essere differenziati solo con difficolt\u00e0.\nIn entrambe le condizioni si registra una disfunzione autonomica ed una alterazione dello stato mentale. Tuttavia, in realt\u00e0 sono condizioni molto diverse caratterizzate da una disfunzione di fondo molto diversa (serotonina in eccesso versus blocco dopaminergico). Sia il decorso che le caratteristiche cliniche della sindrome maligna da neurolettici possono differire significativamente da quelle della tossicit\u00e0 da serotonina.\nLa tossicit\u00e0 da serotonina ha una rapida insorgenza dopo la somministrazione di un farmaco serotoninergico e risponde con prontezza a farmaci che determinano un blocco della serotonina, come ad esempio la clorpromazina e la ciproeptadina. Il blocco dei recettori della dopamina che contraddistingue la sindrome neurolettica maligna ha invece un esordio lento, evolve nell'arco di diversi giorni dopo la somministrazione di un farmaco neurolettico e risponde a sostanze agoniste della dopamina, come la bromocriptina.\nComplicanze.\nLe complicanze possono essere gravi e portare convulsione, coma e coagulazione intravascolare disseminata.\nTrattamento.\nIl trattamento si basa principalmente sulla sospensione dei farmaci che hanno fatto precipitare la crisi e la somministrazione di molecole antagoniste della serotonina, come la ciproeptadina e il metisergide. Importante anche la terapia di supporto che comprende il controllo dell'agitazione, dell'instabilit\u00e0 autonomica e dell'ipertermia.\nI soggetti che hanno ingerito una grande quantit\u00e0 di farmaci serotoninergici possono beneficiare di un trattamento di decontaminazione gastrointestinale effettuato tramite carbone attivo. Questo intervento deve essere effettuato entro un'ora dal sovradosaggio.\nL'intensit\u00e0 della terapia dipende dalla gravit\u00e0 dei sintomi. Se i sintomi sono lievi, il trattamento pu\u00f2 semplicemente consistere nella sospensione del farmaco incriminato, in alcune misure di supporto e nella somministrazione di benzodiazepine per il mioclono.\nI casi moderati debbono essere trattati con maggiore intensit\u00e0, trattando tutte le anomalie termiche e cardiorespiratorie eventualmente presenti. In genere questi casi ottengono beneficio dagli antagonisti della serotonina.\nL'antagonista della serotonina, ciproeptadina, \u00e8 la terapia raccomandata in fase iniziale. Non esistono studi clinici controllati che dimostrino la sua efficacia per la sindrome da serotonina.\nCi\u00f2 nonostante in letteratura vi sono numerosi case report che dettagliano un apparente miglioramento dopo la somministrazione di ciproeptadina a pazienti in tossicit\u00e0 da serotonina.\nAnche gli esperimenti sugli animali suggeriscono che vi sia beneficio nella somministrazione di antagonisti della serotonina.\nLa ciproeptadina \u00e8 disponibile solo in compresse e quindi pu\u00f2 essere somministrata solo per via orale o tramite sondino nasogastrico.\n\u00c8 improbabile che sia efficace in pazienti gi\u00e0 trattati con carbone attivo e purtroppo ha un uso limitato nei casi pi\u00f9 gravi di intossicazione.\nNei casi pi\u00f9 gravi \u00e8 necessario un trattamento farmacologico aggiuntivo che comprende la somministrazione di farmaci antipsicotici atipici dotati di attivit\u00e0 antagonista della serotonina, come ad esempio olanzapina. I pazienti critici oltre a questo tipo di terapie richiedono anche un'adeguata sedazione e talvaolta paralisi neuromuscolare.\nI pazienti che mostrano instabilit\u00e0 autonomica, come ad esempio una pressione arteriosa bassa, richiedono un trattamento con simpaticomimetici ad azione diretta, come adrenalina, noradrenalina, o fenilefrina.\nAl contrario, l'ipertensione o la tachicardia possono essere trattati con farmaci antipertensivi ad azione breve come nitroprussiato o esmololo. I farmaci dotati di una durata d'azione pi\u00f9 lunga, come ad esempio il propranololo dovrebbero essere evitati in quanto possono causare ipotensione e shock.\nAgitazione.\nIn caso di tossicit\u00e0 serotoninergica uno dei trattamenti pi\u00f9 importanti \u00e8 il controllo dell'agitazione tramite benzodiazepine.\nLa contenzione fisica non \u00e8 raccomandata in caso di agitazione o delirio, in quanto pu\u00f2 contribuire ad un incremento della mortalit\u00e0 per un rinforzo delle contrazioni muscolari isometriche, le quali sono associate a grave acidosi lattica ed ipertermia.\nSe la contenzione fisica si rende necessaria per uno stato di grave agitazione, non appena possibile deve essere rapidamente sostituita con la sedazione farmacologica. L'agitazione pu\u00f2 causare la distruzione di una quota importante di fibrocellule muscolari. Questa distruzione pu\u00f2, a sua volta, causare gravi danni ai reni a causa di una condizione subentrante chiamata rabdomiolisi.\nIpertermia.\nIl trattamento dell'ipertermia include la riduzione dell'eccessiva attivit\u00e0 muscolare tramite sedazione con una benzodiazepina. Casi pi\u00f9 gravi possono richiedere la paralisi muscolare con vecuronio, intubazione e ventilazione artificiale.\nLa succinilcolina non \u00e8 raccomandato per la paralisi muscolare in quanto pu\u00f2 aumentare il rischio di aritmia cardiaca da iperpotassiemia associata a rabdomiolisi.\nGli agenti antipiretici non sono raccomandati poich\u00e9 l'aumento della temperatura corporea \u00e8 dovuto all'iperattivit\u00e0 muscolare e non a disfunzioni coinvolgenti il livello di regolazione ipotalamico.\nPrognosi.\nDopo la sospensione dei farmaci serotoninergici, la maggior parte dei casi di sindrome serotoninergica si risolve nel giro di 24 ore.\nIn alcuni casi il delirio pu\u00f2 persistere per un certo numero di giorni. I sintomi tipicamente persistono per un periodo di tempo pi\u00f9 lungo in quei pazienti che assumono farmaci caratterizzati da una lunga emivita di eliminazione , metaboliti attivi, oppure una durata d'azione prolungata.\nSono stati riportati casi di riferito dolore muscolare e debolezza persistente per mesi. La sospensione dell'antidepressivo pu\u00f2 contribuire alla persistenza del disturbo.\nCon una gestione medica appropriata la sindrome serotoninergica si associa generalmente ad una prognosi favorevole."}
{"id": "1590152", "revid": "1543377", "url": "https://it.wikipedia.org/wiki?curid=1590152", "title": "Chi ha bisogno di Tenchi? (OAV)", "text": ", \u00e8 una serie OAV giapponese, prima uscita del merchandise legato a \"Chi ha bisogno di Tenchi?\". In Italia i primi sei episodi sono arrivati in VHS editi dalla Dynamic Italia.\nLa distribuzione dei primi sei OAV cominci\u00f2 nel settembre 1992 e dur\u00f2 fino al 1993. La serie ebbe talmente tanto successo che venne pubblicato un settimo episodio speciale nel gennaio 1994, seguito immediatamente da altri sei OAV, distribuiti da settembre 1994 fino a settembre 1995. La seconda serie lasci\u00f2 la storia in sospeso, ma fu solo nel 2003 che vennero pubblicati gli ultimi sei episodi, seguiti da un altro OAV speciale nel settembre 2005, che conclusero definitivamente la storia.\nI 18 episodi complessivi, insieme allo spin-off \"Tenchi muy\u014d! GXP\", sono considerati la storia ufficiale.\nTrama.\nTenchi Masaki era un normalissimo studente giapponese di 17 anni fino al giorno in cui incoscientemente libera la bellissima piratessa spaziale Ryoko, da una caverna in cui era stata sigillata 700 anni prima dato che era considerata un demone. Per una serie di eventi, altre quattro ragazze aliene (la principessa Ayeka e la sua sorellina Sasami, la scienziata Washu Hakubi e la svampita poliziotta intergalattica Mihoshi Kuramitsu) arriveranno in casa Masaki, facendo scoprire al ragazzo dettagli sulla propria provenienza che lui stesso non sapeva assolutamente di avere. Come se non bastasse, tutte le ragazze - a partire da Ryoko - mostreranno un interesse sentimentale nei suoi confronti.\nEpisodi.\nLe date italiane si riferiscono all'uscita dell'edizione su DVD a cura della Dynit\nColonna sonora.\nSigla di apertura\nSigla di chiusura"}
{"id": "1590154", "revid": "1714743", "url": "https://it.wikipedia.org/wiki?curid=1590154", "title": "Maddalena di Valois (1443-1495)", "text": "Origini familiari.\nMaddalena, sia secondo Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, sia secondo la \"Chroniques romanes des comtes de Foix\", era sorella del futuro re di Francia, Luigi XI e figlia del re di Francia, Carlo VII e di Maria d'Angi\u00f2, che era la figlia di Luigi, duca d'Angi\u00f2, conte di Provenza e re di Napoli e di Iolanda di Aragona, figlia del re Re di Aragona, di Valencia, di Sardegna e di Maiorca, re titolare di Corsica, Conte di Barcellona e delle contee catalane, Giovanni I e della seconda moglie, Iolanda di Bar (1365-1431).&lt;br&gt;Carlo VII di Francia era il quinto dei figli maschi del re di Francia, Carlo VI e di Isabella di Baviera del casato dei Wittelsbach, era la secondogenita di Stefano III di Baviera-Ingolstadt e di Taddea Visconti, figlia di Bernab\u00f2 Visconti, Signore di Bergamo, Brescia, Cremona, Soncino, Lonato e Valcamonica e, insieme ai fratelli Matteo II e Galeazzo II, co-Signore di Milano.\nBiografia.\nSuo padre, Carlo, nel 1417, divenne Delfino, erede del regno di Francia, in quanto unico figlio maschio sopravvissuto; e, nel 1422, pur essendo stato diseredato, assunse il titolo di re di Francia e fu incoronato a Reims, il 17 luglio 1429, come di Carlo VII.\nMaddalena, nel settembre del 1457, era stata fidanzata al re di Boemia e d'Ungheria e Croazia, Ladislao d'Asburgo (1440-1457), figlio postumo del duca d'Austria e imperatore Alberto II, e di Elisabetta di Lussemburgo, figlia dell'imperatore Sigismondo, da cui aveva ereditato la corona di Boemia e quella d'Ungheria e Croazia, che gli furono riconosciute rispettivamente nel 1445 e nel 1448.Ma Ladislao, nel novembre di quello stesso 1457, pochi giorni prima del matrimonio, quando Maddalena era gi\u00e0 arrivata a Praga, improvvisamente mor\u00ec (oggi sembra accertato che fu di leucemia, ma allora si favoleggi\u00f2 di avvelenamento da parte della nobilt\u00e0 ungherese o di un'amante che si sentiva tradita).\nNel 1458, Maddalena fu promessa a Gastone di Foix-Navarra, figlio del Pari di Francia, Gastone IV di Foix tenuto in grande considerazione da suo padre Carlo VII per tutte le azioni militari e politiche che aveva condotto negli ultimi quindici anni.Il matrimonio tra Gastone e Maddalena fu concordato a Tours, in quello stesso anno.\nIl 7 marzo 1461, infatti Maddalena spos\u00f2, a Lescar, nella contea di Foix (secondo altre fonti, il matrimonio avvenne nel 1462, a Saint-Jean-d'Ang\u00e9ly, Charente-Maritime l'11 febbraio, o a Saint-Macaire, Gironda, il 7 marzo, mentre secondo Pere Anselme, il matrimonio avvenne per contratto a Lescar, ratificato a Saint-Jean-d'Ang\u00e9ly, il mese successivo e celebrato il 7 marzo 1461, Gastone di Foix-Navarra, che, sia secondo P\u00e8re Anselme, sia secondo la \"Chroniques romanes des comtes de Foix\", era il figlio primogenito del Conte di Foix Conte di Bigorre, visconte di B\u00e9arn, Coprincipe di Andorra, Visconte di Castelbon, di Narbonne, N\u00e9bouzan, Villemeur e Lautrec, e Pari di Francia, Gastone IV di Foix e della futura sovrana de jure di Navarra e poi regina effettiva di Navarra, Eleonora, che, sia secondo P\u00e8re Anselme, che secondo la \"Chroniques romanes des comtes de Foix\", era la figlia quartogenita (terza femmina) del principe di Castiglia e Le\u00f3n e d'Aragona, duca di Pe\u00f1afiel e futuro re di Navarra, della corona d'Aragona e di Sicilia, Giovanni II e della sua prima moglie, la ex regina consorte di Sicilia e futura regina di Navarra, Bianca di Navarra, che era la figlia terzogenita del re di Navarra, conte di \u00c9vreux e duca di Nemours, Carlo III detto il Nobile (figlio maschio primogenito del re di Navarra Carlo II il Malvagio e di Giovanna di Francia, figlia del re di Francia, Giovanni II il Buono e Bona di Lussemburgo) e di Eleonora Enriquez, secondogenita del re di Castiglia e Le\u00f3n, Enrico II di Trastamara, e di Giovanna Manuele.\nIl 23 novembre del 1470, Maddalena rimase vedova dopo che il marito Gastone mor\u00ec, per le ferite, mal curate, riportate in seguito ad un torneo, effettuato nelle vicinanze di Bordeaux, a Libourne, dove era al seguito del cognato, il duca di Guienna, Carlo di Francia.Suo figlio Francesco Febo, divenne erede della contea di Foix, che eredit\u00f2, alla morte di suo suocero, Gastone IV di Foix, nel 1472 ed erede (principe di Viana) del regno di Navarra, che eredit\u00f2, alla morte di sua suocera, Eleonora di Navarra, nel 1479, ed in entrambi i casi Maddalena di Francia tenne la reggenza, con fermezza, resistendo alle pressioni delle corti di Francia e di Castiglia, che tentarono di fare sposare Francesco Febo ad una delle principesse delle rispettive case reali.Francesco Febo per\u00f2 mor\u00ec prima di potersi sposare, nel 1483.\nDopo la morte del figlio, la corona di Navarra e la contea di Foix andarono alla seconda figlia di Maddalena e Gastone, Caterina, ancora minorenne e Maddalena continu\u00f2 ad esercitare la reggenza anche per conto della figlia e continu\u00f2 a ricevere pressioni da entrambe le corti di Francia e Castiglia per fare sposare Caterina ad uno dei loro principi, la Castiglia propose il matrimonio con l'erede al trono, Giovanni di Trast\u00e1mara e rimase assai male quando Maddalena, per la figlia, Caterina, accett\u00f2 l'offerta del signore d'Albret, Giovanni III. Il matrimonio fu celebrato nel 1484.\nMaddalena dovette anche lottare, con successo, contro il cognato, Giovanni di Foix, che pretendeva di essere, in quanto maschio, l'erede di Francesco Febo.\nMaddalena tenne la reggenza sino al 1494, quando cadde in ostaggio del re d'Aragona e re consorte di Castiglia, Ferdinando II.\nMaddalena mor\u00ec a Pamplona il 24 gennaio del 1495, dove fu tumulata nella Catedral de Santa Mar\u00eda la Real de Pamplona.\nDiscendenza.\nGastone e Maddalena di Francia ebbero due figli:"}
{"id": "1590156", "revid": "1573940", "url": "https://it.wikipedia.org/wiki?curid=1590156", "title": "Siwa (zoologia)", "text": "Siwa \u00e8 un genere di ragni appartenente alla famiglia Araneidae.\nEtimologia.\nIl nome deriva dall'oasi di Siwa, nel Governatorato di Matruh, in Egitto, dove sono stati rinvenuti i primi esemplari di \"S. atomaria\".\nDistribuzione.\nLe due specie oggi note di questo genere sono stati rinvenuti nell'area mediterranea: la \"S. atomaria\" nel mediterraneo orientale (Egitto e Israele); la \"S. dufouri\" nel mediterraneo occidentale.\nTassonomia.\nPer la determinazione delle caratteristiche della specie tipo sono stati considerati gli esemplari di \"Larinia atomaria\" .\nDal 2011 non sono stati esaminati esemplari di questo genere.\nA marzo 2014, si compone di due specie:"}
{"id": "1590160", "revid": "2153076", "url": "https://it.wikipedia.org/wiki?curid=1590160", "title": "Tangled Up (Girls Aloud)", "text": "Tangled Up \u00e8 il quarto album del gruppo musicale pop britannico Girls Aloud, pubblicato per l'etichetta discografica Fascination Records il 19 novembre 2007 in Regno Unito e Irlanda. Il titolo dell'album \u00e8 tratto da una frase contenuta nel testo della canzone \"Close to Love\", contenuta nel disco.\nContesto.\nL'album \u00e8 stato pubblicato a due anni di distanza dal precedente album di inediti, \"Chemistry\", e appena un anno dopo la prima raccolta del gruppo, \"The Sound of Girls Aloud\". \u00c8 stato anticipato dal singolo \"Sexy! No No No...\" che, pubblicato nel mese di settembre del 2007, ha raggiunto la quinta posizione della classifica dei singoli britannica. L'uscita nell'album \u00e8 stata per\u00f2 accompagnata dal secondo singolo, \"Call the Shots\", pubblicato un mese dopo il disco, che ha riscosso pi\u00f9 successo del precedente \"Sexy! No No No...\" raggiungendo la terza posizione e vincendo, nel 2008, il premio \"Popjustice \u00a320 Music Prize\", assegnato ogni anno al miglior singolo pop britannico.\nAnche il disco si \u00e8 rivelato fortunato: ha infatti raggiunto la quarta posizione della classifica degli album del Regno Unito.\nSuccessivamente, nella primavera del 2008, il disco \u00e8 stato promosso dal \"Tangled Up Tour\", una serie di esibizioni dal vivo tenutesi in Regno Unito e in Irlanda del Nord, e dal terzo e ultimo singolo estratto, \"Can't Speak French\", pubblicato in una versione leggermente modificata rispetto a quella gi\u00e0 presente nell'album, che raggiunse la nona posizione della classifica. Come b-side del singolo \u00e8 stata pubblicata anche una versione in lingua francese del brano, \"Je ne parle pas fran\u00e7ais\", in contraddizione con il titolo stesso del singolo (\"non so parlare francese\").\nL'album \u00e8 stato prodotto, come consuetudine degli album del gruppo, dalla squadra di produttori Xenomania, che hanno curato anche la stesura dei testi.\nMixed Up.\nUnitamente a \"Tangled Up\" \u00e8 stato pubblicato, in edizione limitata, Mixed Up, la prima raccolta di remix del gruppo. Questo disco conteneva infatti otto singoli del gruppo in versione remixata e ha raggiunto la posizione numero cinquantasei della classifica degli album britannica."}
{"id": "1590161", "revid": "253269", "url": "https://it.wikipedia.org/wiki?curid=1590161", "title": "Dorothy Provine", "text": "Biografia.\nNata nel Dakota del Sud, frequent\u00f2 con notevoli risultati l'universit\u00e0 di Washington, per dedicarsi in seguito esclusivamente alla recitazione. Affascinante e prosperosa bellezza anni sessanta dalle gambe lunghissime e affusolate, la Provine cominci\u00f2 la sua carriera come cantante sul finire degli anni cinquanta, aiutata dalla sua buffa voce da cartone animato.\nNonostante il promettente esordio al cinema nel 1958, quando - ad appena ventitr\u00e9 anni - ottenne subito il ruolo di protagonista nel film \"Femmina e mitra\" (1958) di William Witney, riscosse maggiore successo in televisione e come cantante, incidendo due singoli divenuti molto famosi negli anni Sessanta quali \"He shouldn't-a, oughtn't-a swang on me\", da lei stessa riproposto nella pellicola \"La grande corsa\" (1965) di Blake Edwards, e \"Don't bring Lulu\".\nPrese parte a numerose pellicole tuttora molto apprezzate e che allora le diedero la celebrit\u00e0, quali \"Questo pazzo, pazzo, pazzo, pazzo mondo\" (1963) di Stanley Kramer, \"Scusa, me lo presti tuo marito?\" (1964) di David Swift, \"F.B.I. - Operazione gatto\" (1965) di Robert Stevenson, \"La grande corsa\" (1965) di Blake Edwards e \"L'incredibile furto di Mr. Girasole\" (1968) di Jerry Paris. Attrice brillante e talentuosa, spiritosa e disinvolta, Dorothy Provine fu in grado di creare sugli schermi un carattere femminile assolutamente unico, in quanto a met\u00e0 strada tra la prorompente sensualit\u00e0 di Marilyn Monroe e la candida innocenza di Sandra Dee.\nSposatasi nel 1969 con il regista di film d'avventura Robert Day, con cui ebbe una figlia all'inizio degli anni Settanta, si ritir\u00f2 quasi del tutto dal mondo dello spettacolo, concedendosi qualche apparizione da guest-star sul piccolo schermo soltanto nei decenni successivi. \u00c8 morta nel 2010 all'et\u00e0 di 75 anni a causa di un enfisema."}
{"id": "1590166", "revid": "1632387", "url": "https://it.wikipedia.org/wiki?curid=1590166", "title": "Emiliano Pagani", "text": "\u00c8 noto per il suo lavoro su Il Vernacoliere, mensile satirico livornese distribuito nel centro-nord Italia e successivamente come sceneggiatore, insieme al disegnatore Daniele Caluri, del duo I Paguri.\nBiografia.\nDopo aver ottenuto il diploma di perito elettronico nel 1990 ha iniziato a collaborare con Il Vernacoliere nel 1991.\nHa pubblicato un primo albo a fumetti nel 2005 raccogliendo le storie della Famiglia Quagliotti pubblicate su Il Vernacoliere a partire dal 1992 e sino al 2005.\nSerie.\nLa famiglia Quagliotti.\nLa \"famiglia Quagliotti\" \u00e8 una striscia a fumetti di contenuto satirico e politico, i cui temi spesso sono legati alla deriva dell'ideologia comunista e alle assurdit\u00e0 della societ\u00e0 contemporanea.\nI protagonisti sono Sirio, il capofamiglia, vagabondo, opportunista, fissato col Livorno. La moglie Pina manda avanti la famiglia, e si commuove di fronte a Sentieri. Entrambi sono i genitori di Ivo, figlio ventiduenne e Gina, la figlia minore.\nIl vero protagonista delle storie \u00e8 tuttavia nonno Ulisse, un anziano veterocomunista, dai commenti acidi, astioso e brontolone.\nDon Zauker.\nIl maggior successo di Pagani \u00e8 tuttavia la serie di Don Zauker, prete esorcista bestemmiatore e iracondo, bugiardo e violento.\nDon Zauker, per i disegni di Daniele Caluri, \u00e8 basato su una satira anticattolica esplicita e spesso idealmente legata a fatti di attualit\u00e0.\nUna raccolta delle puntate pubblicate del fumetto di Don Zauker (pi\u00f9 una inedita) \u00e8 stata pubblicata nel 2006.\nDalla serie \u00e8 stato tratto dagli autori e dalla compagnia teatrale I Licaoni uno spettacolo teatrale, messo in scena per la prima volta durante la festa de Il Vernacoliere a Livorno, e replicato a Lucca Comics 2006.\nCon la serie ha vinto nel 2007 il Premio Micheluzzi per la \"Migliore Sceneggiatura per una Serie Umoristica\" per l'episodio \"Brasil\" e quello per la \"Migliore Serie Umoristica\" (insieme a Daniele Caluri).\nAltre serie.\nAffiancate alla serie di maggior successo si alternano sulle pagine del Vernacoliere le storie de I Punitori e di Loia Prisky. Nel 2003 ha scritto una rubrica comica chiamata Bollettino Meteo in cui il colonnello Starita, un iracondo meteorologo, conclude in tragedia le previsioni del tempo. La serie era disegnata da Daniele Caluri.\nDal gennaio 2008 \u00e8 in corso di pubblicazione la nuova serie \"3 bimbi scemi\" sempre sulle pagine de Il Vernacoliere.\nDa febbraio 2008 cura, assieme a Daniele Caluri, la rubrica di satira \"Domus Bokassa\" sulle pagine del mensile Il mucchio.\nNel 2011 ha realizzato \"X-Nerd - Eroi di pace\" assieme a Laca e ad Andrea Piccardo.\nNel novembre 2011 esce Nirvana, disegnato da Daniele Caluri; saga di 14 numeri, edita da Panini. Una storia irriverente, che narra le avventure di Ramiro, cialtrone delinquente sotto protocollo protezione testimoni, a cui viene data sempre una nuova, improbabile, identit\u00e0 dall'ispettore Buddha.\nNel novembre 2016 esce Slobo e Golem, spin-off di Nirvana, disegni di Daniele Caluri."}
{"id": "1590176", "revid": "767487", "url": "https://it.wikipedia.org/wiki?curid=1590176", "title": "Live from the Pharmacy", "text": "Live from the Pharmacy \u00e8 il primo album live della band californiana Guttermouth, pubblicato nel 1998.\nIl disco comprende delle performance live del gruppo risalenti al 1994, pi\u00f9 quattro nuove canzoni registrate nel 1998."}
{"id": "1590178", "revid": "1305887", "url": "https://it.wikipedia.org/wiki?curid=1590178", "title": "Ares (disambigua)", "text": ""}
{"id": "1590181", "revid": "1573940", "url": "https://it.wikipedia.org/wiki?curid=1590181", "title": "Spilasma", "text": "Spilasma \u00e8 un genere di ragni appartenente alla famiglia Araneidae.\nDistribuzione.\nLe tre specie oggi note di questo genere sono state rinvenute in America meridionale e centrale: la specie dall'areale pi\u00f9 vasto \u00e8 la \"S. duodecimguttata\" reperita in diverse localit\u00e0 dall'Honduras alla Bolivia, incluso il Brasile.\nTassonomia.\nDal 2012 non sono stati esaminati esemplari di questo genere.\nA marzo 2014, si compone di tre specie:"}
{"id": "1590182", "revid": "1543377", "url": "https://it.wikipedia.org/wiki?curid=1590182", "title": "WrestleMania XX", "text": "WrestleMania XX \u00e8 stata la ventesima edizione dell'omonimo pay-per-view, prodotto dalla World Wrestling Entertainment.\nL'evento si \u00e8 svolto il 14 marzo 2004 al Madison Square Garden di New York. L'evento ha visto coinvolto atleti sia del roster di \"Raw\" che di \"SmackDown!\". \"WrestleMania XX\" \u00e8 stata la terza WrestleMania a essersi svolta nel Madison Square Garden, dopo \"WrestleMania I\" e \"WrestleMania X\" e la quarta delle cinque WrestleMania nell'area metropolitana di New York (insieme alle edizione I, 2, X e 29). La tagline era \"Where it all Begins... Again\" (\"Dove tutto ha inizio... Di nuovo\"), mentre le colonne sonore sono state \"Step Up\" dei Drowning Pool, e \"Touch\u00e9\" dei Godsmack.\nIl match principale dell'evento, per quanto riguarda il roster di \"Raw\", fu il triple threat match per il World Heavyweight Championship tra il campione Triple H e gli sfidanti Shawn Michaels e Chris Benoit, vinto da quest'ultimo dopo aver fatto cedere Triple H alla \"Crippler Crossface\". Il match principale per quanto riguarda il roster di \"SmackDown!\", fu quello per il WWE Championship tra il campione Eddie Guerrero e Kurt Angle, vinto da Guerrero dopo uno small package. L'evento ha visto anche il ritorno di The Undertaker che sconfisse Kane dopo l'esecuzione della \"Tombstone Piledriver\". John Cena ha compiuto il suo debutto sconfiggendo Big Show per conquistare il suo primo titolo, lo United States Championship. All'interno della card ci \u00e8 stato anche il match tra Goldberg e Brock Lesnar con Stone Cold Steve Austin nel ruolo di arbitro speciale. Dopo aver vinto il match con il \"Jackhammer\", sia Goldberg che Lesnar furono colpiti da Steve Austin con la \"Stone Cold Stunner\".\nLa vendita dei biglietti raggiunse i 2.401.000 di dollari, la pi\u00f9 alta somma mai totalizzata da un evento organizzato dalla WWE al Madison Square Garden. All'arena si registr\u00f2 il tutto esaurito, con pi\u00f9 di 20.000 persone provenienti da 48 Stati federati americani e 16 paesi di tutto il mondo. l'evento gener\u00f2 una valutazione di 13.5 milioni di attivit\u00e0 economica per la citt\u00e0 di New York.\nStoryline.\nLa faida principale del roster di \"Raw\" fu quella per il World Heavyweight Championship tra il campione Triple H e gli sfidanti Shawn Michaels e Chris Benoit. Nella puntata di \"Raw\" del 29 dicembre 2003, Shawn Michaels sfid\u00f2 Triple H in un incontro valevole per il World Heavyweight Championship nella sua citt\u00e0 natale San Antonio. Inizialmente, Michaels vinse il titolo, dopo il \"general manager\" di \"Raw\", Eric Bischoff disse che durante il conteggio sia le spalle di Michaels che quelle di Triple H erano a terra e decret\u00f2 il match in un pareggio, di conseguenza Triple H mantenne il titolo. Alla Royal Rumble, Triple H e Shawn Michaels si affrontarono ancora una volta in un Last Man Standing match per il titolo, che si concluse in un altro pareggio e Triple H rimase campione. Nella stessa sera, Chris Benoit vinse il Royal Rumble match dopo aver eliminato per ultimo Big Show. La notte seguente a \"Raw\", Michaels e Triple H ebbero un confronto fino all'arrivo dello \"sceriffo\" di \"Raw\", Stone Cold Steve Austin il quale stabil\u00ec che Michaels avrebbe avuto una rivincita per aver fatto \"rispettare la legge\" e che il vincitore della Royal Rumble non aveva ancora scelto su quale titolo puntare. Benoit, all'epoca appartenente nel roster di \"SmackDown!\", fece il suo arrivo nel ring e sfid\u00f2 Triple H per il World Heavyweight Championship a WrestleMania XX. Nella puntata di \"Raw\" del 9 febbraio, ci fu la firma del contratto tra Benoit e Triple H. Dopo la firma, Shawn Michaels arriv\u00f2 nel ring e disse a Benoit di rispettare la sua vittoria alla Royal Rumble e gli sugger\u00ec di rimanere a \"SmackDown!\" per gli affari suoi. Benoit rifiut\u00f2 e sub\u00ec un \"Sweet Chin Music\" da Michaels, il quale firm\u00f2 il contratto per il match di WrestleMania. Dopo aver disputato un match che si concluse senza un vincitore a causa dell'interferenza di Triple H la settimana seguente, Austin annunci\u00f2 che Triple H avrebbe difeso il World Heavyweight Championship contro Benoit e Michaels in un triple threat match a WrestleMania.\nLa faida principale del \"roster\" di \"SmackDown!\" fu quella per il WWE Championship tra il campione Eddie Guerrero e lo sfidante Kurt Angle. Nella puntata di \"SmackDown!\" del 29 gennaio, Eddie Guerrero vinse una 15-man royal rumble match dopo aver eliminato per ultimo Kurt Angle, ottenendo un'opportunit\u00e0 per il WWE Championship. A No Way Out, Kurt Angle sconfisse Big Show e John Cena in un triple threat match per guadagnare un'opportunit\u00e0 titolata per il WWE Championship a WrestleMania XX, mentre Eddie Guerrero sconfisse Brock Lesnar conquistando il WWE Championship. Nella puntata di \"SmackDown!\" del 19 febbraio, Angle fece da arbitro speciale nel match tra Eddie e suo nipote Chavo. Quando Eddie schien\u00f2 Chavo, Angle interruppe il conteggio e volt\u00f2 le spalle a \"Latino Heat\". Nella puntata successiva di \"SmackDown!\", Guerrero cerc\u00f2 di vendicarsi cercando Angle, quando vide Angle spinse il \"general manager\" Paul Heyman e la sua assistente Dawn Marie e venne scortato fuori dalla sicurezza su ordine di Heyman. Guerrero era in programma per disputare un tag team match insieme a John Cena contro Chavo Guerrero e Big Show, a causa del suo allontanamento dall'arena venne sostituito da Rey Mysterio. Pi\u00f9 tardi in quella serata, Angle apparve e disse di aver attaccato Guerrero per i fan e per la WWE e defin\u00ec Guerrero un ex drogato che non era in grado di rappresentare \"SmackDown!\" come campione WWE. Guerrero torn\u00f2 nell'arena e attacc\u00f2 Angle e successivamente venne arrestato per ordine di Paul Heyman. Nella puntata di \"SmackDown!\" del 4 marzo, durante il match tra Guerrero e Heyman, Angle interfer\u00ec e colp\u00ec Guerrero fino a quando quest'ultimo reag\u00ec sputando a Angle. Guerrero implor\u00f2 Angle di colpirlo con il WWE Championship, Angle prese il titolo e lo colp\u00ec per poi alzare la cintura in segno di vittoria.\nLa rivalit\u00e0 successiva di WrestleMania fu \"interpromozionale\", in quanto un wrestler di \"Raw\" affrontare un wrestler di \"SmackDown!\", fu quella tra Kane e The Undertaker. Alle Survivor Series, The Undertaker affront\u00f2 Mr. McMahon in un Buried Alive match, Kane seppell\u00ec The Undertaker, uccidendolo apparentemente. Nella puntata di \"SmackDown!\" del 20 novembre, apparve e elogi\u00f2 suo fratello, affermando che The Undertaker non era pi\u00f9 suo fratello ed era morto molto tempo prima. Kane fu ricompensato ricevendo un'opportunit\u00e0 titolata per il World Heavyweight Championship a Armageddon in un triple threat match vinto da Triple H che incluse anche Goldberg. Due mesi pi\u00f9 tardi, Kane partecip al Royal Rumble match e fu eliminato da Booker T dopo aver sentito il rintocco di campana della vecchia musica d'entrata di The Undertaker. Nelle settimane successive, Kane continu\u00f2 a dire che The Undertaker era \"morto\". Nella puntata di \"Raw\" prima di WrestleMania XX, Kane apparve nel ring e vide una bara vuota all'interno di esso, per poi aprirla e trovare un'urna. Kane disse che l'eredit\u00e0, la striscia di vittoria a WrestleMania e la vita di The Undertaker avrebbero avuto una fine e di non aver paura di The Undertaker. Successivamente, le luci si spensero e il ring si sollev\u00f2 da terra con Kane in piedi su di esso e apparve un messaggio di The Undertaker prima del loro match di WrestleMania XX.\nLa seconda rivalit\u00e0 interpromozionale fu quella tra Brock Lesnar e Goldberg. Nella puntata di \"Raw\" del 26 gennaio, Goldberg arriv\u00f2 nel ring e chiese un match contro Brock Lesnar, con il quale ebbe dei problemi nei due mesi precedenti. La notte precedente, Goldberg partecip\u00f2 al Royal Rumble match, permettendo a Lesnar (in quel periodo WWE Champion) di attaccarlo con la \"F-5\" e essere eliminato da Kurt Angle. La settimana successiva a \"Raw\", di conseguenza lo sceriffo \"Stone Cold\" Steve Austin diede a Goldberg l'opportunit\u00e0 di presenziare a No Way Out. A No Way Out, Goldberg fu visto arrivare nell'arena ma venne scortato fuori dal ring dalla sicurezza. Successivamente, l'allora general manager di \"SmackDown!\" Paul Heyman fece un segmento nel quale elogi\u00f2 \"SmackDown!\" definendolo superiore a \"Raw\". Lesnar arriv\u00f2 nel ring per promuovere il suo match e insultare Goldberg. Goldberg scavalc\u00f2 le transenne e sal\u00ec nel ring, dove Lesnar esegu\u00ec un running shoulder block sullo stomaco di Goldberg, ma in seguito quest'ultimo reag\u00ec eseguendo su Lesnar il \"Jackhammer\" e venne scortato fuori dall'edificio dalla sicurezza. Durante la difesa titolata di Lesnar contro Eddie Guerrero nella stessa sera, Goldberg torn\u00f2 nell'arena e colp\u00ec Lesnar con una \"spear\", che caus\u00f2 la perdita del titolo a Lesnar dopo essere stato colpito da Guerrero con il \"frog splash\". Nella puntata di \"Raw\" del 23 febbraio, Mr. McMahon indisse un match interpromozionale tra Lesnar e Goldberg per WrestleMania XX con Steve Austin nel ruolo di arbitro speciale. Durante il match tra McMahon e Eric Bischoff, Lesnar apparve eseguendo una \"F-5\" ai danni di Steve Austin e rub\u00f2 l'ATV. Alcuni giorni pi\u00f9 tardi a \"SmackDown!\", Lesnar disse di essere apparso a \"Raw\" per vendicarsi nei confronti di Austin per aver dato il biglietto e la prima fila a Goldberg a No Way Out. Dietro le quinte, era noto che sarebbe stato l'ultimo incontro di Goldberg in WWE. Una settimana prima di WrestleMania, girarono voci che fosse l'ultimo incontro di Lesnar per iniziare una carriera nella National Football League. Nella puntata di \"SmackDown!\" prima di WrestleMania, Steve Austin apparve per riprendersi il suo ATV e attacc\u00f2 Lesnar con alcuni pugni per poi colpirlo con la \"Stone Cold Stunner\".\nUn'altra rivalit\u00e0 predominante fu quella tra Mick Foley e Randy Orton. Nel giugno del 2003, dopo essere stata celebrata la cerimonia in onore di Foley per i suoi riconoscimenti, Orton e Ric Flair lo attaccarono nel backstage e lo gettarono da una rampa di scale. Nel dicembre del 2003, Foley torn\u00f2 sostituendo Steve Austin come co-general manager di \"Raw\" e si diede un'opportunit\u00e0 titolata all'Intercontinental Championship di Orton, ma abbandon\u00f2 il match e non affront\u00f2 Orton nemmeno dopo aver sub\u00ecto uno sputo da Orton. Nel gennaio del 2004, un furioso Austin dichiar\u00f2 che Foley avrebbe preso parte al Royal Rumble match, nel quale si autoelimin\u00f2 insieme a Orton. In seguito, Foley si riun\u00ec con The Rock riformando la Rock 'n' Sock Connection sfidando Orton, Batista e Flair in un handicap match a WrestleMania.\nLa terza rivalit\u00e0 interpromozionale fu quella tra la coppia di \"SmackDown!\" formata da Torrie Wilson e Sable, che avevano recentemente posato per \"Playboy\", contro quella di \"Raw\" formata da Stacy Keibler e Miss Jackie, le quali protestarono riguardo alla decisione di Hugh Hefner per non averle scelte.\nEvento.\nMatch preliminari.\nL'evento fu introdotto dall'esbizione dei Boys Choir of Harlem cantando \"America the Beautiful\".\nIl primo match ad andare in onda fu quello per lo United States Championship tra il campione Big Show e lo sfidante John Cena. Il match inizi\u00f2 con l'attacco di Big Show ai danni di Cena. Cena esegu\u00ec una \"F-U\" e ottenne un conto di due. Successivamente, Cena prese la sua catena e prov\u00f2 ad attaccare Big Show, tuttavia l'arbitro vide la catena e gliela tolse poich\u00e9 era illegale nella contesa. Mentre l'arbitro era distratto, Cena colp\u00ec Show con una specie di tirapugni ed esegu\u00ec un'altra F-U per vincere il match e titolo.\nIl match successivo fu il Fatal 4-Way Tag Team match per il World Tag Team Championship che vide contrapposti i campioni Booker T e Rob Van Dam contro i Dudley Boyz (Bubba Ray Dudley e D-Von Dudley), Garrison Cade e Mark Jindrak e La R\u00e9sistance (Ren\u00e9 Dupr\u00e9e e Rob Conway). Il match vide azioni rapide da tutte le coppie, e si concluse quando Conway venne schienato da Van Dam dopo lo \"Scissors Kick\" eseguito da Booker T e il \"Five-Star Frog Splash\" di Van Dam, che gli permise di mantenere il titolo.\nIl terzo match fu tra Christian e Chris Jericho. Christian vinse il match dopo che Jericho fu attaccato da Trish Stratus, permettendo a Christian di eseguire lo schienamento vincente. Dopo il match, la Stratus volt\u00f2 le spalle a Jericho e lo schiaffeggi\u00f2 diverse volte per permettere poi a Christian di colpirlo con l\"'Unprettier\".\nIl match che segu\u00ec fu il 3-on-2 Handicap match tra l'Evolution (Batista, Randy Orton e Ric Flair) e la Rock 'n' Sock Connection (Mick Foley e The Rock). L'evolution vinse l'incontro quando Orton schien\u00f2 Foley dopo l'esecuzione dell\"'RKO\".\nPrima dello svolgimento del match seguente, \"Mean\" Gene Okerlund introdusse la Hall of Fame del 2004.\nIl quinto match della serata fu il \"Playboy\" Evening Gown match tra la coppia formata da Sable e Torrie Wilson contro quella formata da Stacy Keibler e Miss Jackie. Torrie e Sable vinsero il match dopo lo schienamento della Wilson ai danni di Jackie.\nIl match seguente fu il Cruiserweight Open per il Cruiserweight Championship. Ad iniziare la contesa furono \u00daltimo Drag\u00f3n e Shannon Moore, che elimin\u00f2 quest'ultimo con uno schienamento dopo averlo colpito con il \"Dragon-DDT\". Dragon fu eliminato da Jamie Noble dopo aver ceduto alla \"Dragon Sleeper\", Noble elimin\u00f2 Funaki in otto secondi. Il prossimo ad entrare fu Nunzio che venne eliminato per count-out. Billy Kidman elimin\u00f2 Noble in seguito all'esecuzione della BK-Bomb dalla terza corda e venne successivamente eliminato da Rey Mysterio dopo aver sub\u00ecto una powerbomb modificata dalla terza corda. Successivamente, fu la volta di Tajiri che venne eliminato da Mysterio dopo un West Coast Pop. Akio fu il prossimo partecipante ma non fu in grado di combattere a causa dell'attacco di Tajiri con il \"green mist\". Il campione Chavo Guerrero, entr\u00f2 per ultimo e vinse il match schienando Mysterio con un Sunset Flip e l'aiuto del padre Chavo Classic, mantenedo il titolo.\nIl settimo match fu tra Brock Lesnar e Goldberg con Stone Cold Steve Austin nel ruolo di arbitro speciale. La contesa inizi\u00f2 con un faccia a faccia per alcuni minuti. Il fatto che entrambi avrebbero abbandonato la WWE immediatamente dopo il match, gener\u00f2 un forte \"heat\" del pubblico nei confronti di Lesnar e Goldberg accompagnato dai cori \"You sold out\", \"Na Na Na Hey Hey Goodbye\", \"Austin\", \"This match sucks\", \"We want Bret\", \"Boring\", \"Goldberg sucks\" e \"Hogan\". Goldberg esegu\u00ec la \"spear\" su Lesnar che ottenne un conto di due e a sua volta Lesnar colp\u00ec Goldberg con la \"F-5\" e ottenne anch'egli un conto due. Successivamente, Goldberg contrattacc\u00f2 Lesnar con un'altra spear e il \"Jackhammer\" per la vittoria. Dopo il match, Lesnar rispose mostrando il dito medio al pubblico e Austin. Austin colp\u00ec sia Lesnar che Goldberg con la \"Stone Cold Stunner\" e celebr\u00f2 nel ring.\nIl match segu\u00ec fu il secondo Fatal 4-Way Tag Team match della serata, stavolta per il WWE Tag Team Championship, tra la coppia campione formata da Rikishi e Scotty 2 Hotty, gli APA (Bradshaw e Faarooq), i Basham Brothers (Doug e Danny) e il The World's Greatest Tag Team (Charlie Haas e Shelton Benjamin). Rikishi e Scotty mantennero il titolo dopo lo schienamento di Rikishi su Doug Basham preceduto da un Banzai Drop.\nIl nono match fu l'Hair vs. Title match per il Women's Championship tra la campionessa Victoria e Molly Holly. Victoria contrattacc\u00f2 un tentativo di \"Widow's Peak\" in un backslide pin per vincere il match e mantenere il Women's Championship. Molly Holly cerc\u00f2 di andare nel backstage ma venne fermata da Victoria, la quale le rase la testa.\nMatch principali.\nIl primo match principale della serata, fu quello valevole per il WWE Championship tra il campione Eddie Guerrero e lo sfidante Kurt Angle. Guerrero esegu\u00ec una DDT e il \"Frog splash\" su Angle, che gli valse un conto di due; Angle applic\u00f2 poi l\"'Ankle lock\" ma Guerrero riusc\u00ec a liberarsi dalla presa rotolando e fece finire Angle fuori dal ring perdendo uno stivale. Angle torn\u00f2 nel ring e tent\u00f2 di applicare la presa ancora una volta e Guerrero si liber\u00f2 e lo schien\u00f2 con un \"roll-up\" per vincere il match e mantenere il titolo.\nL'undicesimo match fu la sfida interpromozionale tra The Undertaker (appartenente al roster di \"SmackDown!\") e Kane (appartenente al roster di \"Raw\"). Dopo la sua entrata, Kane guard\u00f2 verso la rampa d'ingresso dicendo: \"You're not coming back tonight. You're not coming back, I buried you alive.\" (\"Non tornerai stasera. Non tornerai, ti ho sepolto vivo.\") Dopo ci\u00f2, le luci si spensero e Paul Bearer, ex manager di The Undertaker e padre di Kane nella storyline, esclam\u00f2 \"oh yes!\" (\"oh si!\"). Bearer port\u00f2 con s\u00e9 l'urna e guid\u00f2 un gruppo di druidi, che cantarono e portarono delle torce. Dopo aver composto la loro formazione in cima alla rampa d'ingresso, Bearer cammin\u00f2 fino a bordo ring e si gir\u00f2 verso Kane esclamando \"my son...you're no son of mine.\" (\"figliolo...non sei mio figlio\"). Bearer si volt\u00f2 poi verso la rampa d'ingresso e alz\u00f2 l'urna. The Undertaker entr\u00f2 nell'arena come \"Deadman\", indossando un lungo mantello nero e cappello. Prima dell'inizio del match, un Kane visibilmente scioccato, inizi\u00f2 a urlare verso The Undertaker, esclamando \"I killed you!\" (\"Ti ho ucciso\"), \"I buried you alive\" (\"Ti ho sepolto vivo\") e \"You're not real\" (\"Non sei vero\"), mentre The Undertaker continu\u00f2 a guardarlo. Kane si avvicino lentamente a The Undertaker per toccarlo, che in tutta risposta lo colp\u00ec con una serie di pugni e il match inizi\u00f2. I due continuarono a combattere fino all'esecuzione della \"Chokeslam\" da parte di Kane su The Undertaker. Undertaker esegu\u00ec una Chokeslam e il \"Tombstone Piledriver\" vincendo il match e rimanere imbattuto a WrestleMania con un record di 12-0.\nIl \"main event\", fu il Triple Threat match per il World Heavyweight Championship tra il campione Triple H, Chris Benoit e Shawn Michaels. Benoit prese presto il controllo del match dopo aver applicato la \"Crippler Crossface\" su Michaels. Mentre Michaels era sottomesso alla presa, Triple H intervenne attaccando sia Benoit che Michaels. Triple H e Michaels eseguirono un suplex ai danni di Benoit sul tavolo dei commentatori. Successivamente, i due continuarono a combattere fino all'esecuzione del \"Pedigree\" su Michaels e tent\u00f2 lo schienamento, interrotto da Benoit. Michaels tent\u00f2 di colpire Benoit con la \"Sweet Chin Music\", ma quest'ultimo la contrattacc\u00f2 gettandolo fuori dal ring. Triple H tent\u00f2 l'esecuzione del Pedigree su Benoit, che fu trasformata nella Crippler Crossface, la quale costrinse Triple H alla resa e Benoit vinse il titolo. Dopo il match, Eddie Guerrero arriv\u00f2 sul ring e abbracci\u00f2 Benoit chiudendo l'evento.\nConseguenze.\nNonostante gli sforzi della WWE nel promuovere la sfida tra Brock Lesnar e Goldberg, alcuni critici espressero il loro disappunto riguardo al match, molti fan all'interno del Madison Square Garden fischiarono entrambi i wrestler e acclamarono solo Steve Austin, in quanto sia Lesnar che Goldberg avrebbero abbandonato la WWE dopo WrestleMania, Goldberg non rinnov\u00f2 il contratto, e Lesnar decise di giocare nella NFL. Goldberg torn\u00f2 in WWE nel 2016 e riaccese la rivalit\u00e0 con Lesnar. I due si affrontarono alle Survivor Series, dove Goldberg sconfisse Lesnar dopo l'esecuzione di due spear e il \"Jackhammer\" in un 1 minuto e 26 secondi. L'ultimo match tra i due si svolse a WrestleMania 33, dove Lesnar sconfisse Goldberg per vincere l'Universal Championship e concludere la rivalit\u00e0.\nA Backlash, in origine il \"main event\" fu tra Chris Benoit e Shawn Michaels per il World Heavyweight Championship. Triple H sembr\u00f2 essere fuori da giochi a causa del \"\" che si svolse otto giorni dopo WrestleMania per essere spostato a \"SmackDown!\". Subito dopo il draft, Triple H torn\u00f2 a \"Raw\", e il 29 marzo chiese che il match a Backlash fosse tra lui e Benoit per il World Heavyweight Championship. Il \"general manager\" di \"Raw\" Eric Bischoff piacque l'idea del match, ma concluse dicendo di avere promesso a Michaels un'opportunit\u00e0 per il titolo mondiale a Backlash. Per risolvere il problema, Bischoff organizz\u00f2 un triple threat match tra Benoit, Michaels e Triple H come main event di Backlash. A Backlash, Benoit vinse il match dopo aver costretto Michaels a cedere alla \"Sharpshooter\". Benoit mantenne il titolo fino ad agosto, perdendolo contro Randy Orton a SummerSlam.\nLa rivalit\u00e0 tra Kurt Angle e Eddie Guerrero continu\u00f2. Dopo WrestleMania, Angle sub\u00ec un'operazione al collo e rest\u00f2 per un po' fuori dalle scene. Per coprire ci\u00f2 in storyline, Angle fu nominato general manager di \"SmackDown!\" dopo che il general manager precedente Paul Heyman venne spostato a \"Raw\" e non decise di lavorare con il suo rivale Eric Bischoff. Il 15 aprile nella storyline, i legittimi problemi al collo di Angle si aggravarono, in seguito a una \"Chokeslam\" di Big Show su Angle da un'altezza di 7 metri che lo paralizz\u00f2 e lo costrinse alla sedia a rotelle. Big Show era infatti arrabbiato con Angle dopo che quest'ultimo gli aveva fatto affrontare Eddie Guerrero con la promessa che se non avesse vinto si sarebbe ritirato dalla WWE. Quando Show perse contro Guerrero, se la prese dunque con Angle, causandogli un infortunio (sempre secondo la storyline) e costringendolo su una sedia a rotelle. Guerrero mantenne il titolo mondiale WWE sino a fine giugno quando dovette difendere la sua cintura a The Great American Bash, contro John \"Bradshaw\" Layfield in un Texas Bullrope match. Il match venne vinto inizialmente da Guerrero, ma Angle cambi\u00f2 l'esito del match e diede la vittoria a JBL. Poco dopo The Great American Bash, Angle interfer\u00ec in un match di Guerrero sotto le spoglie di un wrestler mascherato chiamato \"El Gran Luchador\", per poi essere smascherato dallo stesso Guerrero. Nella puntata di \"SmackDown!\" del 22 luglio, il \"chairman\" della WWE Vince McMahon si confront\u00f2 con Angle, il quale continu\u00f2 a usare le stampelle e la sedia a rotelle, chiedendo le sue dimissioni per aver finto il suo infortunio. Angle rifiut\u00f2 di dare le dimmissioni e McMahon lo licenzi\u00f2 e lo attacc\u00f2 con una stampella. McMahon vide Angle completamente in forma in quanto riusc\u00ec a schivare il suo attacco, lo riassunse come wrestler e gli ordin\u00f2 di affrontare Guerrero a SummerSlam. All'evento, Angle sconfisse Guerrero dopo averlo costretto a cedere all\"'Ankle Lock\". Alle Survivor Series, la loro rivalit\u00e0 si concluse in un four-on-four traditional survivor series tag team match con il team di Guerrero (composto da Guerrero, Big Show, Rob Van Dam e John Cena) che sconfisse il team di Angle (composto da Angle, Luther Reigns, Mark Jindrak e Carlito).\nDopo WrestleMania XX, Trish Stratus form\u00f2 un team con Christian e perse contro Chris Jericho in un handicap match a Backlash. Nella divisione delle Divas, Victoria sconfisse Lita mantenendo il Women's Championship nello stesso evento. L'alleanza tra Torrie Wilson e Sable si concluse quando quest'ultima compi\u00e9 un turn \"heel\" e inizi\u00f2 una breve rivalit\u00e0 con la Wilson.\nCactus Jack e Randy Orton continuarono la loro rivalit\u00e0 fino a Backlash in un hardcore match per l'Intercontinental Championship, dove Orton lo sconfisse dopo l'esecuzione dell\"'RKO\".\nDopo WrestleMania, le strade di Kane e The Undertaker si separarono. Prima della fine dell'anno, entrambi ricevettero un'opportunit\u00e0 titolata per il titolo mondiale del loro roster; Kane affront\u00f2 Chris Benoit per il World Heavyweight Championship a Bad Blood mentre The Undertaker affront\u00f2 JBL per il WWE Championship pi\u00f9 volte, l'ultima opportunit\u00e0 la ebbe a Armageddon. Kane spese il resto dell'anno iniziando una rivalit\u00e0 con Matt Hardy, che port\u00f2 al debutto di Gene Snitsky e inizi\u00f2 una faida con quest'ultimo.\nRecensioni.\nWrestleMania XX ricevette critiche positive. Robert Leighty, Jr. di 411mania diede all'evento un voto complessivo di 7.3 e not\u00f2 che \"Questo \u00e8 uno show molto lungo con molti riempitivi per coinvolgere pi\u00f9 persone possibili. I due incontri per i titoli mondiali sono stati fantastici e l'Handicap match \u00e8 stato incredibile. Ti imbatti in un match forte come quello tra Chris Jericho e Christian, in un'unica risposta del pubblico a Goldberg e Brock Lesnar e hai una WrestleMania forte, non la pi\u00f9 grande di sempre ma un buono show\".\nIl Triple Threat match per il World Heavyweight Championship tra Shawn Michaels, Chris Benoit e Triple H ricevette critiche entusiastiche e fu definito da molti siti come uno dei pi\u00f9 grandi match di wrestling di tutti i tempi. Robert Leighty, Jr. di 411mania descrisse l'incontro come \"Il pi\u00f9 grande Triple Threat match nella storia del wrestling professionistico\"."}
{"id": "1590186", "revid": "287204", "url": "https://it.wikipedia.org/wiki?curid=1590186", "title": "Grolier", "text": "Grolier \u00e8 una casa editrice statunitense fondata da Walter M. Jackson, all'epoca partner di Horace Everett Hooper nella pubblicazione della X edizione dell\"Encyclop\u00e6dia Britannica\" e nello sviluppo della XI edizione. Si dissoci\u00f2 da Hooper nel 1908-1909 dopo un contenzioso legale, a seguito del fallimento per il controllo dell\"Enciclopedia Britannica\" da Hooper; Jackson fond\u00f2 la Grolier Society, specializzata nella pubblicazione di edizioni rare. La societ\u00e0 fu rinominata in Grolier Club; tale club venne fondato nel 1884 a Boston per promuovere la diffusione del libro. Il nome si rifaceva a Jean Grolier, un importante collezionista di libri francese. Dopo le vicende legali con Hooper, Grolier acquis\u00ec il diritto a pubblicare la britannica \"Children's Encyclopaedia\" con il nome \"Book of Knowledge\". La societ\u00e0 fu registrata come organizzazione commerciale nel 1936 con il nome Grolier Society, Inc. e poi il nome cambi\u00f2 definitivamente in Grolier Incorporated nel 1960. Nel 1969 i propri prodotti erano venduti in 40 paesi. Nel 1980 divent\u00f2 \"leader\" mondiale nella distribuzione di enciclopedie popolari, soddisfacendo sia il mercato \"consumer\" che quello \"business\" (in Italia distribuiva \"Europages\"). \n\u00c8 stata la prima casa editrice ad interagire con i propri clienti mettendo loro a disposizione un servizio di consulenza \"a consumo\" fruibile a mezzo posta, cos\u00ec da poter ottenere risposte da esperti. Ha realizzato, prima nel mondo, prodotti editoriali su CD-ROM e libri di didattica collaborando con grandi gruppi come Disney. \u00c8 stata la prima in Italia a produrre prodotti multimediali per \"cons\u00f2le\" Commodore CDTV e Philips CD-i. \nNel 1988 Hachette (Gruppo Lagard\u00e8re), che gi\u00e0 possedeva un 5% del capitale azionario di Grolier, lanci\u00f2 un'OPA per conseguire il pieno controllo della societ\u00e0 statunitense. A seguito di questa acquisizione, la societ\u00e0 in Italia prese il nome di Grolier Hachette International S.p.A., con sede a Milano.\nNel 1997 Hachette cede i diritti all'editore Federico Motta diventando cos\u00ec Grolier Italia S.p.A.\nNel 1998 Grolier Italia lancia la prima banca dati interattiva in Internet fruibile con una \"cons\u00f2le\" collegata alla TV. Nel 2008 Grolier Italia lancia il \"Progetto Archimedia\". Nel 2009 il \"Progetto Archimedia\" diventa fruibile anche in mobilit\u00e0. Grolier aveva un giro di affari internazionale di 100 milioni di dollari principalmente in Gran Bretagna, Canada e Asia. Il 1\u00ba maggio 2000 il gruppo francese Lagard\u00e8re SCA, proprietario di Grolier, la vendette alla Scholastic Corporation per 400 milioni di dollari. Grolier ebbe nel 1999 un fatturato di 450 milioni di dollari ed un utile di circa 45 milioni, con un fatturato Internet di 4,5 milioni di dollari."}
{"id": "1590191", "revid": "36426", "url": "https://it.wikipedia.org/wiki?curid=1590191", "title": "Sindrome della tripla X", "text": "La sindrome della tripla X, nota anche come trisomia X, sindrome XXX, 47,XXX aneuploidia, \u00e8 una trisomia XXX dei cromosomi sessuali, ovvero la presenza di una copia eccedente del cromosoma X nelle cellule della femmina, causata dalla loro non disgiunzione durante l'anafase I o II del processo meiotico. Sono comunque presenti due corpi di Barr.\nPu\u00f2 anche verificarsi una forma a mosaico se solo una parte delle cellule del corpo contengono i tre cromosomi X mentre le restanti ne hanno solo due. La misura in cui una donna sar\u00e0 influenzata dalla condizione dipender\u00e0 dalla percentuale di cellule con XXX e XX. La trisomia X si verifica circa una volta ogni 1.000 nascite femminili. Diversamente da altre condizioni cromosomiche (come la sindrome di Down), solitamente non vi \u00e8 differenza distinguibile ad occhio nudo tra le donne affette dalla condizione e il resto della popolazione femminile.\nLe persone con questa aneuploidia sono conosciute anche con il nome di \"superfemmine\", ma l'uso di questo termine \u00e8 stato criticato e sconsigliato.\nEpidemiologia e storia.\n\u00c8 stata diagnosticata per la prima volta da Jacobs tra il 1960 e il 1984. Tale cariotipo si riscontra in circa 1 su 1000 femmine nate.\nManifestazioni cliniche.\nAlla nascita le neonate non manifestano segni clinici particolari che permettono di sospettare la sindrome eccezione fatta per una lieve prevalenza delle malformazioni genito-urinarie. In et\u00e0 prescolare, nel 70% dei casi, pu\u00f2 essere evidente un disturbo del linguaggio legato alla disprassia motoria (incoordinazione dei muscoli fonatori), ma non alla comprensione dei vocaboli. Quasi il 50% delle bambine con trisomia X presenta una statura superiore al 90\u00b0 percentile, dovuta primariamente ad un'aumentata lunghezza degli arti inferiori, ed un BMI index lievemente inferiore alla media. Nell'et\u00e0 adulta le donne con tripla X mostrano un buon inserimento sociale, il quoziente intellettivo \u00e8 nella norma.\nCause.\nLa sindrome della tripla X non \u00e8 ereditaria; solitamente si verifica come un evento durante la formazione delle cellule riproduttive (ovulo e spermatozoi). Un errore nella divisione cellulare, chiamato non-disgiunzione, pu\u00f2 andare a formare delle cellule riproduttive con cromosomi in pi\u00f9. Ad esempio, una cella ovocita o uno spermatozoo pu\u00f2 ottenere una copia ulteriore del cromosoma X a causa della non-disgiunzione. Se una di queste cellule contribuisce alla composizione genetica di un bambino, esso avr\u00e0 un cromosoma X supplementare in ciascuna delle sue cellule. In alcuni casi, la trisomia X si verifica durante la divisione cellulare nello sviluppo embrionale precoce.\nAlcune femmine con sindrome tripla X hanno un cromosoma X in pi\u00f9 in solo in alcune delle loro cellule. Questi casi sono chiamati mosaicismi 46,XX/47,XXX.\nDiagnosi.\nNella stragrande maggioranza delle donne con la sindrome della tripla X, la condizione non viene mai diagnosticata, se non vengono sottoposte a test per altre ragioni mediche nel corso della loro vita. La sindrome pu\u00f2 essere diagnosticata da un esame del sangue in grado di esaminare i cromosomi di una persona (cariotipo).\nLa sindrome pu\u00f2 essere diagnosticata in periodo prenatale attraverso l'amniocentesi o il prelievo dei villi coriali. In Danimarca, tra il 1970 e il 1984, il 76% delle gravidanze i cui feti avevano avuto una diagnosi prenatale di tripla X, sono state interrotte. Tra 1985-1987, questo dato \u00e8 sceso al 56%; grazie ad una migliore informazione, il numero di aborti \u00e8 diminuito. Nei Paesi Bassi, tra il 1991 e il 2000, il 33% (18/54) delle coppie che avevano avuto, per loro figlio, una diagnosi prenatale di 47,XXX ha scelto di abortire. Se verranno fornite informazioni equilibrate ai futuri genitori, l'incidenza dell'interruzione volontaria di gravidanza potr\u00e0 diminuire."}
{"id": "1590192", "revid": "287204", "url": "https://it.wikipedia.org/wiki?curid=1590192", "title": "Lolla di riso", "text": ""}
{"id": "1590195", "revid": "767487", "url": "https://it.wikipedia.org/wiki?curid=1590195", "title": "The Number of the Beast (2005)", "text": "Il 3 gennaio 2005 la casa discografica EMI ha pubblicato il singolo \"The Number of the Beast\" degli Iron Maiden in tre nuove versioni: un Enhanced CD contenente tre canzoni e due video, un vinile 7\" colorato con allegato un poster e un vinile 12\" in versione picture-disc."}
{"id": "1590198", "revid": "2208340", "url": "https://it.wikipedia.org/wiki?curid=1590198", "title": "Ishikawa Goemon", "text": "Biografia.\nSi hanno poche informazioni circa la vita di Ishikawa Goemon, che \u00e8 diventato oggi una figura simbolo del folklore giapponese. \u00c8 stato ucciso, bruciato nell'olio bollente, per aver tentato di uccidere Toyotomi Hideyoshi.\nIn una delle tante versioni della leggenda, Ishikawa attent\u00f2 alla vita di Toyotomi per vendicare la morte della moglie e la cattura di suo figlio, Gobei. Quando entr\u00f2 nella stanza di Toyotomi, per\u00f2, provoc\u00f2 un rumore che svegli\u00f2 le guardie e venne cos\u00ec catturato. Fu condannato a morte con il giovane figlio, che riusc\u00ec per\u00f2 a salvarsi, poich\u00e9 il padre lo tenne sopra il livello dell'olio bollente.\nIn un'altra versione, Ishikawa voleva uccidere Toyotomi perch\u00e9 era un despota. Quando entr\u00f2 nella stanza di Toyotomi, venne scoperto grazie ad un incensiere mistico. Venne giustiziato tramite bollitura a morte il 24 agosto 1594, con l'intera famiglia."}
{"id": "1590201", "revid": "1573940", "url": "https://it.wikipedia.org/wiki?curid=1590201", "title": "Spinepeira schlingeri", "text": "Spinepeira schlingeri \u00e8 un ragno appartenente alla famiglia Araneidae.\n\u00c8 l'unica specie nota del genere Spinepeira.\nEtimologia.\nIl nome deriva dal latino \"spina\", che significa \"spina, aculeo\" e dal nome dell'ex-genere \"Epeira\", a sua volta proveniente dal greco ', \"ep\u00ec\", cio\u00e8 \"sopra\" e ', \u00e8irein, cio\u00e8 intrecciare.\nDistribuzione.\nL'unica specie oggi nota di questo genere \u00e8 stata rinvenuta in una localit\u00e0 peruviana della Regione di Hu\u00e1nuco; \u00e8 da ritenersi un endemismo.\nTassonomia.\nDal 1995 non sono stati esaminati altri esemplari, n\u00e9 sono state descritte sottospecie al 2013."}
{"id": "1590203", "revid": "1632387", "url": "https://it.wikipedia.org/wiki?curid=1590203", "title": "Amarok (gruppo musicale spagnolo)", "text": "Gli Amarok (\"lupo\" in lingua inuit) sono un gruppo rock progressivo spagnolo.\nIl progetto nasce nel 1990 ad opera di Robert Santamaria (compositore e polistrumentista) e Lidia Cer\u00f3n (cantante).\nFormazione.\nIl gruppo \u00e8 formato da: "}
{"id": "1590204", "revid": "1543377", "url": "https://it.wikipedia.org/wiki?curid=1590204", "title": "Free Collars Kingdom", "text": " \u00e8 un manga di Takuya Fujima, pubblicato dalla K\u014ddansha in tre \"tank\u014dbon\" e poi dalla Ichijinsha in due nel 2003. In Italia, \u00e8 stato pubblicato dalla Star Comics nel 2006. Protagonisti del manga sono i gatti, che possiedono una forma antropomorfa celata agli umani; inoltre, ognuno di loro ha una tecnica particolare che usa in battaglia.\nTrama.\nSian \u00e8 un gatto che vive nel quartiere di Tokyo Ikebukuro est, nel condominio Nyan Nyan's Mansion (Nyan-Man), insieme al suo padroncino Kokoro e ai suoi genitori umani; quando per\u00f2 il ragazzo deve andare in ospedale, Sian viene abbandonato in cantina. Qui scopre che il seminterrato \u00e8 in realt\u00e0 la base dei \"Free Collars\", un gruppo di gatti randagi che, dopo essere stati abbandonati, hanno deciso volontariamente di vivere senza gli umani. Sian decide di unirsi a loro nella lotta per il territorio contro Siam, una gatta che, dopo aver conquistato Ikebukuro ovest, vuole ora espandersi ad est, conquistando il Nyan-Man, base del leggendario gatto Wild Cat e luogo nel quale sembra sia nascosto il Wild Collar, un collare in grado di sottomettere i propri seguaci."}
{"id": "1590205", "revid": "404449", "url": "https://it.wikipedia.org/wiki?curid=1590205", "title": "Rodolfo Jannaccone", "text": "Biografia.\nHa conseguito la laurea in giurisprudenza all'Universit\u00e0 degli Studi di Pavia nel 1964. Incaricato di politica economica presso l'Universit\u00e0 degli Studi di Trieste nel 1972, nel 1982 divenne professore associato di economia politica presso l'Universit\u00e0 di Pavia. Nel 1990 e 1991 \u00e8 stato docente di economia e politica industriale presso l'Universit\u00e0 degli Studi di Milano.\nConsigliere comunale a Pavia, nel giugno 1993 venne eletto sindaco della citt\u00e0, con una giunta leghista, e ricopr\u00ec la carica fino al 1995, quando fu sfiduciato con due anni di anticipo dal consiglio comunale.\nDal 1993 al 1995 ha fatto parte del consiglio direttivo dell'ANCI ed \u00e8 stato membro del Comitato delle Regioni a Bruxelles dal 1994 al 1998. Ha ricoperto numerosi incarichi, a carattere regionale e nazionale, in Fondazione Agnelli, Fondazione IBM, ISTAT, Censis, Istituto Guglielmo Tagliacarne. \u00c8 autore di alcune curatele, traduzioni e pubblicazioni sul mercato del lavoro e risorse umane."}
{"id": "1590206", "revid": "287204", "url": "https://it.wikipedia.org/wiki?curid=1590206", "title": "Pallacanestro Femminile Umbertide", "text": "L'Associazione sportiva Dilettantistica Pallacanestro Femminile Umbertide \u00e8 la societ\u00e0 di pallacanestro femminile di Umbertide, in provincia di Perugia.\n\u00c8 nata dalla scissione del Basket Fratta Umbertide, che \u00e8 stato fondato nel 1964, con lo scopo di diffondere la pallacanestro tra i giovani, rilanciando un'attivit\u00e0 che ad Umbertide aveva avuto cultori gi\u00e0 sul finire degli anni '20.\nStoria.\nIl Basket Club Fratta Women.\nLa squadra femminile, dopo la vittoria del Girone C di Serie B d'Eccellenza nel 2004-05, disputa tre stagioni in Serie A2 ad alto livello. Al termine della regular season 2006-2007 giunge prima classificata nel girone sud. Nei play-off batte Livorno per 2-0, ma viene eliminata in semifinale da Pozzuoli che batte la Liomatic Umbertide per 2-1. Nel 2007-2008 il Basket Fratta giunge quarto al termine della stagione regolare, ultimo posto valido per disputare i playoff. Nella prima fase incontra l'Ancona Basket battendolo nella serie per 2-0. Nella fase finale incontra la Pallacanestro CUS Chieti e vincendo anche questa serie per 2-0 ottiene il diritto di disputare la Serie A1.\nLa nascita della Pallacanestro Femminile Umbertide.\nIn seguito alla promozione, la Federazione autorizza la scissione del Basket Club Fratta (ovvero permette di separare l'attivit\u00e0 maschile da quella femminile in due diverse societ\u00e0): nasce cos\u00ec l'A.S.D. Pallacanestro Femminile Umbertide.\nNel 2008-09, la Liomatic Umbertide deve salvarsi attraverso i play-out perch\u00e9 si classifica al decimo posto al termine della stagione regolare. Con la vittoria per 2-0 sul Banco di Sicilia Ribera, le umbre si salvano gi\u00e0 al primo turno. Nel 2010-2011 la Liomatic Umbertide approda alle FinalFour di Coppa Italia e in finale perde con il Famila Schio. In campionato invece viene sconfitta sempre da Schio in semifinale scudetto. La stagione 2011-2012 \u00e8 aperta dalla Supercoppa ancora contro il Famila Schio, e la squadra umbertidese perde ancora.\nLa stagione 2011-12 sembra essere quella giusta per portare a casa lo scudetto. Durante il girone di andata, le umbertidesi ottengono 9 vittorie in 11 partite, perdendo solo contro il Famila Schio e il Cras Taranto (le squadre che si contenderanno finale di Coppa Italia e Finale scudetto); al ritorno per\u00f2 una serie di sconfitte fa precipitare la squadra al quinto posto in classifica. I play-off vengono ricordati come i peggiori mai disputati, con due sconfitte subite contro Lucca nei quarti di finale.\nNella stagione 2012-13, con il nuovo sponsor Acqua&amp;Sapone, la squadra giunge quinta in regular season. Nei quarti di finale scudetto batte Taranto per 2-0, in semifinale perde contro Schio per 3-0.\nLa stagione 2013-14 vede il ritorno in bianco-azzurro Chiara Consolini, questa volta in veste di capitano. Le umbertidesi, dopo essere giunte terze in regular season, ai quarti di finale play-off battono Parma 2-1, ma in semifinale vengono battute dalla neopromossa-rivelazione Ragusa per 3-1. \nNel corso della stagione 2014-15, la squadra umbertidese si qualifica per la quinta volta consecutiva alle Final Four di Coppa Italia, la sede scelta \u00e8 il PalaEvangelisti di Perugia. Il 21 febbraio le bianco-azzurre vengono battute in semifinale per 83-46 da Schio, che si prende la rivincita della sconfitta subita in campionato per 83-66 a dicembre.\nTerminata la regular season al quinto posto, la squadra di coach Serventi \u00e8 sconfitta da Venezia ai quarti di finale play-off per 2-1.\nLa stagione 2015-2016 inizia con numerose incognite. Unico obiettivo, la salvezza. All'opening day la PFU subisce una pesante sconfitta dalla Gesam Gas Lucca. La squadra per\u00f2 non si d\u00e0 per vinta e dopo neanche un mese compie la prima impresa contro la Virtus Eirene Ragusa il 1 Novembre 2015 ad Umbertide. Dopo altre 4 vittorie consecutive la squadra umbra raggiunge il quinto posto in classifica. A dicembre per\u00f2 inizia un periodo negativo, concluso con la vittoria contro la Fixi Piramis Torino. La Pallacanestro Femminile Umbertide \u00e8 ormai la squadra pi\u00f9 giovane del campionato dal 1990, con un'et\u00e0 media di 20,1 anni. Al termine della stagione la compagine umbertidese ottiene il settimo posto in classifica a quota 24 punti; ai playoff \u00e8 sconfitta dalla Givova Battipaglia. Lorenzo Serventi \u00e8 nominato da Basketinside.com miglior allenatore della serie A1.\nLa stagione 2016-2017 \u00e8 la nona consecutiva in A1 per la societ\u00e0 umbertidese. Il roster ha sempre un'et\u00e0 media bassa. Una delle partite che verr\u00e0 ricordata di pi\u00f9 \u00e8 quella di Broni del 4 dicembre 2016, vinta all'ultimo secondo con un buzzer-beater di Antiesha Brown.\nA febbraio la squadra raggiunge l'obiettivo salvezza.\nLa stagione successiva la Pallacanestro Umbertide rinuncia ad iscriversi alla Serie A1, e si auto retrocede in Serie A2.\nDopo la rinuncia alla massima serie, la squadra viene rinnovata e vengono confermate le giovani Federica Giudice, Giorgia Paolocci e Chiara Fusco. Al posto di coach Serventi, che lascia Umbertide dopo nove anni, ritorna Alessandro Contu, che aveva portato la squadra bianco-azzurra in A1 nel 2008. La stagione non parte bene e la squadra umbertidese raccoglie solo sei punti all'andata. Da febbraio 2018 avviene l'exploit e la PFU riesce a crescere e compiere diverse imprese contro Faenza, Campobasso e La Spezia. Alla fine la squadra si salver\u00e0 con 22 punti in classifica.\nDurante l'estate 2018-2019, vengono confermate solo Federica Giudice, che diventa capitano, e Giorgia Paolocci. Confermato coach Contu, che viene affiancato dagli umbertidesi Michele Crispoltoni e Simone Tosti in qualit\u00e0 di assistenti allenatori.\nLa stagione parte bene, nonostante la giovane et\u00e0 della squadra, Giudice e compagne riescono a collezionare 16 punti alla pausa natalizia. Da ricordare le due imprese consecutive, in casa contro Palermo ed in trasferta a San Giovanni Valdarno. Questi risultati portano la PF Umbertide ad essere la sorpresa del girone sud di serie A2.\nIl 6 gennaio 2019, La Bottega del Tartufo Umbertide diventa la prima squadra a battere la capolista Campobasso, proveniente da 13 vittorie consecutive. Il 7 aprile le ragazze di Contu battono Bologna ed il 24 aprile nuovamente Campobasso, questa volta in Molise. Le umbertidesi concludono la stagione regolare con 38 punti in classifica al sesto posto a pari merito con San Giovanni Valdarno. Nei playoff sono eliminate dal Campobasso.\nLa societ\u00e0 maschile.\nLa squadra maschile milita in Serie C regionale. Nel 2010-2011 disputa dopo ripescaggio il campionato Serie B Dilettanti, poi torna in quinta divisione.\nAttualmente disputa il campionato di serie C Silver.\nTifoseria.\nLa cittadina di Umbertide ha sempre avuto un gran numero di sostenitori della pallacanestro. Nel 2004 si sono costituiti i Supporters Fratta 2004, mentre negli anni successivi \u00e8 nato il famoso Gruppo 'N'Diamo. Nel 2015 avviene un altro gemellaggio, questa volta con i Sirmaniaci, tifosi della pallavolo maschile Sir Safety Perugia.\nMascotte.\nLa mascotte della squadra \u00e8 Estrosa."}
{"id": "1590207", "revid": "1305772", "url": "https://it.wikipedia.org/wiki?curid=1590207", "title": "Elephantulus rufescens", "text": "Il macroscelide rossastro o toporagno elefante dagli occhiali (\"Elephantulus rufescens \", Peters, 1878) \u00e8 un mammifero della famiglia dei Macroscelididae.\nDescrizione.\nLe zampe sono lunghe e sottili e quelle posteriori pi\u00f9 lunghe di quelle anteriori. Ha una pelliccia lunga e soffice che \u00e8 color sabbia o grigio sul lato dorsale e biancastro o grigio chiaro sul lato ventrale. lI muso \u00e8 lungo e mobile come in tutte le specie della famiglia. \u00c8 onnivoro, in quanto la sua dieta e prevalentemente composta da insetti ma \u00e8 anche solito brulicare. Ha occhi completamente neri e di medie dimensioni.\nBiologia.\nLa dieta consiste oltre a formiche e termiti, include prodotti vegetali come radici e bacche. L'attivit\u00e0 \u00e8 prevalentemente diurna, ma pu\u00f2 divenire notturna nella stagione calda o durante i pleniluni. \nFormano coppie monogame e territoriali.\nLa maturit\u00e0 sessuale \u00e8 raggiunta in 50 giorni. L'aspettativa di vita in natura \u00e8 tra un anno e un anno e mezzo, mentre in cattivit\u00e0 \u00e8 stata osservata una longevit\u00e0 di 3,5 anni.\nDistribuzione e habitat.\nVive in Africa. L'areale \u00e8 formato da due zone: una, nell'Africa meridionale, comprende la Namibia, la Provincia del Capo in Sudafrica e l'estremit\u00e0 meridionale del Botswana; l'altra, in Africa orientale, si estende dal Sudan del sudest e dalla Somalia nordorientale fino alla Tanzania. Gli habitat sono molto vari: dalla foresta tropicale al deserto.\nConservazione.\nLa \"IUCN red list\" include questa specie tra quelle a minimo rischio di estinzione."}
{"id": "1590208", "revid": "1573940", "url": "https://it.wikipedia.org/wiki?curid=1590208", "title": "Spintharidius", "text": "Spintharidius \u00e8 un genere di ragni appartenente alla famiglia Araneidae.\nEtimologia.\nIl nome deriva probabilmente dal greco , \"spinth\u00e8r\", cio\u00e8 \"scintilla, favilla\".\nDistribuzione.\nLe due specie oggi note di questo genere sono state rinvenute in America meridionale ed a Cuba.\nTassonomia.\nConsiderato sinonimo anteriore di \"Madrepeira\" , a seguito di uno studio approfondito dello stesso Levi (2008c) sugli esemplari tipo di \"Madrepeira amazonica\" .\nDal 2008 non sono stati esaminati esemplari di questo genere.\nA dicembre 2012, si compone di due specie:"}
{"id": "1590213", "revid": "647919", "url": "https://it.wikipedia.org/wiki?curid=1590213", "title": "Teatro romano (Ventimiglia)", "text": ""}
{"id": "1590222", "revid": "767487", "url": "https://it.wikipedia.org/wiki?curid=1590222", "title": "Superparamagnetismo", "text": "Il superparamagnetismo \u00e8 una forma di magnetismo tipica di nanoparticelle ferromagnetiche o ferrimagnetiche. In particelle sufficientemente piccole (di dimensioni confrontabili a quelle di un dominio magnetico del corrispondente materiale massivo), i momenti magnetici dei singoli atomi sono allineati. In questa situazione, la magnetizzazione pu\u00f2 cambiare casualmente verso per effetto della temperatura. Questo fenomeno avviene in materiali per i quali l'energia necessaria per l'inversione del momento magnetico delle particelle \u00e8 comparabile con l'energia termica del reticolo. Il tempo tipico tra due inversioni del momento magnetico \u00e8 detto tempo di rilassamento di N\u00e9el. In assenza di un campo magnetico esterno, quando il tempo impiegato per misurare la magnetizzazione delle nanoparticelle \u00e8 molto maggiore del tempo di rilassamento di N\u00e9el, la loro magnetizzazione appare essere in media zero: si dice che le nanoparticelle si trovano in uno stato superparamagnetico. In questo stato, un campo magnetico esterno pu\u00f2 magnetizzare le nanoparticelle, in modo simile a un materiale paramagnetico. Tuttavia, la loro suscettivit\u00e0 magnetica \u00e8 molto maggiore di quella dei materiali paramagnetici.\nAnalogie con il paramagnetismo.\nSi parla di paramagnetismo, la cui teoria fu sviluppata da Paul Langevin, quando si ha un insieme di atomi o molecole ciascuno dei quali possiede un momento di dipolo magnetico permanente. Un aggregato di tali oggetti in generale non detiene una magnetizzazione stabile perch\u00e9 disturbato continuamente dall'agitazione termica. Applicando un campo magnetico H ad un sistema di particelle del genere, essi si orienteranno seguendo il campo applicato H, ma una volta rimosso il campo esse torneranno ad essere un insieme \"magneticamente disordinato\".\nQuando si parla di superparamagnetismo ci si riferisce ad un insieme di oggetti tali per cui il singolo elemento non \u00e8 un solo atomo ma una regione compatta formata da un aggregato di 1000-100 000 atomi, ognuna delle quali possiede una propria magnetizzazione. Tuttavia l'insieme di questi oggetti (per esempio una dispersione di nanoparticelle) non possiede una magnetizzazione stabile perch\u00e9 disturbato continuamente dall'agitazione termica. Applicando un campo magnetico H a questo sistema, gli oggetti si orienteranno seguendo il campo applicato H, ma una volta rimosso il campo esse torneranno ad essere un insieme \"magneticamente disordinato\", con un comportamento analogo a quello di un paramagnete. \n\u00c8 tuttavia possibile che scendendo a basse temperature - poche decine di Kelvin - le particelle superparamagnetiche rimangano \"congelate magneticamente\". Se si applicasse un campo magnetico H al sistema, a queste temperature, si osserverebbe un comportamento ferromagnetico. La temperatura per la quale ci\u00f2 si verifica prende il nome di temperatura di bloccaggio.\nApplicazioni.\nIl superparamagnetismo trova applicazioni nei dispositivi spintronici (come gli hard disk dei computer) ultrasottili misti magneti/semiconduttori e nei ferrofluidi."}
{"id": "1590223", "revid": "88812", "url": "https://it.wikipedia.org/wiki?curid=1590223", "title": "Causalismo", "text": ""}
{"id": "1590227", "revid": "76963", "url": "https://it.wikipedia.org/wiki?curid=1590227", "title": "Jason Friedberg", "text": ""}
{"id": "1590231", "revid": "767487", "url": "https://it.wikipedia.org/wiki?curid=1590231", "title": "I Oughtta Give You a Shot in the Head for Making Me Live in This Dump", "text": "I Oughtta Give You a Shot in the Head for Making Me Live in This Dump \u00e8 l'album di debutto del gruppo Shivaree uscito nel 1999 per la Odeon Records, e contiene il singolo \"Goodnight Moon\". Il titolo si traduce \"Dovrei spaccarti la testa per avermi fatto vivere in questo schifo\"."}
{"id": "1590232", "revid": "580", "url": "https://it.wikipedia.org/wiki?curid=1590232", "title": "Sabba da Castiglione", "text": "Gli anni della formazione.\nNato a Milano da nobile famiglia, Sabba si form\u00f2 presso l'Universit\u00e0 degli Studi di Pavia, dove frequent\u00f2 gli studi di legge, filosofia e teologia. Dopo un breve soggiorno a Mantova, nel 1505, all'et\u00e0 di venticinque anni, decise di entrare nell'Ordine dei Cavalieri Gerosolimitani, del quale divenne presto vice procuratore generale. Fino al 1508 fu a Rodi, poi si trasfer\u00ec a Roma, dove coltiv\u00f2 il suo amore per l'arte e la letteratura. Decise poi di lasciare la capitale per allontanarsi da quel mondo corrotto e mondano e tra il 1515 e il 1519 si stabil\u00ec a Faenza, dove divenne commendatario della chiesa di Santa Maria Maddalena nel Borgo Durbecco: per questo ancora oggi l'edificio \u00e8 conosciuto come \"Chiesa della Commenda\".\nCommendatario a Faenza.\nNella citt\u00e0 romagnola si dedic\u00f2 allo studio, al mecenatismo e alle opere di assistenza. Acquist\u00f2 libri, fino ad organizzare una biblioteca con testi importanti e preziosi; raccolse sculture e altre opere d'arte; istitu\u00ec una scuola pubblica gratuita per bambini poveri; apr\u00ec un ospizio per pellegrini. Nel 1525 promosse il restauro del chiostro per offrire una sede ai cavalieri suoi confratelli. Nel 1533 imprezios\u00ec la chiesa a lui affidata facendo realizzare da Girolamo da Treviso il grande affresco del catino absidale con la \"Madonna in trono tra santa Maria Maddalena e santa Caterina d'Alessandria\". Un'altra pittura notevole che lui fece realizzare poco prima del 1554 \u00e8 l'affresco monocromo del forlivese Francesco Menzocchi: rappresenta lo stesso fra' Sabba ormai vecchio, presentato da san Giuseppe alla Vergine. Sotto questo affresco trova posto il sepolcro che poco tempo dopo accolse i resti mortali del commendatario; la lastra tombale presenta un'epigrafe latina da lui stesso composta.\nOpere.\nLa sua opera principale sono i \"Ricordi\", pubblicati nel 1554 a Venezia; il libro conobbe ben venticinque edizioni fino al 1613."}
{"id": "1590234", "revid": "110157", "url": "https://it.wikipedia.org/wiki?curid=1590234", "title": "Brookwell McNamara Entertainment", "text": "Brookwell McNamara Entertainment, Inc. \u00e8 una compagnia di produzione creata da Sean McNamara e David Brookwell. \u00c8 uno dei maggiori fornitori di produzione in outsourcing per Disney Channel e Nickelodeon, tra gli altri."}
{"id": "1590237", "revid": "767487", "url": "https://it.wikipedia.org/wiki?curid=1590237", "title": "Andr\u00e9 3000", "text": "Biografia.\nNato nel 1975 da Sharon Benjamin, madre single che lo cresce da sola ad Atlanta. Benjamin, con lo pseudonimo Andr\u00e9 3000 fonda assieme all'amico Big Boi il duo hip hop degli OutKast. Il duo, formato nel 1994, conosce la grande popolarit\u00e0 nel 2000 grazie all'album \"Stankonia\" ed al singolo \"Ms. Jackson\", successo bissato nel 2003 con l'album \"Speakerboxxx/The Love Below\", che propone una miscela perfetta tra hip hop, R&amp;B, funk e jazz, e trascinato dal singolo \"Hey Ya!\".\nParallelamente alla carriera da musicista e cantautore, inizia a lavorare come attore debuttando nel film del 2003 \"Hollywood Homicide\". Successivamente partecipa ai film \"Be Cool\" di F. Gary Gray, \"Four Brothers - Quattro fratelli\" di John Singleton e \"Revolver\" di Guy Ritchie. Nel 2006 \u00e8 protagonista di \"Idlewild\", film musicale di cui ha curato anche la colonna sonora realizzando un album omonimo. Sempre nel 2006 crea la serie animata intitolata \"Class of 3000\" e presta la voce al personaggio di Sunny Bridges. Nel 2013 interpreta Jimi Hendrix nel film \"\".\nDopo un lungo periodo di silenzio, il 13 maggio 2018 torna con l'EP \"Look Ma No Hands\", composto da due tracce (una in collaborazione con James Blake) e pubblicato in occasione della Festa della mamma.\nVita privata.\nAndr\u00e9 ha avuto una lunga relazione con la cantante Erykah Badu, con la quale ha avuto un figlio, Seven Sirius Benjamin, nato nel 1997.\nPseudonimi.\nAndr\u00e9 3000 \u00e8 conosciuto anche con altri pseudonimi:\nDoppiatori italiani.\nCome doppiatore \u00e8 sostituito da:"}
{"id": "1590238", "revid": "767487", "url": "https://it.wikipedia.org/wiki?curid=1590238", "title": "Rough Dreams", "text": "Rough Dreams \u00e8 il secondo album del gruppo Shivaree uscito nel 2002."}
{"id": "1590239", "revid": "12290", "url": "https://it.wikipedia.org/wiki?curid=1590239", "title": "Andr\u00e9 Benjamin", "text": ""}
{"id": "1590240", "revid": "1935652", "url": "https://it.wikipedia.org/wiki?curid=1590240", "title": "Villa Greppi-Gonzaga", "text": "Villa Gonzaga, situata a Olgiate Olona in via Luigia Greppi, \u00e8 un edificio risalente alla prima met\u00e0 dell'Ottocento.\nStoria.\nSorse sull'area di una villa seicentesca di dimensioni molto pi\u00f9 ridotte, abitata da un certo conte Quirici; pass\u00f2 poi ai baroni Castelli che la tennero fino al 1820, quando divenne propriet\u00e0 del conte Alessandro Greppi. Mor\u00ec dopo essersi affermato nel campo dell'arte e lasci\u00f2 i suoi beni in eredit\u00e0 alla moglie Isaura Saulx Tavanes. Quest'ultima, rimasta vedova, si diede da fare per soddisfare due suoi grandi ideali: l'educazione dei tre figli e la ricostruzione della villa di Olgiate Olona.\nIsaura ottenne, grazie alle modifiche, aggiunte e costruzioni ex novo operate intorno al vecchio fabbricato, un vero e proprio palazzo dalle forme classiche con sontuose e vaste adiacenze, in cui risaltava lo stile francese dell'epoca.\nVolle un parco che inquadr\u00f2 in un duplice ordine di carpinate circondate da abeti e querce; lo colleg\u00f2 con gli orti sottostanti mediante una massiccia scalinata, tuttora incompleta, in granito di Como.\nAnche l'interno della villa rispose all'ideale di grandezza e distinzione della duchessa. Un ampio scalone collegava tutti i piani del palazzo, che aveva a pianterreno vaste sale affrescate e ornate con fregi di un certo pregio. La biblioteca custodiva, con bei volumi legati in marocchino, pergamene, mappe e atlanti antichi, collezioni numismatiche e filateliche, e un considerevole numero di incisioni; la pinacoteca era ricca di quadri di buoni maestri italiani e di tele francesi, spagnole e fiamminghe; il museo di storia naturale aveva interessanti collezioni di uccelli, rettili, lepidotteri e una sezione interamente dedicata alla flora alpina.\nIn tanta magnificenza non poteva certo mancare la cappella nobiliare in stile gotico-francese, situata nell'estremit\u00e0 orientale della villa, dedicata al santo Crocifisso. Essa venne restaurata e abbellita cinque anni dopo la morte della duchessa Isaura e, nel 1876, fu benedetta dal parroco di Olgiate Olona.\nNelle grandi cantine della villa Greppi venivano custoditi grandi vini d'Italia, di Francia e di Grecia; serre, scuderie e un maneggio completavano la grandiosit\u00e0 della villa.\nCon la sua morte (1871), Isaura lasciava ai tre figli le sue ingenti ricchezze. La secondogenita Luisa, a sua volta, lasci\u00f2 tutto in eredit\u00e0 ai nipoti Luigi Gonzaga ed Emanuele Gonzaga (1858-1914) principi Gonzaga della linea dei \"Gonzaga di Vescovato\".\nLa propriet\u00e0 pass\u00f2 dunque al principe Emanuele, il quale la ribattezz\u00f2 con il nome \u201cVilla Gonzaga\u201d.\nAll'inizio del Novecento, a causa dei fumi emessi da camini e fabbriche, don Emanuele Gonzaga decise di trasferirsi e di vendere Villa Gonzaga, svuotata dell'arredamento (1905 circa); fu acquistata dalla Congregazione delle Pie Signore della Presentazione di Como, le quali aprirono un collegio per ragazze.\nSempre nel 1905, i proprietari dell'istituto gli dettero il nome di Collegio Gonzaga, il quale apr\u00ec definitivamente i battenti con l'anno scolastico 1905-1906.\nA pianterreno le sale da poco ammodernate furono adibite ad aule, mentre i piani superiori offrivano dormitori e camere da letto per le suore.\nDurante la prima guerra mondiale, non ci furono sostanziali mutamenti, ma per motivi economici Villa Gonzaga era nuovamente in vendita, in quanto il collegio Gonzaga si trasfer\u00ec a Gorla, in un edificio pi\u00f9 moderno, costruito qualche anno prima.\nNel 1918 il Comitato dell'Opera di Prevenzione Antitubercolare Infantile (O.P.A.I.) entr\u00f2 in possesso di tutta l'ex propriet\u00e0 Greppi-Gonzaga.\nPi\u00f9 avanti nel tempo, ovvero nell'aprile 1925, alla presenza di re Vittorio Emanuele III, venne inaugurato un nuovo padiglione e, successivamente, un altro alla presenza di Benito Mussolini, allora capo del Governo (ottobre 1925). Un terzo padiglione venne inaugurato nel 1932. Fu in quest'anno che nacque la Scuola d'Agraria, alla quale si aggiunsero in seguito un laboratorio di calzoleria e una bottega di falegnameria.\nVoluta dal cardinale Alfredo Ildefonso Schuster, sorse una chiesa su progetto degli architetti Candiani e Bonicalzi; il 21 dicembre 1936 venne consacrata dal cardinale, il quale la dedic\u00f2 ai Santi Innocenti. Nel 1939 il refettorio della villa fu decorato con illustrazioni per bambini dal disegnatore Antonio Rubino.\nNel 1955 fu inaugurato il Padiglione d'isolamento per le malattie infettive, progettato dall'ingegner Carlo Greppi (oggi questo padiglione si \u00e8 tramutato in una casa di cura per anziani).\nL'O.P.A.I. poteva ora vantare: circa 200 locali; 400 posti; gabinetti scientifici per cure e analisi; scuole elementari parificate interne; campo sportivo di 5000 m\u00b2 (tuttora in uso); colonia agricola di 25000 m\u00b2; cinque padiglioni dedicati alle personalit\u00e0 pi\u00f9 munifiche; un'area totale di 60000 m\u00b2, dei quali circa 17000 coperti da fabbricati.\nCon il regredire della tubercolosi, nel 1969 venne inaugurato a Villa Gonzaga un padiglione per l'assistenza ai bambini affetti da mongolismo.\nDopo soli settant'anni, l'O.P.A.I. olgiatese chiuse i battenti. Il 2 aprile 1976 gli immobili dell'O.P.A.I. vennero alienati al Comune di Olgiate Olona.\nAd oggi, nel complesso di Villa Gonzaga, trovano posto una parte del Municipio di Olgiate Olona, le scuole elementari Ferrini, la biblioteca comunale, una casa di riposo, una cooperativa, il campo di atletica leggera (che utilizza la lavanderia come piccola palestra) e un grande parco. Le restanti parti dell'edificio sono abbandonate."}
{"id": "1590246", "revid": "13944159", "url": "https://it.wikipedia.org/wiki?curid=1590246", "title": "A. I. Schuster", "text": ""}
{"id": "1590248", "revid": "767487", "url": "https://it.wikipedia.org/wiki?curid=1590248", "title": "Gorgeous (Guttermouth)", "text": "Gorgeous \u00e8 il quinto album in studio della band californiana Guttermouth, pubblicato nel 1999. \u00c8 l'ultimo album distribuito dalla Nitro Records.\n\u00c8 il lavoro pi\u00f9 aggressivo della band, aggressivit\u00e0 dovuta in parte al cambio di formazione: Steve Rapp ha lasciato il gruppo, mentre il batterista James Nunn ha preso il suo posto al basso. Alla batteria, il nuovo membro del gruppo \u00e8 Tyrone Smith."}
{"id": "1590249", "revid": "767487", "url": "https://it.wikipedia.org/wiki?curid=1590249", "title": "Neaera", "text": "I Neaera sono una band tedesca melodic death metal formatasi nel 2003 a M\u00fcnster (Renania Settentrionale-Vestfalia), Germania. Attualmente sono sotto contratto con la Metal Blade Records ed hanno all'attivo sette album.\nStoria.\nIl progetto Neaera nasce nell'estate del 2003 dall'idea dell'attuale chitarrista Tobias Buck, gi\u00e0 membro della band Death metal \"Malzan\". Il nome della band si ispira al nome di una etera (una sorta di prostituta-concubina) greca del IV secolo a.C., che visse nell'antica Grecia (\"Neaira\", \"\u039d\u03ad\u03b1\u03b9\u03c1\u03b1\" in lingua greca). La band all'inizio si chiamava \"The Ninth Gate\" e cambi\u00f2 il nome soltanto nell'aprile del 2004, con l'uscita del primo demo, registrato a Osnabr\u00fcck.\nIl 21 marzo del 2005 esce il loro primo lavoro, chiamato \"The Rising Tide of Oblivion\" e il gruppo inizia una tourn\u00e9e europeo comprendente Germania, Svizzera, Paesi Bassi, Danimarca e Austria assieme agli statunitensi As I Lay Dying e Evergreen Terrace e ai tedeschi Heaven Shall Burn. Sempre nello stesso anno segue un tour assieme a Caliban, Narziss e Fear My Thoughts.\nAd un anno di distanza dalla loro prima pubblicazione, il 7 aprile del 2006 esce il secondo album, \"Let the Tempest Come\", accompagnato anch'esso da un tour europeo sempre con i Fear My Thoughts e comprendente anche i Kataklysm. Da questo secondo album esce anche il loro primo e finora unico video musicale, dell'omonima canzone, \"Let the Tempest Come\".\nNell'agosto 2007 il gruppo partecipa a uno dei pi\u00f9 grandi festival di musica metal del mondo, il Wacken Open Air, proprio in Germania. Nello stesso mese, il 24 agosto, esce il loro terzo album, \"Armamentarium\". Nell'autunno del 2007, i Neaera partecipano al loro primo tour da \"headliner\", con i Deadlock come gruppo di supporto. Nei primi mesi del 2008, il gruppo inizia nuovamente un tour, e nuovamente come gruppo di supporto agli As I Lay Dying.\nNel 2009 esce il quarto album della band, intitolato \"Omnicide - Creation Unleashed\".\nIl quinto album, \"Forging the Eclipse\", \u00e8 stato invece pubblicato nel mese di ottobre 2010 in Europa e negli Stati Uniti, sempre prodotto dalla Metal Blade Records. Nei mesi successivi all'uscita dell'album, segue un tour europeo con Caliban, Soilwork, All That Remains e Bleed From Within.\nNel marzo del 2013, sempre sotto l'etichetta Metal Blade Records, \u00e8 uscito il sesto album della band: \"Ours Is the Storm\". La band si \u00e8 sciolta nel 2015, ma \u00e8 ritornata in attivit\u00e0 nel 2018. Il 28 febbraio 2020 hanno pubblicato il loro settimo album, dal titolo omonimo, \"Neaera\".\nStile musicale.\nI Neaera vengono generalmente considerati una band metalcore. Hanno sempre spaziato con la loro musica, caratterizzata da molteplici breakdown, ai quali si aggiungono sfumature melodic death metal grazie ai molti scream e growl del cantante Benjamin Hilleke, nonch\u00e9 i riff di chitarra accompagnati da veloci assoli. Nel cantato, oltre alla voce death \u00e8 presente anche il cantato in pulito, o clean, come nella traccia \"The World Devourers\" di \"The Rising Tide of Oblivion\"."}
{"id": "1590251", "revid": "1573940", "url": "https://it.wikipedia.org/wiki?curid=1590251", "title": "Leviellus stroemi", "text": "Leviellus stroemi () \u00e8 un ragno appartenente alla famiglia Araneidae.\nEtimologia.\n\u00c8 stato chiamato cos\u00ec in onore di Hans Stroem, botanico e zoologo norvegese (Borgund, 25 gennaio 1726 - Eiker, 1\u00ba febbraio 1797), e in aggiunta il suffisso latino \"-iellus\", in funzione diminutiva.\nDistribuzione.\nLa specie \u00e8 stata rinvenuta in diverse localit\u00e0 della regione paleartica.\nTassonomia.\nL'aracnologo Wunderlich, in un suo lavoro (2004f), analizzando gli esemplari di \"Zygiella stroemi\" , li attribu\u00ec all'ex-famiglia \"Zygiellidae\".\nDal 2009 non sono stati esaminati altri esemplari, n\u00e9 sono state descritte sottospecie al 2013."}
{"id": "1590254", "revid": "13944215", "url": "https://it.wikipedia.org/wiki?curid=1590254", "title": "Gotico-francese", "text": ""}
{"id": "1590258", "revid": "767487", "url": "https://it.wikipedia.org/wiki?curid=1590258", "title": "Who's Got Trouble?", "text": "Who's Got Trouble \u00e8 il terzo album del gruppo Shivaree uscito nel 2005."}
{"id": "1590262", "revid": "125099183", "url": "https://it.wikipedia.org/wiki?curid=1590262", "title": "Ferrovia Monza-Molteno", "text": "La ferrovia Monza-Molteno \u00e8 una linea ferroviaria italiana che attraversa la parte centrale del territorio brianzolo.\n\u00c8 gestita da RFI ed \u00e8 considerata ferrovia di tipo complementare.\nStoria.\nI primi progetti di collegamento ferroviario Monza-Lecco attraverso i Colli Briantei risalgono al 1864, quando vennero presentati al Consiglio Provinciale di Milano quelli redatti dall\u2019ing. Giuseppe De Luigi; tale percorso veniva proposto quando ancora mancava un qualsiasi altro collegamento ferroviario diretto tra Monza e Lecco (bisognava a quei tempi passare per Milano e Bergamo): infatti solo successivamente venne realizzata la linea Monza-Lecco via Carnate, scelta proprio in alternativa alla via attraverso i Colli Briantei per il tracciato pi\u00f9 breve, rettilineo e pianeggiante, e quindi pi\u00f9 economico nella realizzazione e nella percorrenza.\nLa proposta di strada ferrata attraverso la Brianza centrale venne quindi bocciata in favore del percorso via Carnate, restando tuttavia esistente come progetto fattibile ed auspicato in quei territori, e venendo parzialmente soddisfatto dalla tranvia a vapore Monza-Barzan\u00f2, realizzata nel 1880 e prolungata ad Oggiono nel 1902.\nLa necessit\u00e0 di una ferrovia propriamente tale anche nella Brianza centrale era per\u00f2 ancora sentita e nel 1881 venne proposta una ferrovia passante per Vedano al Lambro, Macherio, Triuggio e Besana Brianza. Successivamente venne anche redatto un progetto di collegamento tra Monza e Oggiono, passando per Carate Brianza e Lambrugo.\nLa domanda di realizzazione per la ferrovia briantea venne accolta dal governo centrale nel maggio 1884 ed inserita nel decreto legislativo del 1885 che prevedeva la costruzione di alcune linee ferroviarie complementari. Venne scelta la proposta del 1881. La linea incontr\u00f2 tuttavia degli ostacoli burocratici, in quanto il progetto depositato dalla Societ\u00e0 Italiana per le strade ferrate meridionali, vincitrice dell'appalto, non era conforme ai dettami di legge.\nLa costruzione della linea ferroviaria sembr\u00f2 saltare definitivamente, ma grazie al continuo impegno degli amministratori locali brianzoli - nel 1887 nacque il \"Comitato Promotore per la ferrovia della Valle del Lambro\" - nel 1897 venne infine re-inserita in una legge che prevedeva la costruzione di linee ferroviarie secondarie da affidare ai privati.\nNel 1900 fu approvato il progetto definitivo con l'apporto economico dell'amministrazione comunale di Besana Brianza.\nIl capolinea, inizialmente previsto ad Oggiono, venne arretrato a Molteno, in quanto era gi\u00e0 stata costruita la linea Como-Lecco, passante per il centro lecchese.\nNel 1906 venne costituita la Societ\u00e0 Anonima per le Ferrovie della Brianza Centrale (FBC), di cui la Ferrovie Nord Milano era azionista di maggioranza, con l'intento di reperire i fondi necessari per la costruzione della linea. I lavori cominciarono il 29 settembre 1907 tramite la posa della prima pietra per la stazione di Besana e la linea venne inaugurata il 14 ottobre del 1911 per una lunghezza di 29,2\u00a0km.\nIl servizio regolare inizi\u00f2 il 15 ottobre 1911 tramite la gestione consociata tra FBC e FNM. La linea era servita da 12 coppie di corse con coincidenze a Monza per Milano e a Molteno per Lecco. Nel 1913 le Ferrovie Nord uscirono dalla compartecipazione, lasciando il servizio nelle mani della societ\u00e0 costruttrice. La linea acquist\u00f2 una certa importanza dopo che nel gennaio 1917 venne soppressa la tranvia a vapore Monza-Barzan\u00f2-Oggiono, che collegava il capoluogo brianzolo all'area lecchese passando per i comuni dell'area est della Brianza.\nNel 27 aprile 1919 la FBC fall\u00ec. Venne costituita la Societ\u00e0 per la Ferrovia Monza-Molteno-Oggiono (MMO), che rilev\u00f2 la gestione della linea ferroviaria, cercando di dare respiro alla precaria situazione economica ereditata dalla FBC.\nI treni che percorrevano la linea vennero prolungati fino alla stazione di Milano Centrale nel 1922 e fino alla stazione di Lecco nel 1924.\nLa situazione finanziaria divent\u00f2 sempre pi\u00f9 difficile, tanto che nel 1935 fu necessario l'intervento della \"Gestione Commissariale Governativa\" per porre rimedi parziali ai continui disservizi e alle precedenti gestioni poco oculate.\nDal 1953 fu soppresso il prolungamento del collegamento tra Monza e Milano, in quanto il tratto Milano - Monza, costituito a quel tempo da due binari, era utilizzato dalle linee per Bergamo, Lecco e Chiasso.\nCon il passaggio della linea alle Ferrovie dello Stato, il 1\u00ba gennaio 1954, inizi\u00f2 il declino della ferrovia della Brianza, di cui il primo passo fu la declassazione a \"ramo secco\". Il materiale rotabile venne lasciato a se stesso, con una manutenzione minima e nei casi pi\u00f9 gravi venne sostituito con armamento gi\u00e0 utilizzato, prelevato da altre linee ferroviarie.\nLa linea rischi\u00f2 la chiusura negli anni sessanta in tre occasioni (1959, 1965, 1969), venendo mantenuta attiva grazie alle proteste degli utenti e degli amministratori locali, con gravi limitazioni, come quella del 1978 che impediva di superare la velocit\u00e0 di 30\u00a0km/h per il pessimo stato della linea.\nNella seconda met\u00e0 degli anni ottanta ebbero inizio alcuni timidi tentativi di rilancio della linea ferroviaria, con il prolungamento di alcune corse fino alla stazione di Sesto San Giovanni (1986), consentendo cos\u00ec l'interscambio con il nuovo capolinea della linea 1 della metropolitana di Milano.\nNel 1987 le stazioni di Biassono, Macherio, Renate, Villa Raverio e Cassago vennero declassate a fermate.\nNel 1999, con la costruzione del polo universitario di Milano-Bicocca, alcune corse vennero prolungate fino a Milano Greco Pirelli, ritornando quindi ad offrire, dopo 46 anni, un collegamento ferroviario diretto con il capoluogo lombardo ai comuni serviti dalla tratta; nel 2000 venne ripristinato anche l'accesso al centro di Milano ed alle principali stazioni milanesi tramite lo spostamento del capolinea di alcune corse alla stazione di Milano Porta Garibaldi, dando origine al \"Treno dei tre parchi\". Nel 2001 il servizio venne ulteriormente potenziato con l'aggiunta di ulteriori corse feriali con partenza dal medesimo scalo milanese.\nDal 3 luglio 2006 sono stati attivati i segnali bassi, quindi da tale data l'ordine di partenza \u00e8 dato dal capotreno anzich\u00e9 dal Dirigente Movimento.\nNel 2009 vengono ordinati 11 autotreni diesel-elettrici ATR 125 (GTW 4/12 della Stadler), per andare a sostituire le ALn 668 fino ad allora impiegate sulla linea.\nNel 2010, a fronte del considerevole aumento del traffico passeggeri sulla tratta e per evitare l'ingresso dei mezzi a propulsione Diesel nel nodo di Milano, viene formato un gruppo di lavoro per esaminare l'ipotesi di elettrificare l'intera linea.\nIl 12 settembre 2011 \u00e8 iniziata la consegna degli undici ATR 125 (convoglio qui denominato \"Besanino\").\nDal 14 dicembre 2014 tutte le corse Milano Porta Garibaldi-Lecco via Molteno sono state assorbite all'interno del servizio ferroviario suburbano di Milano, costituendo da allora la linea S7.\nNel 2021 il Piano Nazionale di Ripresa e Resilienza, realizzato dal governo italiano allo scopo di riavviare lo sviluppo economico del Paese a seguito della pandemia di COVID-19, ha visto l'inserimento del finanziamento dell'elettrificazione della linea, per una cifra di 78 milioni di Euro.\nIl 13 gennaio 2022 RFI ha annunciato che entro fine maggio 2022 la progettazione di fattibilit\u00e0 tecnico ed economica per l'elettrificazione della linea sar\u00e0 completato.\nDiramazione Fornaci-Briosco.\nLa diramazione nacque per l'esigenza del trasporto merci degli stabilimenti di ceramiche presenti nella zona; successivamente le Ferrovie Nord Milano inaugurarono il servizio pubblico per il tratto di 4\u00a0km. Con l'apertura della Monza-Molteno, la zona industriale delle Fornaci di Briosco era intenzionata a realizzare un collegamento diretto a Monza, con eventuale estensione ad Arosio e congiunzione con la linea per Asso. Il 28 novembre del 1912, dopo una serie di lavori, venne inaugurato il servizio passeggeri sulla diramazione Fornaci di Briosco, che si congiungeva con la ferrovia Molteno-Lecco all'altezza di Veduggio con Colzano. Il capolinea prese il nome di \"Roman\u00f2 Fornaci\". Il servizio venne sospeso nel 1917, quando il materiale rotabile venne trasportato in una zona di maggior interesse commerciale. Nel 1924 venne costituita la \"Societ\u00e0 Anonima Raccordo Renate-Fornaci di Briosco\" con l'intento di recuperare il vecchio percorso. Tra il 1924 e il 1925 avvenne il riarmo della linea e il 10 novembre 1925 venne riaperto il tratto per il servizio commerciale. A causa dello scarso utilizzo, nel 1931 la linea venne chiusa definitivamente, eccezion fatta per un breve periodo durante la Seconda guerra mondiale, quando gli edifici industriali vennero usati come deposito per i materiali bellici.\nCaratteristiche.\nLa linea \u00e8 una ferrovia a binario semplice non elettrificato. Ha una lunghezza di 29,214\u00a0km.\nPercorso.\nLa linea percorre un tratto parallelo alla linea Monza-Lecco fino a Villasanta, passando per la stazione di Monza Sobborghi, un tempo deposito delle locomotive e officina che serviva la linea. Dopo Villasanta, sottopassando la linea Seregno-Carnate, prosegue per Biassono-Parco e per Macherio a fianco del fiume Lambro. A Triuggio, dopo una breve galleria, scavalca il corso d'acqua e la valle sottostante tramite un viadotto in muratura. La linea passa poi attraverso una galleria che immette alla stazione di Besana Brianza. Dopo aver oltrepassato le stazioni di Renate, Nibionno e Costa Masnaga, si congiunge a Molteno con la linea Como-Lecco.\nNel 2015, nell'ambito di un progetto di valorizzazione della tratta, \u00e8 stata pianificata la realizzazione della nuova fermata Monza Est Parco, che verr\u00e0 a trovarsi a circa met\u00e0 strada fra le stazioni di Monza Sobborghi e Villasanta (fra le vie Einstein e Confalonieri/De Marchi); l'apertura di tale opera era inizialmente prevista per la fine del 2016, poi posticipata ad inizio 2018, e successivamente rinviata a data da definire a causa di una notevole sottostima dei costi di realizzazione rilevati ad ottobre 2017.\nTraffico.\nDal 2014 il servizio passeggeri \u00e8 realizzato dalla linea S7 del servizio ferroviario suburbano di Milano, operata da Trenord lungo la direttrice Milano Porta Garibaldi-Monza-Molteno-Lecco con corse a cadenza oraria che effettuano fermata in tutte le stazioni, nell'ambito del contratto di servizio stipulato con la Regione Lombardia; tale servizio ha sostituito i collegamenti regionali che venivano svolti in precedenza sulla stessa relazione.\nDal 2011 sono impiegati come materiale rotabile gli autotreni ATR 125 (qui soprannominati ufficialmente \"Besanino\") e, saltuariamente, anche i pi\u00f9 piccoli ma similari ATR 115, in composizioni singole o multiple e formate da convogli di una sola o entrambe le tipologie; in precedenza venivano utilizzate automotrici ALn 668 (singole o accoppiate in diverse unit\u00e0, con anche rimorchiate) e, solamente nel 2011 in attesa della consegna dei nuovi autotreni, anche treni navetta composti da carrozze a piano ribassato e MDVC e da locomotive D.445."}
{"id": "1590267", "revid": "183976", "url": "https://it.wikipedia.org/wiki?curid=1590267", "title": "Mongolismo", "text": ""}
{"id": "1590268", "revid": "1566286", "url": "https://it.wikipedia.org/wiki?curid=1590268", "title": "Una botta di vita", "text": "Una botta di vita \u00e8 un film del 1988 diretto da Enrico Oldoini.\nTrama.\nDue pensionati, Elvio Battistini e Giuseppe Mondardini, stanchi di trascorrere l'ennesimo ferragosto in paese, abbandonati dalle famiglie, decidono di concedersi una \"botta di vita\". Servendosi dell'automobile di Mondardini, una Lancia Aurelia berlina, i due decidono di andare a trovare un amico di Mondardini che vive a Bordighera, sulla Riviera ligure. Le differenze sociali e culturali tra i due si palesano immediatamente: mentre Mondardini, emiliano, \u00e8 abbastanza benestante e dotato di una certa cultura, Battistini, romano, \u00e8 d'estrazione socio-culturale alquanto medio-bassa.\nBattistini, inoltre, soffre di un handicap fisico, avendo perso la gamba destra durante la guerra. Il fatto di essere stato abbandonato dalla moglie in seguito a questo incidente, lo pone in una sorta di rifiuto per qualsiasi tipo di compagnia femminile e l'induce a ingurgitare cibi in continuazione.\nUna volta giunti a destinazione, i due scoprono per\u00f2 che l'amico d'infanzia di Mondardini \u00e8 morto, per cui decidono di proseguire il viaggio verso Portofino. Nel tragitto, s'imbattono in una ragazza che, abbandonata involontariamente dalla propria comitiva diretta per la Costa Azzurra, si fa dare un passaggio fino al confine con la Francia ma, durante la tratta, tra la giovane e Mondardini avviene una piccola tresca, motivo per cui quest'ultimo, all'insaputa dell'amico momentaneamente addormentatosi, oltrepassa la cittadina balneare ligure per proseguire oltreconfine, fino a Saint-Tropez. Accortosi dunque di non essere pi\u00f9 in Italia, tra Battistini e Monardini si viene a creare quasi una rottura, scampata per\u00f2 dalla ragazza che si prende la colpa della bravata, per poi lasciarli e ricongiungersi ad i suoi amici; quando poi si accorgono che l'auto si \u00e8 improvvisamente guastata, e che dovranno oltretutto aspettare almeno un giorno prima che il meccanico locale la potr\u00e0 riparare, Battistini si lascia convincere a trascorrere una serata di divertimenti nella celeberrima localit\u00e0 provenzale. Dopo avere cenato a una festicciola per vecchi e avere rivangato i vecchi tempi, i due compagni di viaggio ritrovano poi la ragazza conosciuta a Portofino in compagnia della sua combriccola. I ragazzi decidono di coinvolgere i due pensionati in una grigliata notturna, durante la quale Mondardini e Battistini fanno riflessioni sul senso della vita e concludono la serata fumando dell'hashish passatoli dai ragazzi, addormentandosi poi sulla spiaggia. La mattina seguente si risvegliano circondati da bagnanti completamente nudi: la spiaggia, infatti, durante il giorno \u00e8 riservata ai nudisti.\nSuccessivamente la passione di Mondardini per le donne lo porta a incontrare la signora Germaine. Quando la giornata giunge al termine, l'uomo passa la notte con la signora, che si \u00e8 offerta di ospitare solo uno dei due. Il mattino seguente si scopre che Battistini ha semplicemente dormito, cos\u00ec come Mondardini ha fatto nella propria automobile. Discutendo, si scopre che in realt\u00e0 Battistini non ha perso la gamba in guerra, ma \u00e8 stato vittima di un incidente con un tram. Battistini non pu\u00f2 sopportare il fatto che Mondardini sia venuto a conoscenza della verit\u00e0 e i due si lasciano dopo un violento litigio. Trova il modo di tornare in Italia grazie a un passaggio in autobus da parte di un gruppo di turisti tedeschi. Durante il viaggio, l'autobus effettua una sosta d'emergenza, in quanto trova la strada bloccata da un incidente che ha coinvolto Mondardini. Scende dal pullman e si precipita in soccorso dell'amico. Una volta salito sull'ambulanza, scopre che in realt\u00e0 i due non possono fare a meno l'uno dell'altro e, credendolo morto, ne tesse le lodi di buon amico. Mondardini in realt\u00e0 non \u00e8 morto e, riavendosi, improvvisamente ne approfitta, con una battuta, per avere l'ultima parola nella discussione."}
{"id": "1590269", "revid": "767487", "url": "https://it.wikipedia.org/wiki?curid=1590269", "title": "Il malato immaginario (film)", "text": "Il malato immaginario \u00e8 un film del 1979, di Tonino Cervi. Con Laura Antonelli, Alberto Sordi, e Christian De Sica. La commedia \u00e8 ripresa dall'opera originaria di Moli\u00e8re, che la scrisse per il teatro in tre atti nel 1673.\nTrama.\nDurante l'anno 1673, Roma era un grosso borgo assediato dalla povert\u00e0 e dalla violenza. Argante (Alberto Sordi) \u00e8 un ricco proprietario terriero con la convinzione di essere malato. In realt\u00e0 la sua malattia \u00e8 il mero frutto dell\u2019ipocondria e dell\u2019immaginazione. \nArgante \u00e8 circondato da gente falsa, che trama alle sue spalle : l\u2019amministratore che non rispetta le sue decisioni, i medici che speculano sulla sua malattia immaginaria, la moglie Lucrezia che spera nella morte del marito per poter intascare l\u2019eredit\u00e0. Le uniche persone che lo amano veramente sono la figlia Angelica e la serva Tonina (Laura Antonelli). Del vero amore della figlia Argante non se ne accorger\u00e0 che nell\u2019epilogo, quando inscener\u00e0 la sua morte per scoprire tutta la verit\u00e0.\nLa commedia \u00e8 ripresa dall\u2019opera originaria di Moli\u00e8re, che la scrisse per il teatro nel 1673. Il contesto storico nel quale si svolge il film \u00e8 la Roma di fine Seicento, una Roma in preda alla povert\u00e0 e alla violenza, mossa dalle rivolte dei contadini. In preda all\u2019ira e alla fame, i contadini invadono la casa di Argante, che non pu\u00f2 far altro che promettere giustizia."}
{"id": "1590271", "revid": "161374", "url": "https://it.wikipedia.org/wiki?curid=1590271", "title": "Villa Gonzaga", "text": ""}
{"id": "1590272", "revid": "767487", "url": "https://it.wikipedia.org/wiki?curid=1590272", "title": "Il testimone (film 1978)", "text": "Il testimone (\"Le T\u00e9moin\") \u00e8 un film del 1978 diretto da Jean-Pierre Mocky.\nLa pellicola, con protagonisti Alberto Sordi e Philippe Noiret, \u00e8 tratto dal romanzo \"Shadow of a Doubt\" di Harrison Judd (pubblicato in Italia col titolo \"L'ombra del dubbio\" sui n\u00b0 714 dei Gialli Mondadori, 7 ottobre 1962).\nTrama.\nIl pittore italiano Antonio Berti viene invitato a Reims da un suo vecchio amico, Robert Maurisson, che ha fatto carriera sposando una donna appartenente ad una delle famiglie pi\u00f9 ricche della citt\u00e0.\nArrivato a Reims, Antonio viene incaricato di procedere al restauro di alcuni dipinti all'interno della cattedrale. Per fare ci\u00f2 si serve di una bambina, Cathy, che posa come modella di un angelo.\nUna sera trovandosi a passare davanti a una vecchia villa abbandonata, Antonio crede di riconoscere l'amico Robert. Il pittore che, in un primo momento viene sentito come testimone, viene accusato da alcune persone di aver ucciso una modella. L'assassino \u00e8 in realt\u00e0 l'amico Robert, che confessa ad Antonio di avere ucciso la bambina preso da un raptus.\nRobert consiglia ad Antonio di fuggire in treno e rientrare in Italia, mentre lui successivamente lo avrebbe raggiunto con la sua auto. Accade per\u00f2 che Robert, scambiato per errore per Antonio, viene ucciso dal padre della defunta Cathy.\nIl pittore viene arrestato sul treno e condannato alla ghigliottina. Finisce dietro alle sbarre per 4 anni in attesa dell'esecuzione, conscio che la verit\u00e0 non verr\u00e0 mai a galla. Infatti la famiglia del colpevole, appartenente all'alta societ\u00e0, \u00e8 ben decisa a conservare il silenzio sulla faccenda e non rivelare la verit\u00e0.\nProduzione.\nInizialmente, il regista Mocky scelse Jean Gabin come protagonista, quello di un insegnante di pianoforte accusato di aver ucciso una ragazzina. L'attore accett\u00f2, ma disse che voleva che Philippe Noiret fosse il partner cinematografico. Anche Noiret era d'accordo, ma Gabin mor\u00ec durante la fase di pre-produzione. Noiret allora sugger\u00ec Alberto Sordi, cos\u00ec il film divenne una coproduzione con l'Italia. La professione del protagonista venne cambiata in restauratore d'arte, e la produzione fu spostata a Roma anche se sono state girate diverse scene a Reims e nei dintorni, dove si svolge l'azione.\nLa partecipazione di Sordi ha posto un altro problema: non esisteva una pena capitale in Italia e lo sceneggiatore Sergio Amidei dovette trovare un finale accettabile per il pubblico italiano. Furono cos\u00ec creati due finali: il personaggio di Sordi \u00e8 ghigliottinato nella versione francese; mentre nella versione italiana si allude solo alla pena di morte, mostrando un flashback con un Sordi sorridente che si diverte a Reims."}
{"id": "1590281", "revid": "827882", "url": "https://it.wikipedia.org/wiki?curid=1590281", "title": "Thomas Cole", "text": "Viene considerato il fondatore della Hudson River School, movimento artistico americano che fior\u00ec nella met\u00e0 del XIX secolo. La Hudson River School, cos\u00ec come gli stessi lavori di Thomas Cole, \u00e8 nota per i realistici e dettagliati ritratti del paesaggio e della natura americani, che utilizzano temi del Romanticismo e del Naturalismo. Nella pittura di Thomas Cole non mancano i temi allegorici o simbolici (\"The Architect's Dream\", la serie \"The Voyage of Life\"), biblici e religiosi (\"The Garden of Eden\", la serie \"The Cross and the World Study\"), storici (\"The Departure\", \"The Return\", \"The Past\", la serie \"The Course of the Empire)\", mitologici (\"Prometheus Bound\").\nCollegamenti esterni.\nOpere di Cole raffiguranti la citt\u00e0 di Tivoli "}
{"id": "1590283", "revid": "767487", "url": "https://it.wikipedia.org/wiki?curid=1590283", "title": "Covered with Ants", "text": "Covered with Ants \u00e8 il sesto album in studio della band californiana Guttermouth, pubblicato nel 2001. \u00c8 il primo album distribuito dalla Epitaph Records.\nIn questo album la band inizia a sperimentare nuove sonorit\u00e0, utilizzando degli strumenti insoliti per lo stile punk rock: l'organo, il banjo e il fiddle."}
{"id": "1590291", "revid": "188323", "url": "https://it.wikipedia.org/wiki?curid=1590291", "title": "Gilera Crono 125", "text": ""}
{"id": "1590293", "revid": "1428919", "url": "https://it.wikipedia.org/wiki?curid=1590293", "title": "Alice Saunier-Seit\u00e9", "text": "Cresciuta in un piccolo centro dell'Ard\u00e8che, consegu\u00ec un baccalaureato in filosofia per corrispondenza. Dopo la seconda guerra mondiale si trasfer\u00ec a Parigi dove studi\u00f2 geografia e ottenne un dottorato di ricerca. Dal 1965 insegn\u00f2 presso la facolt\u00e0 di lettere dell'Universit\u00e0 di Rennes. Col tempo ricopr\u00ec sempre pi\u00f9 spesso incarichi amministrativi. Nel 1970 fond\u00f2 e diresse l'Istituto Universitario di Tecnologia a Sceaux. Nel 1973 divent\u00f2 rettrice dell'Universit\u00e0 di Reims, prima donna a conseguire tale carica in Francia. Durante una visita ufficiale, nell'ottobre del 1975, la Saunier-Seit\u00e9 conobbe il presidente francese Val\u00e9ry Giscard d'Estaing che not\u00f2 le sue capacit\u00e0 di buona amministratrice e la convinse a entrare in politica. Dopo aver lavorato sull'universit\u00e0 come sottosegretaria, con il governo di Jacques Chirac (dal 12 gennaio al 27 agosto 1976) e con il primo governo di Raymond Barre dal 29 agosto 1976 al 29 marzo 1977, in conseguenza di un rimpasto divenne ministro dell'universit\u00e0 nel secondo governo Barre. Ricopr\u00ec tale carica anche nel terzo governo Barre, complessivamente dal 29 marzo 1977 al 22 maggio 1981. Nel terzo governo Barre le venne affidata per pochi mesi anche la delega alla famiglia fra il 4 marzo 1981 e il 22 maggio 1981.\nNotoriamente una grande lavoratrice, aveva fama di svegliarsi tutti i giorni prima dell'alba e di lavorare fino a notte. Amava presentarsi come una provinciale prestata alla politica. I governi gaullisti dei quali fece parte dovettero affrontare i gravosi problemi ereditati dal sistema universitario francese dopo le rivolte studentesche del 1968 e la lunga stagione della contestazione degli anni settanta: alto numero di iscritti, politicizzazione delle universit\u00e0, caos e disorganizzazione diffusi. La Saunier-Seit\u00e9 procedette a una riorganizzazione del sistema universitario. Impose per decreto che ci fosse un coordinamento fra corsi insegnati e mercato del lavoro, cerc\u00f2 di rafforzare il controllo delle gerarchie accademiche sui membri pi\u00f9 giovani del corpo insegnante e in generale si sforz\u00f2 di restaurare un ordinato funzionamento della struttura universitaria. Per questo motivo fu spesso accusata da professori e studenti di assumere posizioni reazionarie rispetto alle conquiste del 1968. Lo scontro con gli studenti e i professori dell' che fu trasferita per decreto da Vincennes a Saint-Denis arriv\u00f2 a livelli molto aspri. Secondo il giudizio dello storico Pierre Chaunu nessun ministro della storia francese ricevette tanti insulti quanto lei, ma la sua riforma dell'universit\u00e0 permise effettivamente al sistema francese di recuperare competitivit\u00e0.\nDopo il suo ritiro dall'universit\u00e0 e dalla politica nazionale Alice Saunier-Seit\u00e9 si dedic\u00f2 alla scrittura e alla politica locale, facendosi eleggere nel consiglio comunale di Parigi."}
{"id": "1590295", "revid": "188323", "url": "https://it.wikipedia.org/wiki?curid=1590295", "title": "Gilera GFR 125", "text": ""}
{"id": "1590297", "revid": "1543377", "url": "https://it.wikipedia.org/wiki?curid=1590297", "title": "National Board of Review Awards 1956", "text": "La 28\u00aa edizione dei National Board of Review Awards si \u00e8 tenuta il 20 dicembre 1956."}
{"id": "1590300", "revid": "83531", "url": "https://it.wikipedia.org/wiki?curid=1590300", "title": "Varese Football Club 2002-2003", "text": "Questa voce raccoglie le informazioni riguardanti il Varese Football Club nelle competizioni ufficiali della stagione 2002-2003.\nStagione.\nLa stagione inizia con gli addii dei pezzi pregiati che hanno fatto la fortuna della squadra nelle due stagioni precedenti: Carobbio passa all', Centi al Lumezzane e Gasbarroni in Serie A alla Sampdoria, mentre il bomber Fava (22 reti in due stagioni). Persa anche la straordinaria guida tecnica di Mario Beretta che va ad allenare la in Serie B e viene sostituito dall'esordiente Morales che si riveler\u00e0 molto sfortunato: dopo 3 sconfitte nelle prime 3 giornate viene sostituito da Giorgio Roselli, gi\u00e0 sulla panchina biancorossa dal 97 al 99. La pessima stagione si conclude con il 15\u00ba posto e i Play-Out contro la vedono il Varese salvarsi solo grazie alla posizione in classifica alla fine della stagione migliore rispetto a quella dei toscani (migliore solo per differenza reti tra l'altro).\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1590304", "revid": "24989", "url": "https://it.wikipedia.org/wiki?curid=1590304", "title": "Gerard Hugh Sayer", "text": ""}
{"id": "1590314", "revid": "112299947", "url": "https://it.wikipedia.org/wiki?curid=1590314", "title": "Loch Ness (videogioco)", "text": "Loch Ness (\"The Cameron Files: Secret at Loch Ness\") \u00e8 un videogioco d'avventura ambientato attorno al Loch Ness.\nTrama.\nScozia, 1932. Il detective Alan Parker Cameron della polizia di Chicago viene contattato dal suo amico Allistar McFarley nel suo castello in Scozia. Milord lo contatta per via di misteriosi avvistamenti dall'osservatorio del suo castello. Al suo arrivo, Cameron non ha contatto con McFarley, e fa conoscenza con Ursula McFarley, moglie di Allistar, la quale informa che suo marito \u00e8 scomparso. La donna si siede sul divano del salone, ma dopo poco sviene a terra.\nDevil's Ridge.\nDevil's Ridge (\"ponte del diavolo\"), \u00e8 il luogo fantastico presente nel videogioco, situato sulle coste del Loch Ness. Su questo luogo venne eretto il castello dei McFarley."}
{"id": "1590315", "revid": "834", "url": "https://it.wikipedia.org/wiki?curid=1590315", "title": "Sverdrup \u00d8", "text": ""}
{"id": "1590321", "revid": "767487", "url": "https://it.wikipedia.org/wiki?curid=1590321", "title": "Romanzo di un giovane povero (film 1995)", "text": "Romanzo di un giovane povero \u00e8 un film del 1995 diretto da Ettore Scola.\n\u00c8 l'ultimo film in cui lavora l'attore romano Mario Carotenuto, che morir\u00e0 poco dopo.\n\u00c8 stato girato nello stesso fabbricato romano, il Palazzo Federici, in cui era gi\u00e0 stato ambientato il film \"Una giornata particolare\", diretto sempre da Scola.\nFu presentato in concorso alla 52\u00aa Mostra internazionale d'arte cinematografica di Venezia. L'interpretazione di Isabella Ferrari \u00e8 stata premiata con la Coppa Volpi per la miglior attrice non protagonista.\nL'interpretazione di Alberto Sordi \u00e8 stata premiata con la Grolla d'oro come \"miglior attore protagonista\" nel 1995.\nTrama.\nLa narrazione parte \"in medias res\", ovvero da un punto intermedio della storia, nel momento in cui il protagonista, Vincenzo Persico, viene tradotto in carcere da alcune guardie carcerarie, per poi passare all'inizio vero e proprio della vicenda. Vincenzo \u00e8 un giovane laureato in Lettere, disoccupato che per quanto ci provi non riesce a trovarsi un impiego stabile, che vive in un grande condominio di Roma, assieme alla madre. Frustrato dal carattere di quest'ultima - donna assai apprensiva e timorosa del giudizio degli altri condomini - e dalla precaria situazione economica, vive in uno stato di perenne insoddisfazione, in bilico tra depressione e disperazione. Nello stesso palazzo abita anche un anziano signore, Bartoloni, che vive all'ombra della moglie Karline, un tempo bellissima ballerina tedesca di rivista con il nome d'arte di \"Karline Ananas\", ormai preda dell'obesit\u00e0 e dell'alcolismo.\nUna sera, Vincenzo ed il signor Bartoloni si incontrano casualmente nel cortile del condominio. L'anziano signore, ormai in preda alla disperazione per le vessazioni a cui lo sottopone la moglie da anni, invita Vincenzo al vicino bar per sfogarsi con lui della sua situazione. Gli racconta del passato di ballerina della moglie, e della perversa gelosia di quest'ultima nei confronti dell'immagine ormai sbiadita di se stessa, che la spinse un giorno ad ordinargli di distruggere tutte le fotografie che la ritraggono in giovent\u00f9 ed i suoi vecchi vestiti di scena nel tentativo di cancellare per sempre l'immagine di una donna ormai scomparsa, di cui il marito \u00e8 ancora perdutamente innamorato. Inoltre confida a Vincenzo di essersi invaghito della giovane Marcella, la proprietaria della vicina pizzicheria, con cui intrattiene un rapporto a suo dire complice, ma pur sempre platonico.\nGli incontri tra i due si susseguono con sempre pi\u00f9 frequenza: l'anziano Bartoloni si confida col ragazzo in modo sempre pi\u00f9 intimo e spassionato sui suoi sentimenti verso la moglie, tanto che una notte, al culmine della rabbia per un gesto di stizza della moglie che ha distrutto la sua collezione di fumetti, avanza al ragazzo una proposta piuttosto esplicita: uccidere la moglie, sfruttando l'insospettabilit\u00e0 di Vincenzo, in cambio di trenta milioni di Lire che la donna tiene nascosti in casa. Quest'ultimo reagisce dapprima mostrandosi atterrito, e poi imboccando le scale del condominio esclamando, ridendo: \"a patto che Lei uccida mia madre!\". Pochi giorni dopo Vincenzo, dimenticatosi della faccenda, trova lavoro presso la tipografia dell'anziano signor Pieralisi, un vecchio amico del suo defunto padre, da cui riceve anche un milione di lire di anticipo sullo stipendio.\nQuesto gli consente di riacquistare fiducia verso la vita e riprendere contatti con la sua ragazza Andreina, che nei giorni precedenti aveva invano tentato di penetrare i turbamenti per cui Vincenzo si era completamente isolato. Un giorno, tornato da una serata passata con la ragazza, Vincenzo trova nel cortile del caseggiato un capannello di curiosi e poliziotti attorno ad un cadavere coperto da un telo. Si tratta di Karline, la moglie di Bartoloni, morta dopo essere caduta dal balcone di casa sua. Nonostante la morte della donna faccia credere all'ipotesi del suicidio o d'un semplice incidente, il sostituto procuratore Moscati vi nutre non pochi dubbi, ritendolo infatti un omicidio. Quando poi Bartoloni denuncia Vincenzo per la sparizione d'una ingente somma di denaro, trenta milioni di lire, che l'anziano teneva segretamente custodita in una cappelliera (e di cui Bartoloni dichiara d'essersene confidato proprio col giovane), i sospetti di Moscati cadono inevitabilmente su Vincenzo.\nIl caso vuole, purtroppo, che questo avvenimento coincida con alcune ingenti spese effettuate da Vincenzo dopo aver ricevuto il denaro dal signor Pieralisi ed infatti, durante una perquisizione in casa di Vincenzo da parte della polizia, vengono rinvenuti proprio sotto il suo letto i soldi dati per trafugati dal Bartoloni e per questo viene arrestato con l'accusa di omicidio a scopo di rapina. Preso dallo sconforto per non avere un alibi che possa confermare la sua estraneit\u00e0 al fatto, Vincenzo si chiude in un atteggiamento schivo ed elusivo, mentre Bartoloni non viene coinvolto direttamente in quanto al momento della morte di Karline si trovava al bar, bench\u00e9 il procuratori cominci a sospettare pure d'un coinvolgimento dell'anziano nella faccenda.\nIl procuratore Moscati, dopo aver effettuato un ultimo decisivo confronto tra Vincenzo e Bartoloni, durante il quale quest'ultimo fa trapelare poco a poco il suo desiderio recondito di liberarsi dell'ingombrante moglie, esplicitato al giovane pi\u00f9 e pi\u00f9 volte (fino al punto, come poi rivelato da Vincenzo, da consegnare anticipatamente il denaro promessogli per l'uccisione affinch\u00e9 accetti l'\"incarico\"), decide di compiere delle indagini in proprio, recandosi al condominio teatro della morte di Karline. Scopre dalla testimonianza di una coinquilina con manie di persecuzione che il signor Bartoloni, dopo aver attirato il giovane in cantina con uno stratagemma, gli avrebbe effettivamente consegnato un involto contenente presumibilmente il denaro per il suo \"compenso\" che il giovane, colto d'impaccio, avrebbe poi momentaneamente occultato in camera propria. Moscati ha poi modo di parlare con la giovane Marcella, le cui parole confermano alcuni suoi sospetti sul comportamento di Bartoloni, e con il signor Pieralisi, che gli conferma di aver dato effettivamente a Vincenzo un anticipo consistente sul suo stipendio.\nTornato in procura, all'atto di trasmettere le sue conclusioni al GIP, elabora assieme al suo assistente delle possibilit\u00e0 su come sia avvenuta la morte di Karline. Una delle ipotesi \u00e8 quella secondo cui Vincenzo, preso dallo sconforto per i suoi problemi economici avrebbe accettato di uccidere Karline (dietro pagamento di Bartoloni) spingendola con la minaccia fino alla ringhiera al punto da farle perdere l'equilibrio e facilitandone cos\u00ed la caduta fatale; il fatto poi che Bartoloni lo abbia denunciato per il furto sarebbe stato progettato in un secondo tempo dallo stesso, come indennizzo, casomai il giovane gli avesse voltato gabbana, oppure come vendetta per aver perso la possibilit\u00e0 dell'approccio con la giovane Marcella che, dopo il funerale di sua moglie, l'anziano scopre essere in procinto di sposarsi con un suo coetaneo.\nUn'altra ipotesi, sulla scorta di quest'ultima considerazione, sarebbe invece questa: Bartoloni avrebbe drogato la moglie mettendole nel bicchiere delle sue abituali medicine una dose eccessiva, che in breve tempo l'avrebbe stordita fino a farle perdere la lucidit\u00e0. Avendola lasciata cos\u00ed in stato di semi-incoscienza sul balcone appoggiata alla ringhiera, sarebbe poi uscito per recarsi al bar, facendosi vedere dal personale e dalla clientela e creandosi quindi un alibi. Karline, in pieno stato confusionale e senza aver avuto la prontezza di riflessi che occorre dinanzi ad un pericolo, sarebbe poi precipitata nel tentativo di recuperare il cane che il marito aveva appositamente deposto su d'una impalcatura attigua per via di alcuni lavori nel palazzo. Il procuratore non fa mistero al suo assistente di credere maggiormente alla colpevolezza del signor Bartoloni, in favore del giovane Vincenzo.\nUna volta chiuso il fascicolo riguardante la morte di Karline, Moscati si reca in carcere in visita a Vincenzo, nell'estremo tentativo di convincerlo - pur indirettamente - a sostenere con maggior forza la propria innocenza, senza farsi scoraggiare dalla fuorviante evidenza dei fatti. Il ragazzo, per\u00f2, gli fa capire che la sua vita carceraria, scandita da un ritmo molto preciso, \u00e8 per lui molto migliore della sua precedente esistenza \"libera\". In carcere Vincenzo ha anche occasione di esercitare finalmente la professione di insegnante, tenendo corsi di italiano per i detenuti stranieri. Il film si conclude con una struggente immagine di Bartoloni che, nella notte di Capodanno, ormai solo e roso dai sensi di colpa, sogna la giovane Karline, di cui \u00e8 riuscito a conservare soltanto un'ultima foto."}
{"id": "1590335", "revid": "1924342", "url": "https://it.wikipedia.org/wiki?curid=1590335", "title": "That's So Raven (album)", "text": "That's So Raven \u00e8 l'album colonna sonora della serie Disney Channel \"Raven\"."}
{"id": "1590336", "revid": "729019", "url": "https://it.wikipedia.org/wiki?curid=1590336", "title": "Gruppo artiglieria &quot;Belluno&quot;", "text": "Il Gruppo artiglieria Belluno \u00e8 stata un'unit\u00e0 del Regio Esercito Italiano e poi dell'esercito italiano di stanza a Pontebba e dipendente dalla Brigata alpina \"Julia\".\nStoria.\nIl 1\u00ba ottobre 1909 viene fondato presso il 2\u00ba reggimento di artiglieria montana 1\u00aa Brigata poi 8\u00ba Gruppo Artiglieria da Montagna \"Belluno\" con le batterie 22\u00aa, 23\u00aa e 24\u00aa. Durante la Grande guerra oper\u00f2: nel 1915 - Cime di Lavaredo, M.Piana, Valle di Sexten, Passo di M. Croce Comelico. Nel 1916 - Passo della Sentinella. Nel 1917 - Cima Forame, M.Piana, Stretta di Quero, Solaroli. Nel 1918 - Val Calcino, M.Grappa. (Dall'Annuario Militare edito dal Ministero della Guerra. Roma 1928). Con l'ordinamento dell'11 marzo 1926 il gruppo rimane assegnato al 2\u00ba Reggimento Artiglieria da montagna poi dal novembre 1929 dipende dal 3\u00ba Reggimento Artiglieria da montagna.\nNel dicembre 1935 viene inquadrato nel 5\u00ba reggimento di artiglieria alpina di nuova formazione e viene destinato ad operare in Africa Orientale nella guerra d'Etiopia con la Divisione Alpina \"Pusteria\". Nel corso della campagna il gruppo merita la medaglia di bronzo al valor militare. Il gruppo artiglieria montana \"Belluno\" rimane nel 5\u00ba reggimento di artiglieria montana anche durante il secondo conflitto mondiale, sempre inserito nella Divisione Alpina \"Pusteria\" (5\u00aa) con la quale opera sul fronte greco-albanese, in Montenegro e nella Francia meridionale. Il gruppo viene sciolto nel settembre 1943 in seguito agli eventi determinati dall'armistizio.\nNell'ottobre 1947 \u00e8 formato il Gruppo Artiglieria da Montagna \"Belluno\" da 75/13; comprende ancora le batterie 22\u00aa, 23\u00aa e 24\u00aa e dal 1\u00ba gennaio 1951 \u00e8 inquadrato nel 3\u00ba reggimento di artiglieria da montagna della Brigata Alpina \"Julia\". Nel corso del 1960 il materiale da 75/13 viene sostituito con gli obici da 105/14. Nell'ambito dei provvedimenti connessi con la ristrutturazione dell'esercito il \"Belluno\" \u00e8 sciolto il 31 agosto 1975 ma viene nuovamente ricreato a Pontebba (UD) per il cambio di denominazione del Gruppo \"Osoppo\". Sciolto il 3\u00ba reggimento di artiglieria da montagna, dal 1\u00ba ottobre 1975 il Gruppo \"Belluno\" divienta autonomo ed \u00e8 posto alle dirette dipendenze della Brigata alpina \"Julia\"; con decreto 12 novembre 1975 riceve la bandiera di guerra.\nNell'ambito del riordinamento della Forza Armata il gruppo di artiglieria montana \"Belluno\" viene sciolto in data 31 ottobre 1989 ed il successivo 9 novembre la bandiera \u00e8 consegnata al Sacrario del Vittoriano.\nOnorificenze.\nIl Gruppo artiglieria Belluno \u00e8 stato decorato con le seguenti onoroficenze:"}
{"id": "1590338", "revid": "31092", "url": "https://it.wikipedia.org/wiki?curid=1590338", "title": "Valli dei Cavalieri", "text": ""}
{"id": "1590343", "revid": "123968701", "url": "https://it.wikipedia.org/wiki?curid=1590343", "title": "Goodnight Moon", "text": "Goodnight Moon \u00e8 il singolo di debutto del gruppo Shivaree dall'album del 1999 \"I Oughtta Give You a Shot in the Head for Making Me Live in this Dump\". Il brano \u00e8 stato scritto da Ambrosia Parsley e Duke McVinnie.\n\u00c8 stata utilizzata da Quentin Tarantino nella colonna sonora del film \"\", nella serie Tv \"Dawson's Creek\" e nei programmi TV \"Fattore C\" e \"Ciao Darwin\", entrambi condotti da Paolo Bonolis."}
{"id": "1590344", "revid": "767487", "url": "https://it.wikipedia.org/wiki?curid=1590344", "title": "Gusto (album)", "text": "Gusto \u00e8 il settimo album in studio della band californiana Guttermouth, pubblicato nel 2002.\nL'album ha sonorit\u00e0 differenti dal precedente \"Covered with Ants\", in quanto denota diverse influenze da altri stili musicali, come il pop. Questo cambiamento \u00e8 dovuto anche all'uscita dal gruppo del cofondatore James Nunn. Comunque, l'album \u00e8 stato poco considerato dalla critica e la band stessa lo definisce come un esperimento fallito."}
{"id": "1590346", "revid": "1865216", "url": "https://it.wikipedia.org/wiki?curid=1590346", "title": "Enoteca", "text": "Enoteca \u00e8 un particolare tipo di negozio per la vendita di vino (in origine soltanto vino locale o regionale, oggi pi\u00f9 spesso proveniente da vari territori nazionali e internazionali).\nDescrizione.\nL'enoteca \u00e8 principalmente diretta a dare ai consumatori appassionati del vino e della sua cultura (persone residenti nell'area di un'enoteca, ma anche visitatori e turisti) la possibilit\u00e0 di degustare vini ed eventualmente acquistarli. L'enoteca \u00e8 talvolta gestita in collaborazione con produttori vinicoli o con organismi locali di coordinamento e di promozione tra produttori vinicoli (es. consorzi di tutela). Oggi l'enoteca \u00e8 sempre pi\u00f9 orientata ad essere una \"biblioteca del vino\", vale a dire un luogo nel quale trovare informazioni sui vini e sulla cultura del vino, piuttosto che essere un punto di distribuzione e vendita di grandi quantitativi di vino. Spesso nelle enoteche \u00e8 disponibile uno stock piuttosto ridotto di bottiglie di vino per ciascuna etichetta e i clienti interessati ad acquistare grandi quantit\u00e0 di vino dopo la degustazione sono indirizzati a recarsi direttamente presso i produttori. Spesso l'enoteca vende anche altri prodotti alimentari locali e serve piccoli spuntini da accompagnare con i vini. \nLe enoteche hanno una lunga tradizione in Italia. Si pensi, ad esempio, all'enoteca di Palazzo Antinori a Firenze, dove i vini Antinori sono disponibili al bicchiere da pi\u00f9 di un secolo. \nLe enoteche si sono diffuse anche a nord delle Alpi con il nome tedesco vinoteca, prima in Austria e poi in Germania. \nEssere associati ad un'enoteca \u00e8 probabilmente pi\u00f9 utile per piccoli e non troppo noti produttori di vini rispetto a quelli che hanno marchi noti. L'enoteca si adatta bene alle esigenze del visitatore occasionale di una determinata area, liberando anche il produttore dall'incombenza di predisporre un apposito servizio nella sua cantina per chi si limita all'acquisto di un paio di bottiglie. D'altra parte, le enoteche, offrendo con la degustazione la possibilit\u00e0 di operare un confronto tra etichette concorrenti, contribuiscono anche a stimolare le cantine nella direzione di un continuo miglioramento del prodotto. \nIn anni recenti si sono diffusi in Italia i bar-enoteca specializzati nel servire vini in bottiglia alla mescita."}
{"id": "1590347", "revid": "120921595", "url": "https://it.wikipedia.org/wiki?curid=1590347", "title": "Cisti fornaio", "text": "Cisti fornaio \u00e8 un personaggio del Decameron di Giovanni Boccaccio, protagonista della seconda novella della sesta giornata. Il tema di quella giornata, che ha come regina Elissa, \u00e8 la capacit\u00e0 di saper ben usare l'arte della parola.\nCisti \u00e8 un fornaio che col suo lavoro ha guadagnato abbastanza denaro da potersi permettere un vino molto pregiato, e che esercita la sua professione in una bottega di fronte alla chiesa di Santa Maria degli Ughi a Firenze. Egli \u00e8 un uomo semplice ma dall'animo nobile, che \u00e8 stato capace di raggiungere una condizione agiata sia grazie alla fortuna che alla sua integerrima onest\u00e0 che lo rende capace di commerciare senza ingannare il prossimo.\nLa novella di Cisti Fornaio inizia con un discorso di Pampinea, che racconta la storia. Essa afferma che spesso la natura e la fortuna giocano brutti scherzi agli uomini, come per esempio dotarli di un'anima nobile ed un corpo sgraziato, oppure di un'anima nobile e un mestiere vile; questa \u00e8 la situazione di Cisti, uomo intelligente, generoso ed in grado di districarsi con l'astuzia nelle situazioni pi\u00f9 complicate, ma che svolge una professione umile e semplice, quella di fornaio. Cisti, convinto della bont\u00e0 del vino che ha potuto procurarsi grazie al suo duro lavoro, decide di provare a farlo assaggiare a Messer Geri Spina, importante legato di papa Bonifacio VIII che assieme a due colleghi ambasciatori usava transitare ogni mattina vicino alla bottega di Cisti. Il fornaio, essendo una persona umile, non avrebbe mai il coraggio di chiedere esplicitamente ad un nobile come Geri di assaggiare il suo vino, quindi fa in modo che si inviti da solo: per tre giorni, durante il passaggio di Geri e degli ambasciatori, prepara una tavola ben imbandita e si mette a gustare il suo vino con tale enfasi \u00abche egli n'avrebbe fatta venir voglia ai morti\u00bb. Il terzo giorno Messer Geri finalmente si avvicina alla bottega di Cisti e gli chiede di poter assaggiare il vino. Rimasto piacevolmente colpito dalla bont\u00e0 del vino, organizza in seguito una cena di nobili e decide di far assaggiare ai commensali il vino di Cisti (che era stato invitato ma aveva rifiutato fermamente). Geri invia un servo a prendere una quantit\u00e0 di vino sufficiente per farne bere almeno un mezzo bicchiere ad ogni ospite. Il servo per\u00f2 vuole godere un po' del vino che Cisti gli dar\u00e0, cos\u00ec decide di portare con s\u00e9 un fiasco molto capiente per prenderne una grande quantit\u00e0. Da questa situazione si determina uno scambio di battute riportate dal servo ai due personaggi, che si muove tra la bottega di Cisti e il convivio di Geri. Il primo sostiene infatti che tale fiasco non sia adatto per un vino cos\u00ec pregiato, e che un recipiente cos\u00ec capiente \u00e8 invece adatto per prendere l'acqua in Arno. Messer Geri capisce l'arguta risposta e invia nuovamente il servo con un fiasco pi\u00f9 piccolo, ricevendo dal fornaio tutto il vino desiderato. Successivamente Cisti torna da Geri e gli spiega che il suo gesto era dovuto al fatto che un vino cos\u00ec pregiato non era, a suo parere, degno di essere bevuto dalla servit\u00f9, e regala tutto il suo vino a Messer Geri, che gli sar\u00e0 amico per tutta la vita. Boccaccio pone cos\u00ec l'umile Cisti in una condizione di sostanziale parit\u00e0 con il colto legato Geri, grazie alla sua arguzia."}
{"id": "1590348", "revid": "106908", "url": "https://it.wikipedia.org/wiki?curid=1590348", "title": "Ciclo dell'Eredit\u00e0", "text": "Il Ciclo dell'Eredit\u00e0 \u00e8 una saga fantasy letteraria scritta dall'autore statunitense Christopher Paolini. \u00c8 composta da quattro romanzi:\nA essi si aggiungono opere correlate, fra cui la raccolta sequel \"\" (2018).\nI libri raccontano delle avventure di Eragon, un ragazzo destinato a liberare il continente immaginario di Alaga\u00ebsia dall'oppressore Galbatorix insieme al suo drago, Saphira.\nIn origine la saga si sarebbe dovuta chiamare Trilogia dell'Eredit\u00e0, ma l'eccessiva lunghezza di quello che avrebbe dovuto essere il romanzo conclusivo spinse Paolini a dividerlo in due parti, \"Brisingr\" e \"Inheritance\". Secondo le speculazioni dei fan, il nome prescelto per il terzo libro della trilogia era \"Empire\" (\"impero\" in lingua inglese), in quanto il piano originario della saga avrebbe previsto che tutti i titoli dei libri sarebbero dovuti consistere in parole di sei lettere inizianti per \"E\".\nAmbientazione.\nLa saga \u00e8 ambientata nell'immaginario continente di Alaga\u00ebsia, la cui cultura e sviluppo sono simili a quelle del Medioevo europeo.\nMolti nomi derivano da elementi della mitologia nordica, ad esempio Helgrind, che nella mitologia nordica \u00e8 il cancello del regno dei morti, oppure i nomi Utgard, Vroengard, Farthen Dur, tipicamente germanici, proto-germanici e generalmente scandinavi e tedeschi. Alcune denominazioni, di luoghi, di persone o di gruppi, sono riconducibili all'inglese antico, ancora una volta una lingua di derivazione germanica.\nPersonaggi.\nI protagonisti della serie sono il Cavaliere Eragon Ammazzaspettri e il suo drago, Saphira Squamediluce.\nAltri personaggi importanti sono:\nI libri.\nCiclo originale.\nEragon.\nEragon, protagonista del ciclo, \u00e8 un ragazzo che vive con lo zio Garrow e il cugino Roran in una piccola fattoria ai limitari del bosco nei pressi di Carvahall. Un giorno, mentre \u00e8 a caccia sulla Grande Dorsale, una catena montuosa vicina, gli compare davanti una pietra blu a forma di uovo. Dopo un po' di tempo la pietra si rompe e ne esce una dragonessa, chiamata Saphira. Dopo alcuni mesi delle creature ripugnanti, chiamati Ra'zac, distruggono la casa di Eragon e torturano lo zio, che muore poco tempo dopo. Eragon decide di vendicare la morte di Garrow e parte in compagnia di Brom, il cantastorie del villaggio. Lungo il loro viaggio fanno tappa nel villaggio di Yazuac, dove trovano una montagna di cadaveri umani. L\u00ec vengono attacchati da degli Urgali, dei mostri umanoidi con corna da toro, ed Eragon scopre di saper usare la magia. Durante il viaggio Brom istruisce Eragon sulla magia, sui draghi e sui cavalieri dei draghi. Dopo essere sfuggiti ai soldati di Galbatorix, si accampano sulle rive del lago di Leona e l\u00ec vengono catturati dai Ra'zac. Con l'aiuto dal giovane Murtagh riescono a liberarsi e a scacciare i mostri, ma Brom rimane ferito. Pochi giorni dopo Brom muore, non prima di aver rivelato a Eragon di essere stato anche lui un cavaliere dei draghi e avergli dato Zar'Roc. Murtagh acconsente ad accompagnare Eragon dai Varden, a condizione di andarsene prima di incontrarli personalmente. Durante il loro viaggio Eragon vede in sogno una donna bellissima rinchiusa in una cella e inizia a cercarla nelle prigioni delle citt\u00e0 che attraversano. Dopo un combattimento Eragon viene catturato e portato nelle prigioni di Gil'ead, dove incontra per la prima volta lo spettro Durza. Eragon riesce a uscire dalla sua ella e trova la donna dei suoi sogni, scoprendo che \u00e8 un'elfa. Fugge grazie all'aiuto di Murtagh e di Saphira. Arya, l'elfa, comunica con la mente a Eragon ci\u00f2 che le \u00e8 successo e come arrivare dai Varden. Dopo un lungo viaggio Eragon, Saphira, Arya e Murtagh arrivano nel Farthen-Dur dove vengono accolti abbastanza bene, fino a quando il capo dei Varden, Ajihad, scopre che Murtagh \u00e8 il figlio di Morzan, il primo dei Rinnegati (seguaci di Galbatorix). Eragon viene sottoposto ad alcuni test, sia di magia che di combattimento, tenuti i primi da due maghi dei Varden, il secondo da Arya. Un giorno di sparge la notizia dell'arrivo di un esercito di Urgali e tutti si preparano alla battaglia. Murtagh viene liberato da Ajihad per combattere e dimostrare la sua lealt\u00e0. Eragon ingaggia un duello con lo spettro Durza, che guida le armate degli Urgali: viene ferito alla schiena, ma riesce a ucciderlo. Mentre i Varden stanno riunendo i cadaveri, degli Urgali uccidono Ajihad e rapiscono Murtagh. Dopo la morte del loro capo i Varden eleggono la figlia di Ajihad, la giovane Nasuada. Giurata fedelt\u00e0 al nuovo capo dei Varden, Eragon e Saphira si dirigono verso la terra degli elfi per completare il loro addestramento, accompagnati da Arya e Orik.\nEldest.\nDopo aver salvato Tronjheim grazie all'eroico duello con Durza, Ajihad viene ucciso da un ultimo gruppo di Urgali. Nasuada quindi, figlia di Ajihad, viene eletta regina dei Varden ed Eragon parte con Arya, Saphira e Orik verso Ellesm\u00e9ra, la citt\u00e0 degli elfi. Qui inizia un addestramento con Oromis e con Glaedr, al termine del quale partir\u00e0 per combattere contro Galbatorix insieme ai Varden. Intanto, suo cugino Roran scappa con l'intera popolazione di Carvahall, minacciata dai soldati di Galbatorix e dai Ra'zac, per rifugiarsi dai Varden. Eragon subisce dei miracolosi cambiamenti, dono dei draghi, nel corso della Celebrazione del Giuramento di Sangue: grazie a tale intervento, il Cavaliere si libera, finalmente, della cicatrice sulla schiena, che gli provocava dolorosi attacchi e assume delle peculiarit\u00e0 elfiche come agilit\u00e0, forza e resistenza sovrumane. Eragon riabbraccer\u00e0 Roran sul campo di battaglia per difendere tutti i cittadini oppressi da Galbatorix e ritrover\u00e0 anche Murtagh, divenuto Cavaliere e costretto da un giuramento nell'antica lingua alle dipendenze del pazzo monarca. Eragon scopre anche, a sue spese, che Murtagh \u00e8 suo fratello, e che suo padre \u00e8 Morzan. Finita la battaglia, Eragon parla di ci\u00f2 che Murtagh gli ha rivelato a Roran, il quale, dopo un momento di titubanza, lo riconosce come fratello, pregando di aiutarlo a salvare la sua fidanzata, Katrina.\nBrisingr.\nSottotitolato \"Le Sette Promesse di Eragon Ammazzaspettri e Saphira Squamediluce\", \"Brisingr\" incomincia con l'uccisione dei Ra'zac da parte di Eragon e Roran e la liberazione di Katrina; pochi giorni dopo avviene il matrimonio, celebrato da Eragon stesso. In seguito Roran diventa un soldato Varden a tutti gli effetti, mentre Eragon riesce a far s\u00ec che Orik diventi Re dei Nani. Successivamente il Cavaliere ritorna a Ellesmera dove gli viene fornita una nuova spada e viene messo a conoscenza dell'esistenza degli Eldunar\u00ec, segreto dei Draghi e fonte dell'enorme potere di Galbatorix. Infine apprende che, sebbene sua madre fosse sposata con Morzan, in realt\u00e0 egli \u00e8 il figlio di Brom. Oromis, sceso in battaglia, viene ucciso da Galbatorix per mezzo di Murtagh e Castigo, mentre la coscienza di Glaedr, anch'egli ucciso, si trasferisce nel suo Eldunar\u00ec, precedentemente affidato a Eragon, che nel frattempo aiuta i Varden a conquistare la citt\u00e0 di Feinster e coadiuva Arya nell'uccisione di uno Spettro. Negli Stati Uniti d'America \u00e8 stato pubblicato il 20 settembre 2008; in Italia il 31 ottobre dello stesso anno.\nInheritance.\nIl quarto libro, dal titolo (nella versione inglese) Inheritance, \u00e8 stato pubblicato l'8 novembre 2011. L'edizione italiana \u00e8 stata pubblicata invece il giorno successivo (9 novembre). La casa editrice ha pubblicato un \"sample chapter\" sul proprio sito web. Qui si narra delle vicende che portarono alla grande battaglia che unir\u00e0 tutti i popoli di Alagaesia, elfi, umani, nani, Urgali, draghi, contro il traditore Galbatorix e il suo esercito. Eragon ormai non \u00e8 pi\u00f9 un ragazzino, ma un giovane che sente il peso delle responsabilit\u00e0 derivanti dai suoi straordinari poteri di Cavaliere dei Draghi; quando tutto sembra aver raggiunto un punto morto, proprio mentre il re Galbatorix sembra invincibile, dovr\u00e0 trovare la forza e la consapevolezza dei propri mezzi in se stesso e guidare l'attacco finale con un'inattesa svolta.\nSequel.\nLa forchetta, la strega, e il drago: Racconti di Alagaesia.\n\"The Fork, the Witch, and the Worm: Tales from Alaga\u00ebsia\" \u00e8 una raccolta di tre racconti \"sequel\" del \"Ciclo dell'Eredit\u00e0\".\nNel primo racconto viene narrata una vicenda nella locanda \"La forchetta\", da cui il testo prende il nome: il protagonista \u00e8 Murtagh. Il secondo racconto, \"La strega\", si concentra sul personaggio di Angela l'erborista. Nel terzo e ultimo racconto c'\u00e8 la storia del drago V\u00earmund il Bieco, soprannominato \"Il verme\" (il titolo della novella \u00e8 stato tradotto semplicemente come \"il drago\" in italiano): in origine quest'ultimo testo era stato pensato da Paolini come un possibile romanzo a s\u00e9 stante.\nOpere collegate.\nSono stati pubblicati due altri libri relativi all'universo del Ciclo dell'Eredit\u00e0:\nFilm.\nNel 2006 \u00e8 uscita la trasposizione cinematografica del primo libro, \"Eragon\", diretto da Stephen Fangmeier e interpretato da Edward Speleers.\nNon sono in programma altri film relativi ai libri per via del totale fallimento del primo.\nParodie.\nIn Italia sono stati pubblicati da Edizioni Clandestine \"Aerosol, il fratello furbo di Eragon\" (2006), parodia di Eragon e \"Erpes, il fratello furbo di Eldest\" (2011), parodia di Eldest per opera di \"Joey Luke Bandini\", pseudonimo di Gianluca Bedini, gi\u00e0 autore de \"Lo Scrobbit\" (2004), parodia de \"Lo Hobbit\" di J. R. R. Tolkien e de \"Il Signore dei Tortelli\" (2005), parodia de \"Il Signore degli Anelli\", sempre di J.R.R. Tolkien."}
{"id": "1590356", "revid": "3115", "url": "https://it.wikipedia.org/wiki?curid=1590356", "title": "Elianto", "text": "Elianto \u00e8 un romanzo di Stefano Benni, edito da Feltrinelli nel 1996.\nTrama.\nIl paese di \"Tristalia\", come si intuisce dal nome, \u00e8 ispirato all'Italia ed \u00e8 particolarmente triste. Chiamato anche \"Nova Repubblica\" (in riferimento alla cosiddetta \"Seconda Repubblica\"), in teoria \u00e8 governato da ben venti presidenti (tutte parodie di noti personaggi italiani della politica e dello spettacolo), ma il vero potere \u00e8 esercitato dal \"Zentrum\", un supercomputer situato in un grattacielo oscillante a forma di chiodo (detto \"grattasmog\" perch\u00e9 Tristalia \u00e8 talmente inquinata che si vede solo smog, mai il cielo).\nL'unica speranza di una vita migliore per le \"Contee\" \u00e8 liberarsi del Governo centrale, e per farlo \u00e8 necessario vincere una \"sfida\" tra un campione scelto dalla Contea e uno scelto dal Governo. La \"Contea Otto\" (dove vivono i protagonisti della storia) dovr\u00e0 affrontare un quiz, ma lo sfidante prescelto, il tredicenne e intelligentissimo \"Elianto\", si \u00e8 gravemente ammalato del misterioso \"morbo dolce\". ed \u00e8 \"recluso\" in una clinica privata dal poco rassicurante nome di \"Villa Bacilla\". Il suo amico infermiere, \"Talete Fuschini\", lo intrattiene raccontandogli le strane e curiose idee di \"Maurits Cornelis Noon\", un immaginario scienziato-filosofo del XIX secolo, creduto poi pazzo, e rinchiuso in un ospedale psichiatrico a Londra: tra esse spiccano quella della \"Mappa Nootica\", che permette di conoscere, viaggiare e osservare gli abitanti di dimensioni parallele chiamate \"Mondi Alterei\" o \"Onirici\", e quella del \u201cBonus vitale\u201d, che sostiene che ad ogni essere vivente vengano assegnati dei limiti per ogni azione che, se superati, portano alla morte.\nUna notte la luce della luna, attraversando i rami di un castagno, proietta sul muro della camera di Elianto proprio una \"mappa nootica\": su di essa, il ragazzo segue le avventure di tre distinti gruppi di personaggi:\nLe vicende dei tre \"equipaggi\" si svolgono in modo indipendente, ma sono destinate a \"confluire\" nel finale, che vedr\u00e0 la vittoria delle Contee e la sconfitta definitiva del Governo.\nTipo di narrazione e stile.\nElianto \u00e8 il romanzo in cui Benni sfoga la sua fantasia. Crea come ambientazione una serie di mondi immaginari, nei quali pu\u00f2 inserire un'infinit\u00e0 di storie e racconti, senza mettere in crisi l'unit\u00e0 del romanzo. La Terra invece \u00e8 raccontata con l'altra classica arma dell'autore, la satira: l'impero malvagio che ne vuole prendere il controllo \u00e8 fatto di televisione e leccapiedi, \"livello di paura\" da mantenere e sondaggi per verificarlo. Lo stile \u00e8 quello classico benniano, con una comicit\u00e0 apparentemente disordinata ma in realt\u00e0 creata attraverso schemi fissi: dalle parole inventate alle teorie deliranti, dagli elenchi alle descrizioni caricaturali, dalle parodie alle citazioni colte. Il linguaggio segue l'ambientazione e il tipo di personaggi che descrive, c'\u00e8 continua mescolanza di stili, ma con un'ironia di fondo che pervade ogni scena.\nAmbientazione.\nIl romanzo \u00e8 ambientato negli otto \"Mondi Alterei\", dei quali uno \u00e8 la Terra, e gli altri sette sono mondi paralleli inventati dall'autore:\nInoltre, alcune scene si svolgono o fanno riferimento all'aldil\u00e0, \"rivisitato\" alla luce delle bizzarre teorie del visionario \"Noon\":"}
{"id": "1590358", "revid": "154639", "url": "https://it.wikipedia.org/wiki?curid=1590358", "title": "Boezio di Dacia", "text": "Pensiero.\nL'autonomia della filosofia e la presunta dottrina della doppia verit\u00e0.\nCome Averro\u00e8 e Alberto Magno, Boezio si pone la questione del rapporto tra scienza e fede, ossia tra la conoscenza razionale e la rivelazione. Per il filosofo danese, le verit\u00e0 della scienza sono sempre vere, in quanto indagano razionalmente sopra delle realt\u00e0 immanenti, mettendo in luce primi principi, e ponendoli in relazione alle leggi di natura, che non possono essere in alcun modo confutate. Allo stesso tempo, anche le realt\u00e0 della fede sono sempre vere, e, anzi, assumono maggiore importanza, perch\u00e9 rivelate all'uomo per volont\u00e0 divina mediante la parola contenuta nelle Sacre Scritture. Ora, la questione della doppia verit\u00e0 si era risolta in Averro\u00e8 con la supremazia della verit\u00e0 speculativa su quella delle Scritture, in ragion del fatto che quest'ultima, pur dicendo il vero, pu\u00f2 essere interpretata variamente, anche e soprattutto in senso allegorico. Il problema si complica, per\u00f2, con Boezio. Per il filosofo danese \u00e8 di fondamentale importanza il riconoscimento della dignit\u00e0 e dell'autonomia della filosofia, che, in quanto disciplina autonoma, si d\u00e0 da s\u00e9 delle leggi e procede coerentemente con esse.\nLa filosofia ha delle regole ben precise, e sono proprio queste regole a renderla una scienza distinta e indipendente e a delimitarne il campo d'indagine. Boezio eleva la verit\u00e0 della rivelazione al di sopra delle scienze e, nello stesso tempo, afferma la validit\u00e0 di queste ultime, limitatamente al proprio campo d'indagine e d'azione, che \u00e8 la natura. Il problema delle differenti conclusioni a cui teologia e filosofia arrivano si pone con forza nel dibattito sull'eternit\u00e0 del mondo, tema forte in Aristotele e tra i pi\u00f9 dibattuti durante il basso medioevo. Boezio \u00e8 convinto di non poter dimostrare mediante la ragione che il mondo, come vuole la religione cristiana, ha avuto un inizio. Ci\u00f2 non significa, per\u00f2, che tale inizio non ci sia effettivamente stato: il dato della fede ci dice infatti che il mondo \u00e8 nuovo, cio\u00e8 \u00e8 stato creato. \u00c8 quindi vero che, limitandosi alle evidenze che si raccolgono attraverso lo studio della natura, non ci sono buoni motivi di credere che il mondo abbia avuto inizio. \u00c8 per\u00f2 altrettanto vero che, accogliendo, come \u00e8 doveroso, il dato di fede, questi buoni motivi sopraggiungono. Non c'\u00e8 alcuna doppia verit\u00e0: la filosofia ci dice che non si pu\u00f2 dimostrare che il mondo abbia avuto inizio attenendosi alle sole evidenze scientifiche; la fede, che \u00e8 posta su un gradino pi\u00f9 alto e non giudica solo mediante le leggi della natura, ci dice invece che l'inizio del mondo c'\u00e8 stato. Non \u00e8 l'unit\u00e0 della verit\u00e0 a essere messa in dubbio, ma l'unit\u00e0 del sapere. Filosofia e teologia coesistono senza entrare in conflitto, indagando gli oggetti da punti di vista diversi e senza mai arrivare a uno sdoppiamento della verit\u00e0 come per anni si \u00e8 erroneamente ritenuto."}
{"id": "1590360", "revid": "767487", "url": "https://it.wikipedia.org/wiki?curid=1590360", "title": "Live at the House of Blues (Guttermouth)", "text": "Live at the House of Blues \u00e8 il secondo album live della band californiana Guttermouth, pubblicato nel 2003. \u00c8 uscito anche in formato DVD.\nPer la performance live registrata in questo album la band chiam\u00f2 il bassista originario Clint Weinrich, che successivamente torner\u00e0 in pianta stabile nel 2006."}
{"id": "1590361", "revid": "1782831", "url": "https://it.wikipedia.org/wiki?curid=1590361", "title": "Discografia di Ashlee Simpson", "text": "Questa \u00e8 una lista completa di pubblicazioni ufficiali da parte della cantante pop rock statunitense Ashlee Simpson che ha pubblicato due album in studio, sei singoli e sei video musicali su Geffen Records.\nAshlee debutta con l'album \"Autobiography\", che \u00e8 stato messo in commercio nel luglio 2004 ed ha venduto 2,9 milioni di copie solo negli Stati Uniti. \u00c8 stata certificata triplo platino ed inoltre ha vinto il \"Billboard Music Award\" per la \"Nuova Artista femminile dell'anno\" per il 2004. I Am Me il suo secondo album, \u00e8 stato pubblicato nell'ottobre 2005. Ha prodotto due top dei trenta singoli negli U.S. ed \u00e8 stato certificato in platino. Il terzo album di Ashlee Bittersweet World \u00e8 uscito ad aprile 2008. Anche le canzoni non pubblicate che sono state scritte, registrate o entrambi da Ashlee Simpson sono incluse.\nExtra.\nQueste canzoni non sono apparse nell'album studio pubblicato dalla Simpson:\nVideo Musicali.\nNota: Cliccando sul link carica la presentazione del video musicale su YouTube.\nVideo su \"TRL\".\n- I seguenti video sono stati classificati su MTV \"Total Request Live\" Programma (TRL) :\nCanzoni non pubblicate.\nQueste canzoni sono state registrate dalla Simpson ma non sono state pubblicate da novembre 2007:"}
{"id": "1590367", "revid": "287204", "url": "https://it.wikipedia.org/wiki?curid=1590367", "title": "Lavrov", "text": "Persone.\nLavrov () \u00e8 un cognome russo:"}
{"id": "1590374", "revid": "1165513", "url": "https://it.wikipedia.org/wiki?curid=1590374", "title": "Camoscio (colore)", "text": "Il camoscio \u00e8 una gradazione molto chiara di giallo-marrone ispirata dalla pelle conciata dell'animale omonimo."}
{"id": "1590375", "revid": "935281", "url": "https://it.wikipedia.org/wiki?curid=1590375", "title": "Accordi di Pasqua", "text": "Gli Accordi di Pasqua, cos\u00ec chiamati perch\u00e9 vennero stipulati il 16 aprile 1938, giorno di Sabato santo, furono degli accordi fra Gran Bretagna e Italia che appianavano i contrasti nelle politiche medio-orientali dei due Paesi e garantivano la libera disponibilit\u00e0 al transito nel lago Tana e nel Canale di Suez.\nA fronte dell'impegno britannico per la promozione della causa imperiale italiana nell'ambito della Societ\u00e0 delle Nazioni, l'Italia si impegnava a ritirare le proprie milizie impegnate in Spagna a guerra conclusa, assicurando al tempo stesso di non avere alcuna mira espansionistica in terra spagnola. Ci\u00f2 fu un successo per Mussolini, il quale ottenne nei fatti un tacito assenso (appeasement) per continuare l'invio in Spagna di uomini e mezzi fino alla definitiva vittoria di Francisco Franco..\nGli accordi erano la conferma di un gentlemen's agreement del 2 gennaio 1937 tra i due stati, che poneva i suoi presupposti nello scambio di lettere, avvenuto i mesi precedenti, tra il ministro degli esteri Galeazzo Ciano e l'ambasciatore inglese a Roma lord James Eric Drummond Perth. Si stabiliva il reciproco interesse del diritto di entrata, uscita e transito nelle acque del Mediterraneo, e di evitare la modifica dello \u00ab\"status quo\" relativo alla sovranit\u00e0 nazionale dei territori del bacino del Mediterraneo\u00bb."}
{"id": "1590376", "revid": "767487", "url": "https://it.wikipedia.org/wiki?curid=1590376", "title": "Eat Your Face", "text": "Eat Your Face \u00e8 l'ottavo album in studio della band californiana Guttermouth, pubblicato nel 2004. \u00c8 stato l'ultimo album distribuito dalla Epitaph Records.\nL'album segna un ritorno al genere che aveva contraddistinto la band fino alla svolta melodica di \"Gusto\". \u00c8 generalmente considerato un album di passaggio, come conseguenza di ulteriori cambi di formazione del gruppo."}
{"id": "1590388", "revid": "22475", "url": "https://it.wikipedia.org/wiki?curid=1590388", "title": "Mandarino (colore)", "text": "Il mandarino \u00e8 un colore il cui nome trae origine dal medesimo frutto, creato come sfumatura del colore giallo. Nel mondo del design degli interni, il colore mandarino \u00e8 usato per dare maggiore risalto a un ambiente domestico."}
{"id": "1590395", "revid": "309289", "url": "https://it.wikipedia.org/wiki?curid=1590395", "title": "Barguzin (fiume)", "text": "Il Barguzin \u00e8 un fiume della Russia siberiana centro-orientale (Repubblica Autonoma della Buriazia), tributario del lago Bajkal.\nNasce dal versante nordoccidentale dei monti Ikatskij, nella zona dove si saldano all'Altopiano Stanovoj; fluisce in direzione sud-sudovest attraversando una valle compresa fra i suddetti monti Ikatskij e i monti del Barguzin, sfociando nel lago Bajkal in una piccola insenatura alla quale ha dato il nome (Golfo del Barguzin), situata nei pressi dell'insediamento di Ust'-Barguzin. I principali affluenti ricevuti sono Garga, Argada e Ina da sinistra, Uljun da destra. Il fiume \u00e8 navigabile a monte della foce fino alla localit\u00e0 di Mogojto per 226 km.\nLa valle del Barguzin, larga al massimo alcune decine di chilometri e situata ad una quota compresa fra i 470 e i 600 metri, \u00e8 caratterizzata da particolarit\u00e0 vegetazionali, dal momento che costituisce una \"digitazione\" molto settentrionale dell'ecosistema steppico in un ambiente, quello della Transbajkalia, dominato dalla taiga."}
{"id": "1590397", "revid": "762947", "url": "https://it.wikipedia.org/wiki?curid=1590397", "title": "Simon Keenlyside", "text": "Biografia.\n\u00c8 figlio di Raymond, violinista del Quartetto d'archi \"Aeolian Quartet\".\nHa studiato zoologia, a Cambridge.\nKeenlyside ha fatto il suo debutto operistico presso l'Opera di Amburgo nel ruolo del Conte di Almaviva ne \"Le nozze di Figaro\" nel 1988.\nAnni '90.\nAl Royal Opera House, Covent Garden di Londra debutta nel 1990 come Ping in Turandot diretto da Colin Davis con Robert Lloyd e Gwyneth Jones.\nPer il Glyndebourne Festival Opera nel 1993 \u00e8 Don Giovanni (opera) nel Sadlers Wells di Borgo londinese di Islington, nel Theatre Royal di Norwich, nel Theatre Royal di Plymouth, nel Palace Theatre di Manchester e nel Mayflower di Southampton.\nAl Grand Th\u00e9\u00e2tre di Ginevra nel 1993 \u00e8 Papageno in Die Zauberfl\u00f6te e nel 1995 tiene un recital con musiche di Rachmaninoff, Brahms, Strauss, Barber, Ives e Rorem.\nNegli Stati Uniti debutta nel 1993 al San Francisco Opera come Olivier in Capriccio (Strauss) diretto da Donald Runnicles con Kiri Te Kanawa e Tatiana Troyanos.\nAncora al Covent Garden nel 1995 \u00e8 Guglielmo in Cos\u00ec fan tutte con Bruce Ford, Thomas Allen e Susan Graham ed il Conte Almaviva ne Le nozze di Figaro diretto da Bernard Haitink con Cheryl Studer, Barbara Bonney e Ferruccio Furlanetto.\nAll'Op\u00e9ra National de Paris debutta nel 1995 come Papageno in Die Zauberfl\u00f6te.\nAl Teatro alla Scala di Milano debutta il 7 dicembre 1995 come Papageno in \"Die Zauberfl\u00f6te\" diretto da Riccardo Muti con Andrea Rost e Viktorija Luk\"janec' nella serata d'inaugurazione della stagione d'opera ripreso dalla RAI.\nAl Metropolitan Opera House di New York debutta nel 1996 come Belcore ne L'elisir d'amore con Carlo Rizzi (direttore d'orchestra), la Bonney, Roberto Alagna e Paul Plishka.\nNel frattempo, nel 1996, ha cantato a Ginevra in Hamlet (opera) con Natalie Dessay, Marcello ne La boh\u00e8me a Londra e Guglielmo in Cos\u00ec fan tutte a Parigi diretto da Jeffrey Tate ed a Glyndebourne diretto da Franz Welser-M\u00f6st con la London Philharmonic, nel 1997 a San Francisco (Pelleas) in Pell\u00e9as et M\u00e9lisande (opera) con Frederica von Stade, a Londra Belcore ne L'elisir d'amore con Angela Gheorghiu, alla Scala (Conte Almaviva diretto da Muti con Barbara Frittoli e Bryn Terfel), Sydney (Figaro), Berlino (Figaro) e Ferrara (Don Giovanni sotto Claudio Abbado).\nNel 1998 ritorna alla Scala (Papageno) e tiene un recital, al Metropolitan Opera (Olivier in Capriccio con Andrew Davis e la Te Kanawa e Marcello) e Parigi (Dandini ne La Cenerentola diretto da Bruno Campanella con Rockwell Blake, Enzo Dara e Sonia Ganassi).\nNel 1999 a Parigi \u00e8 Prince Eletski ne La dama di picche (opera) con Helga Dernesch e Karita Mattila, alla Scala Ubalde nella prima di Armide (Gluck) diretto da Muti con Anna Caterina Antonacci, Giuseppe Filianoti, Juan Diego Fl\u00f3rez e Violeta Urmana e tiene un recital a Ginevra con musiche di Schumann, Schubert, Wolf, Strauss, Debussy, Faur\u00e9, Poulenc e Tosti.\nAlla Staatsoper di Vienna fece il suo debutto nel 1999 come Marcello ne La boh\u00e8me (poi Figaro ne Il barbiere di Siviglia (Rossini) con Florez e Stefania Bonfadelli), al Festival di Salisburgo debutta con Das Lied von der Erde diretto da Kent Nagano, alla Bayerische Staatsoper (Marcello e Wolfram) ed ha cantato il suo primo Orfeo a Bruxelles, Londra e al Aix-en-Provence Festival.\nAnni 2000.\nNel 2000 a Ginevra \u00e8 Pell\u00e9as in Pell\u00e9as et M\u00e9lisande con Jos\u00e9 van Dam, al Metropolitan Marcello ne La boh\u00e8me con Ainhoa Arteta, al Covent Garden Billy Budd (opera) ed a Salisburgo canta la Messa in Si minore diretto da Muti con i Wiener Philharmoniker e Sylvia McNair ed \u00e8 Guglielmo in Cos\u00ec fan tutte con la Mattila.\nNel 2001 a Londra \u00e8 Ford in Falstaff con Bernadette Manca di Nissa, al Met Papageno in \"Die Zauberfl\u00f6te\" con Kurt Moll, alla Scala tiene un recital ed \u00e8 Belcore nella prima di L'elisir d'amore con Patrizia Ciofi ed a Vienna il Conte Almaviva ne Le nozze di Figaro diretto da Muti che fino al 2014 impersoner\u00e0 in ventidue occasioni viennesi.\nNel 2002 a Londra \u00e8 il protagonista di Don Giovanni (opera) diretto da Charles Mackerras con Ildebrando D'Arcangelo ed Ana Mar\u00eda Mart\u00ednez, a Vienna Billy Budd ed a Salisburgo Papageno in Die Zauberfl\u00f6te con Diana Damrau, la Bonney ed Anja Harteros, tiene un recital con il mezzosoprano Angelika Kirchschlager e canta in Thamos, re d'Egitto e nel Requiem (Faur\u00e9) con Magdalena Ko\u017een\u00e1.\nAncora a Londra nel 2003 \u00e8 Papageno in Die Zauberfl\u00f6te con la Damrau e Prince Hamlet in Hamlet e nel 2004 Prospero in The tempest di Thomas Ad\u00e8s diretto dal compositore e Valentin in Faust (Gounod) diretto da Antonio Pappano con Alagna, Terfel e la Gheorghiu.\nA Parigi nel 2004 \u00e8 Pell\u00e9as in Pell\u00e9as et M\u00e9lisande.\nNel 2005 a Vienna \u00e8 Papageno in Die Zauberfl\u00f6te ed a Londra Winston Smith nella prima assoluta di 1984 (opera) diretto dal compositore e Abayaldos in Dom S\u00e9bastien.\nNel 2006 a Vienna \u00e8 Don Giovanni e Rodrigo in Don Carlo con Matti Salminen e Jos\u00e9 Cura.\nNel 2007 a Londra \u00e8 Pell\u00e9as in Pell\u00e9as et M\u00e9lisande diretto da Simon Rattle ed Oreste in Iphig\u00e9nie en Tauride ed al Metropolitan il Conte Almaviva ne Le nozze di Figaro con Terfel.\nNel 2008 a Londra \u00e8 Rodrigo in Don Carlo con Rolando Villaz\u00f3n ed a Parigi Wozzeck.\nNel 2009 a Vienna \u00e8 Evgenij Onegin diretto da Seiji Ozawa con Ram\u00f3n Vargas e Macbeth (opera) ed a Londra canta nel War Requiem di Benjamin Britten raggiungendo 160 recite londinesi.\nAnni 2010.\nNel 2010 a Ginevra tiene un recital con musiche di Gabriel Faur\u00e9, Maurice Ravel (Histoires Naturelles) e Robert Schumann (Dichterliebe), alla Scala tiene un recital, al Met \u00e8 Hamlet con Jennifer Larmore e Rodrigo in Don Carlo con Alagna ed a Vienna Giorgio Germont ne La traviata.\nNel 2011 a Salisburgo \u00e8 il Conte di Almaviva ne Le nozze di Figaro con l'Orchestra of the Age of Enlightenment e canta Winterreise e nel 2012 al Met \u00e8 Prospero in The Tempest.\nNel 2013 a Vienna \u00e8 Wozzeck diretto da Franz Welser-M\u00f6st e Rigoletto raggiungendo 83 recite viennesi. \nSempre nello stesso anno \u00e8 Wozzeck anche al Teatro Real di Madrid, Giorgio Germont ne La traviata con Joseph Calleja, Don Giovanni e Wozzeck a Monaco di Baviera, Macbeth e Giorgio Germont ne La traviata al Deutsche Oper Berlin e Wozzeck a Londra.\nNel 2014 \u00e8 Giorgio Germont ne \"La traviata\" a Londra e Macbeth a Monaco di Baviera diretto da Paolo Carignani con Anna Netrebko.\nNel 2015 canta a Monaco come Rodrigo in \"Don Carlo\" e Ford nel \"Falstaff\" di Verdi, per poi cantare ancora \"Macbeth\" a Tokyo. \nNel 2016 canta ancora a Monaco in \"Un ballo in maschera\" e fa il suo debutto nel mondo del musical interpretando Fagin in \"Oliver!\" a West Horsley. Sempre nel 2016 \u00e8 Don Giovanni al Metropolitan Opera House, il Conte di Almaviva alla Scala e Macbeth alla Wiener Staatsoper.\nNel 2017 canta Don Giovanni a Vienna, Bilbao e Zurigo, e Tonio in \"Pagliacci\" alla Royal Opera House.\nNel 2018 \u00e8 Rigoletto a Berlino, Monaco, Bratislava e Parigi, Don Giovanni a Ginevra, Ford nel \"Falstaff\" alla Royal Opera House e Germont ne \"La traviata\" alla Wiener Staatsoper.\nNel 2019 \u00e8 ancora Ford alla Wiener Staatsoper, Don Giovanni a Monaco, il Conte di Almaviva alla Royal Opera House, Rodrigo in \"Don Carlo\" alla Wiener Staatsoper, Rigoletto a Monaco, Golaud in \"Pell\u00e9as et M\u00e9lisande\" ad Amburgo e Germont alla Royal Opera House.\nAnni 2020.\nNel 2020 \u00e8 Wozzeck e Macbeth a Monaco, mentre nel 2021 \u00e8 Germont alla Bayerische Staatsoper, il conte di Almaviva alla Scala, Rodrigo in Don Carlo a Rodrigo, Macbeth a Monaco e alla Royal Opera House.\nHa lavorato con prestigiosi direttori d'orchestra come Zubin Mehta (con la Filarmonica di Israele), Claudio Abbado (con la Chamber Orchestra of Europe e la Filarmonica di Berlino) e Simon Rattle (con la City of Birmingham Symphony Orchestra).\nVita privata.\n\u00c8 sposato con la ballerina spagnola Zenaida Yanowsky dal 2006.\nDiscografia parziale.\nPer la EMI Classics, Simon Keenlyside ha inciso due dischi, interpretando opere di Schubert e Strauss, diretto da Sir Simon Rattle."}
{"id": "1590399", "revid": "767487", "url": "https://it.wikipedia.org/wiki?curid=1590399", "title": "Shave the Planet", "text": "Shave the Planet \u00e8 il nono album in studio della band californiana Guttermouth, pubblicato nel 2006. \u00c8 il primo album distribuito unicamente dalla Volcom Entertainment.\n\u00c8 il primo album con il nuovo batterista Ryann Farrell; il lavoro inoltre segna il ritorno in pianta stabile del bassista originario della band Clint Weinrich."}
{"id": "1590400", "revid": "1543377", "url": "https://it.wikipedia.org/wiki?curid=1590400", "title": "Cercocebus sanjei", "text": "Il cercocebo del fiume Sanje (\"Cercocebus sanjei\" Mittermeier, 1986) \u00e8 una scimmia del Vecchio Mondo appartenente alla famiglia dei Cercopitecidi, endemica della Tanzania.\nDescrizione.\n\u00e8 molto simile a \"C. galeritus\", del quale era considerato una sottospecie. Il colore del dorso \u00e8 grigio e quello del lato ventrale pi\u00f9 chiaro. La coda \u00e8 notevolmente lunga. La parte glabra del muso \u00e8 grigia o rosa. Come tutte le specie del genere ha palpebre bianche.\nBiologia.\nL'attivit\u00e0 \u00e8 diurna e si svolge sia al suolo sia sugli alberi. Come per le altre specie del genere la dieta \u00e8 varia e comprende, oltre a frutta e altri cibi vegetali, insetti e altri piccoli animali.\nFormano gruppi territoriali che comprendono pi\u00f9 maschi adulti, un maggior numero di femmine e individui giovani.\nDistribuzione e habitat.\nVive esclusivamente sui Monti Udzungwa, nella Tanzania meridionale. L'habitat \u00e8 costituito dalla foresta prossima ai corsi d'acqua a un'altitudine compresa tra 400 e 1600\u00a0m.\nConservazione.\n\u00e8 uno dei primati a maggior rischio d'estinzione, soprattutto per la distruzione dell'habitat e la ristrettezza dell'areale. Si stima che oggi ne sopravvivano non pi\u00f9 di 1300 individui, divisi in due popolazioni separate da pi\u00f9 di 85\u00a0km.\nCollegamenti esterni.\ninformazioni sulla specie"}
{"id": "1590406", "revid": "287204", "url": "https://it.wikipedia.org/wiki?curid=1590406", "title": "Rohilla", "text": "I Rohilla (, Hindi: \u0930\u094b\u0939\u093f\u0932\u093e) sono montanari musulmani di origine Pashtun. \"R\u016bh\" vuol dire infatti in persiano/dari \"montagna\" e \"R\u014dh\u012bll\u0101\" significa alla lettera \"montanari\" .\nLe montagne che essi abitano sono le regioni montuose che si estendono fra lo Sw\u0101t e Bajaur, a nord di Sibi e Bhakkar, a sud di \u1e24asan Abd\u0101l, a est di Kabul e a ovest di Kandahar. \nI Rohilla attualmente sono insediati nello Stato indiano dell'Uttar Pradesh."}
{"id": "1590408", "revid": "767487", "url": "https://it.wikipedia.org/wiki?curid=1590408", "title": "Vampiro a Brooklyn", "text": "Vampiro a Brooklyn (\"Vampire in Brooklyn\") \u00e8 una commedia horror del 1995 del regista Wes Craven, con protagonista Eddie Murphy.\nEddie Murphy nel film \u00e8 anche autore del soggetto, e recita oltre che nel ruolo del protagonista anche in quelli secondari di un predicatore alcolizzato e di un gangster italiano.\nTrama.\nMaximillian, ultimo rappresentante dei vampiri superstiti, giunge a Brooklyn, perch\u00e9 sa che esiste qui Rita Veder, unica donna-vampiro in circolazione. Maximillian - sbarcato in citt\u00e0 su di una misteriosa nave con a bordo molti morti dissanguati - \u00e8 un essere potente che pu\u00f2 trasformarsi in ci\u00f2 che vuole ed \u00e8 deciso a trovarla. Rita esiste davvero e lavora al dipartimento di polizia della citt\u00e0, ignorando peraltro il singolare legame di sangue originario. Frattanto Warren Justice, un collega di costei che le fa una corte discreta, perch\u00e9 Rita \u00e8 bella e vitalissima, incomincia ad indagare su quella nave. Lo smodato desiderio di Maximillian crea incontri pericolosi per la donna (che ne \u00e8 affascinata) e per la coppia, mentre intanto vari uccisi vengono ritrovati dissanguati dalla inesorabile fame del vampiro che insidia gli umani; si trasforma in un farneticante pastore; appare e scompare in nuvole di fumo, sconvolgendo con il suo sguardo coloro che avvicina. Per il possesso di Rita, con l'aiuto di Julius, uno spirito che vaga intorno ai cadaveri, ogni mezzo e trucco viene escogitato, finch\u00e9 a lei pure non si allungano i denti canini e si manifesta la fame di sangue umano, unico alimento dopo il morso al collo delle vittime. Mentre Justice continua le sue indagini e tenta di proteggere la malcapitata, Maximillian impazza per la citt\u00e0. Ma alla resa dei conti questi muore, dopo che ha barbaramente ucciso la pi\u00f9 cara amica di Rita, cedendo davanti alla energia di Justice."}
{"id": "1590415", "revid": "484362", "url": "https://it.wikipedia.org/wiki?curid=1590415", "title": "Racemo (botanica)", "text": "Il racemo o grappolo \u00e8 un'infiorescenza semplice, non ramificata che porta lungo un asse principale dei fiori pedicellati (cio\u00e8 portati su dei peduncoli).\nDescrizione.\nI fiori pi\u00f9 vecchi sono portati nella parte pi\u00f9 bassa dell'asse fiorale, mentre i pi\u00f9 giovani nella parte verso la sommit\u00e0. I fiori possono essere sottesi da una brattea. Se l'asse principale invece \u00e8 ramificato l'infiorescenza si definisce pannocchia. Esempi sono il lupino, il glicine e le orchidee.\nCome infiorescenze composte del grappolo abbiamo il grappolo di spighe che come assi secondari ha delle spighe inserite in diversi punti, oppure il grappolo di ombrelle che ha invece le ombrelle.\nMa il vero grappolo composto \u00e8 la pannocchia o \"racemo di racemi\". Di questa nelle graminacee troviamo: il sorgo, il riso e l'avena; nelle Vitaceae tutte le specie appartenenti al genere \"Vitis\", tra cui \"Vitis vinifera\", ovvero l'uva.\nIl racemo terminale viene detto \"panicolo\"."}
{"id": "1590416", "revid": "124685525", "url": "https://it.wikipedia.org/wiki?curid=1590416", "title": "Alessio Falconieri", "text": "Biografia.\nLa tradizione dell'Ordine dei Servi lo indica appartenente alla nobile famiglia dei Falconieri, ricchi commercianti della fazione dei Guelfi e fondatori della Repubblica Fiorentina. Fu zio - per esattezza fratello del padre - di Santa Giuliana Falconieri che egli stesso inizi\u00f2 al cammino di fede.\nConsacr\u00f2 la vita a Dio dedicandosi con sacrificio alla questua. Sostenne con umilt\u00e0 e carit\u00e0 ricevuta cos\u00ec anche i frati pi\u00f9 piccoli dell'Ordine inviati a studiare all'universit\u00e0 Sorbona di Parigi. La sua umilt\u00e0 fu cos\u00ec profonda e sincera che, anche se visse fino alla veneranda et\u00e0 di centodieci anni, rifiut\u00f2 sempre il sacerdozio considerandosene indegno.\nSegu\u00ec inizialmente le orme del padre Bernardo, esercitando il mestiere di mercante ed in giovane et\u00e0 ader\u00ec alla laica Compagnia Fiorentina in onore della Vergine Maria, dove conobbe i sei nobili, futuri compagni della vita in santit\u00e0.\nSempre secondo la tradizione servitana, il 15 agosto del 1233 Sant'Alessio e sei congregati Sant'Amadio (Amidei), San Bonfiglio (Monaldi), San Bonagiunta (Manetti), San Manetto (Dell'Antella), San Sostegno (Sostegni) e Sant'Uguccione (Uguccioni), ricevettero la grazia dell'apparizione della Vergine Maria, e, legati tra loro dell'ideale evangelico della comunione fraterna e del servizio ai poveri, decisero di ritirarsi in solitudine, per far vita comune nella penitenza e nella contemplazione.\nAbbandonarono quindi le loro fiorenti attivit\u00e0 donando tutti i loro beni e si ritirarono in una casupola (poi divenuta Villa Camarzia) intorno alle mura della citt\u00e0 di Firenze.\nIl venerd\u00ec Santo del 1240 la Vergine vestita a lutto riapparve loro, attorniata da uno stuolo di spiriti celesti recanti dei simboli che i sette frati interpretarono proclamandosi Servi di Maria e dando inizio ad un nuovo Ordine a Lei dedicato, vestendo sai di colore nero (\"...in memoria dei dolori\" della Vergine Madre), ed adottando la Regola di sant'Agostino. Ricevettero cos\u00ec le Costituzioni dal vescovo di Firenze Ardingo.\nNel 1241 a \"rimedio dell'anima sua\" Giuliano da Bivigliano della famiglia Ubaldini che governava il Mugello don\u00f2 al Vescovo di Firenze una parte del Montesenario in favore dei sette eremiti che vi si stabilirono intorno al 1245. I sette monaci scavarono nella roccia alcune cellette, le \"grotte\", nonch\u00e9 un piccolo oratorio dedicato a Santa Maria. Condussero il resto della loro esistenza dediti alla preghiera ed al lavoro, all'austerit\u00e0 ed al silenzio. Accettarono di buon grado coloro che cercavano il conforto della loro parola, nonch\u00e9 i tanti che chiesero di far parte della famiglia.\nLa comunit\u00e0 cittadina li accolse e li difese dagli innumerevoli pericoli - giuridici e, soprattutto, di potere civile e religioso - che costellarono i primi settant'anni di vita dei Servi di Maria.\nLa fama della loro santit\u00e0 si diffuse cosicch\u00e9 i sette scesero dal Senario per fondare la Basilica della Santissima Annunziata (ex S. Maria de' Servi ed ancor prima chiamata S. Maria di Cafaggio).\nL'11 febbraio 1304, papa Benedetto XI con la bolla \"Dum levamus\" conferm\u00f2 per l'Ordine la Regola di S. Agostino.\nAlessio Falconieri mor\u00ec supercentenario nel 1310, secondo la tradizione, il 17 febbraio. A Monte Senario un unico sepolcro nella cappella raccoglie insieme le spoglie mortali di coloro che la comunione di vita aveva resi un cuor solo e un'anima sola.\nIl 15 gennaio 1888 Leone XIII canonizz\u00f2 insieme i sette primi Padri."}
{"id": "1590417", "revid": "767487", "url": "https://it.wikipedia.org/wiki?curid=1590417", "title": "All'inseguimento della pietra verde", "text": "All'inseguimento della pietra verde (\"Romancing the Stone\") \u00e8 un film del 1984 diretto da Robert Zemeckis, interpretato da Michael Douglas e Kathleen Turner.\nEsempio del genere avventuroso rilanciato da \"I predatori dell'arca perduta\" (1981) di Steven Spielberg, \u00e8 stato il primo successo al botteghino del regista Zemeckis, dopo un paio di film apprezzati dalla critica ma di scarsa resa commerciale che sembravano avere messo a rischio la sua carriera sul nascere, e gli ha permesso di realizzare l'ancor pi\u00f9 fortunato \"Ritorno al futuro\" (1985), uno dei maggiori incassi dell'intero decennio.\nRispetto al film di Spielberg, unisce alla componente avventurosa una prevalente connotazione come commedia romantica, che funziona in modo cos\u00ec efficace grazie all'interpretazione dei due protagonisti, che suscit\u00f2 paragoni con coppie storiche del passato come Tracy-Hepburn.\nIl film ha avuto un sequel l'anno successivo, \"Il gioiello del Nilo\", diretto da Lewis Teague, con gli stessi interpreti principali ed un analogo risultato positivo al botteghino. Negli anni novanta si \u00e8 pensato ad un terzo episodio della serie, ma il progetto non \u00e8 mai stato sviluppato, per l'ormai perso \"appeal\" popolare della coppia Douglas-Turner.\nTrama.\nJoan Wilder \u00e8 una scrittrice di romanzi rosa di grande successo, che per\u00f2 oltre alle indubbie soddisfazioni professionali non pu\u00f2 vantare un'altrettanto felice vita sentimentale e vive a New York con la sola compagnia del gatto Romeo, nell'attesa di incontrare nella vita reale un uomo all'altezza del suo eroe letterario, Jessie.\nHa appena concluso il suo ultimo romanzo, quando riceve per posta quella che sembrerebbe una mappa del tesoro, inviatale dal cognato, di recente brutalmente assassinato in Colombia. Lo stesso giorno, una volta rientrata dall'incontro con la propria \"editor\" Gloria a cui ha consegnato il dattiloscritto, scopre che la sua casa \u00e8 stata messa completamente a soqquadro e riceve una disperata telefonata dalla sorella e fresca vedova Elaine, che \u00e8 stata sequestrata da una banda di criminali, razziatori di tesori archeologici, il cui capo, Ira, \u00e8 disposto a liberarla solo in cambio della mappa.\nPer quanto impreparata, non pu\u00f2 evitare di andare in prima persona al salvataggio della sorella. Ma, una volta arrivata in Colombia, all'aeroporto Joan viene deliberatamente indirizzata verso il bus sbagliato dall'uomo misterioso che le ha perquisito la casa (arrivando ad uccidere senza piet\u00e0 un testimone) e l'ha seguita sullo stesso volo. Invece di raggiungere la citt\u00e0 di Cartagena, la donna si ritrova nel pieno della giungla, proprio nella situazione peggiore, isolata e indifesa. Quando l'uomo, abbandonata la facciata di buone maniere, la minaccia con un'arma rivelando le proprie intenzioni tutt'altro che amichevoli, viene salvata dall'intervento abbastanza casuale di Jack Colton, un avventuriero americano che si trova l\u00ec in mezzo al nulla impegnato nella cattura di pregiati uccelli tropicali.\nColton accetta di ricondurre Joan alla civilt\u00e0 in cambio di una cospicua somma in \"traveller's cheque\", ma il viaggio si rivela molto tormentato, perch\u00e9 il loro avversario, Zolo, non \u00e8 solo uno spietato criminale ma, ancor peggio, un alto esponente della polizia segreta colombiana, e dispone quindi di tutti i mezzi per catturarli. Sulle loro tracce c'\u00e8 anche Ralph, braccio destro (e cugino) di Ira. Ad aiutarli, inaspettatamente, un eccentrico trafficante di droga, Juan, che si rivela essere un fan sfegatato dei lacrimevoli romanzi di \"Juanita\" Wilder.\nLe difficolt\u00e0 condivise durante il viaggio avvicinano molto la scrittrice e l'avventuriero, ma Colton non riesce a resistere alla tentazione di andare alla ricerca del tesoro e Joan lo accompagna, convinta che si tratti di una propria idea per trovarsi in una posizione di forza rispetto ai sequestratori della sorella. I due trovano \"el corazon\" dietro ad una cascata, nascosto all'interno di una statuetta, scoprendo che si tratta di uno straordinario smeraldo. Ralph, che li ha seguiti, riesce in un primo momento a sottrarlo, ma altrettanto rapidamente lo perde, a favore di Colton che, separato da Joan da un fiume impetuoso, le promette che non l'abbandoner\u00e0 a se stessa ma la raggiunger\u00e0 in citt\u00e0.\nNel movimentato confronto finale a Cartagena, si ritrovano tutti i protagonisti e comprimari della storia: Joan non ha altra merce di scambio che una mappa ormai senza alcuna utilit\u00e0, Colton dimostra di aver rispettato la promessa ma viene catturato dagli uomini di Zolo, che sembra avere la meglio anche sugli altri criminali, ma il provvidenziale intervento di un alligatore, che mozza la mano al corrotto ufficiale, stravolge gli equilibri. Alla fine, Zolo viene addirittura divorato dagli alligatori, Ira fugge abbandonando al suo destino Ralph, le due sorelle si ritrovano... e lo smeraldo viene inghiottito da uno dei rettili famelici.\nJoan torna a New York radicalmente cambiata: nel corso delle sue avventure colombiane, che sono servite come base per scrivere un nuovo romanzo a tempo di record, ha acquisito una determinazione ed una sicurezza nuove, che l'hanno trasformata in una donna all'altezza della propria eroina immaginaria, Angelina. E come lei, \u00e8 destinata ad avere un lieto fine: Colton la raggiunge a New York per portarla via con s\u00e9 sulla barca a vela sempre sognata e acquistata grazie alla \"pietra verde\" che \u00e8 riuscito infine a recuperare.\nCast.\nQuesto film ha segnato in modo significativo le carriere cinematografiche dei suoi interpreti principali.\nMichael Douglas si era in precedenza affermato come produttore, in particolare per \"Qualcuno vol\u00f2 sul nido del cuculo\" (1975), ed era diventato un volto riconoscibile grazie al ruolo dell'ispettore Keller nella serie televisiva poliziesca \"Le strade di San Francisco\" (1972-1976). Prima di produrre ed interpretare \"All'inseguimento della pietra verde\", era stato protagonista solo di una manciata di film, fra cui \"Coma profondo\" e \"Sindrome cinese\".\nKathleen Turner, dopo l'esordio come \"sex symbol\" in \"Brivido caldo\", qui, grazie al ruolo dell'impacciata scrittrice che diventa via via pi\u00f9 forte e sensuale nel corso del film, ha potuto dimostrare le proprie doti di commediante, per cui \u00e8 stata premiata con un Golden Globe, vinto poi anche l'anno successivo per l'interpretazione in \"L'onore dei Prizzi\" (1985).\nDanny DeVito era noto all'epoca solo per il ruolo di Louie De Palma nella serie televisiva \"Taxi\" (1978-1983). Proprio questo impegno televisivo gli aveva impedito qualche anno prima di interpretare il ruolo dello scavatore egiziano Sallah nel film \"I predatori dell'arca perduta\" di Spielberg.\nI tre attori ritorneranno a recitare insieme l'anno successivo, nel seguito \"Il gioiello del Nilo\", e poi una terza volta nella commedia nera \"La guerra dei Roses\" (1989), diretta dallo stesso DeVito.\nAccoglienza.\nIncassi.\nDistribuito nelle sale cinematografiche statunitensi il 30 marzo 1984, incass\u00f2 in patria oltre 76 milioni di dollari, ottavo incasso della stagione (contro i 179 milioni del pi\u00f9 ricco avversario \"Indiana Jones e il tempio maledetto\").\nCritica.\nAll'epoca dell'uscita, il film fu generalmente apprezzato, tanto da essere premiato ai Golden Globe 1985 come miglior commedia, preferito ad altri grandi successi dell'anno come \"Ghostbusters - Acchiappafantasmi\" e \"Beverly Hills Cop - Un piedipiatti a Beverly Hills\".\nL'autorevole critico statunitense Roger Ebert scrisse che, fra le tante imitazioni di \"I predatori dell'arca perduta\", questo film meritava il paragone con l'originale, perch\u00e9 ne possedeva lo stesso spirito e senso dell'umorismo.\nA distanza di tempo, il film ha acquisito lo \"status\" di piccolo classico del genere. Paolo Mereghetti nel suo \"Dizionario\" lo definisce: \"\u00abtanto incredibile quanto divertente, pieno di inseguimenti e colpi di scena dal ritmo incalzante\u00bb\", e gli assegna un giudizio di tre stellette su quattro.\nIn controtendenza \u00e8 invece Jos\u00e8 Mar\u00eda Latorre, che inserisce suo malgrado il film di Zemeckis nella sua scelta di cento film d'avventura della storia del cinema, perch\u00e9 rappresentativo dell'evoluzione del genere, esprimendo per\u00f2 un giudizio prevalentemente negativo: \"\u00abLa differenza rispetto a Indiana Jones consiste nella minore opulenza del prodotto, nella sua modestia, che potrebbe renderlo quasi simpatico, se non fosse per la sovrabbondanza di citazioni, appropriazioni e ironia, che riescono a renderlo noioso, proprio perch\u00e9 \u00e8 eccessivo\u00bb\". Critica in modo particolare lo spirito spielberghiano e lo scadente umorismo (ad esempio le scene che coinvolgono DeVito), ma evidenzia anche, come aveva fatto Ebert al tempo. l'importanza acquisita dal personaggio femminile, che \u00e8 un'attiva controparte dell'eroe maschile, di cui ha bisogno solo fino ad un certo punto (nello specifico, perch\u00e9 lui conosce il territorio, non per una connaturata superiorit\u00e0), ma \u00e8 in grado di cavarsela anche da sola."}
{"id": "1590418", "revid": "380654", "url": "https://it.wikipedia.org/wiki?curid=1590418", "title": "Brook (personaggio)", "text": " \u00e8 uno dei protagonisti del manga \"One Piece\", scritto e disegnato da Eiichir\u014d Oda, e delle sue opere derivate.\nUn tempo membro dei pirati Rumbar venne ucciso insieme ai suoi compagni, ma torn\u00f2 in vita grazie al potere del frutto del diavolo Yomi Yomi, ricongiungendosi al suo corpo quando questo era ormai ridotto a uno scheletro. Dopo che Monkey D. Rufy lo aiuta a recuperare la sua ombra sottrattagli dal membro della Flotta dei Sette Gekko Moria, Brook si unisce alla ciurma di Cappello di paglia. \u00c8 un musicista di talento e un esperto schermidore. Il suo sogno \u00e8 ricongiungersi con la balena Lovoon, che i pirati Rumbar avevano dovuto abbandonare all'ingresso della Rotta Maggiore.\nCreazione e sviluppo.\nNonostante abbia fatto la sua prima apparizione nel manga solo nel 2007, Oda lo aveva in mente fin dal 2000 quando aveva creato Lovoon: Brook era gi\u00e0 stato pensato come musicista della ciurma di Cappello di paglia sin dalle prime bozze, ma \u00e8 stata presa in considerazione anche l'idea di inserirlo nella ciurma di Bagy. Sebbene sin da allora fosse stato pensato come scheletro vivente, aspetto e carattere hanno subito delle variazioni prima del risultato finale: originariamente era piuttosto grezzo, e la sua caratteristica capigliatura afro era assente. Le sue battute sull'essere uno scheletro ambulante erano per\u00f2 presenti sin dall'inizio: all'origine di ci\u00f2 c'\u00e8 una battuta ricorrente nata da uno scambio tra Oda e Hiroyuki Takei, quando ancora erano assistenti di Nobuhiro Watsuki.\n\"Il liquore di Binks\".\nAl termine dell'arco narrativo di Thriller Bark, nel capitolo 488 del manga, Brook esegue , una canzone in ricordo dei suoi precedenti compagni morti cinquant'anni prima. \nPer scrivere la musica per la versione anime, inserita nell'episodio 380, Eiichir\u014d Oda si rivolse a K\u014dhei Tanaka, gi\u00e0 autore della colonna sonora della serie. Oda si \u00e8 dichiarato molto soddisfatto del lavoro di Tanaka, che nella composizione musicale del brano si \u00e8 ispirato a una vera canzone piratesca. Tanaka ha affermato in un'intervista che il testo della canzone \u00e8 stato scritto in toto da Oda, mentre lui ha composto esclusivamente la melodia alla quale ha poi adattato qualche strofa del testo.\nBiografia del personaggio.\nIl passato, la morte e l'incontro con Rufy.\nBrook era uno schermidore facente parte dell'esercito di un regno del Mare Occidentale, che abbandon\u00f2 per seguire Calico Yooki, capitano dei pirati Rumbar, come suo vice: in questo periodo si nutr\u00ec del Frutto del diavolo Yomi Yomi. Durante il loro viaggio nel Mare Occidentale incontrarono un cucciolo di balena che si era separata dal suo gruppo: lei si affezion\u00f2 alla ciurma grazie alla canzone che stavano suonando in quel momento, intitolata \"Il liquore di Binks\". Poich\u00e9 il cucciolo si ostinava a seguirli decisero di adottarla, chiamandola Lovoon. Quando i pirati decisero di entrare nella Rotta Maggiore, ritenendo quel mare troppo pericoloso per lei la affidarono alle cure di Crocus ai Promontori gemelli, con la promessa che si sarebbero rivisti una volta circumnavigato il globo. Tuttavia Yooki fu costretto ad abbandonare la Rotta a causa di una malattia incurabile, nominando Brook capitano; inoltre, mentre attraversavano il Triangolo Florian vennero assaltati da una ciurma che li stermin\u00f2 grazie a delle armi avvelenate, distruggendo inoltre il timone della loro nave. Brook, sapendo che sarebbe tornato in vita grazie ai poteri del Frutto, propose di suonare un'ultima volta \"Il liquore di Binks\" registrandolo in un Tone Dial, cos\u00ec da farlo sentire a Lovoon. Riusc\u00ec a completare la canzone appena prima di morire, ultimo della ciurma: una volta morto, la sua anima invece di andare nell'aldil\u00e0 torn\u00f2 indietro ma si perse a causa della fitta nebbia che permeava quel luogo, trovando il suo corpo ormai ridotto a scheletro solo dopo un anno. A causa del timone distrutto, si trov\u00f2 a vagare nel Triangolo Florian per quarantotto anni, finch\u00e9 venne catturato dalla nave Thriller Bark e privato dell'ombra da Gekko Moria, usata poi per rianimare Ryuma. \nRimasto a vagare nella nebbia per altri due anni riesce ad incontrare la ciurma di Cappello di paglia capitanata da Monkey D. Rufy, che gli chiede di unirsi a loro. Declinata momentaneamente l'offerta, Brook e la ciurma si trovano intrappolati nei cancelli di Thriller Bark: lo scheletro assalta quindi la nave di Moria, intenzionato ad affrontare Ryuma per riprendersi l'ombra: nel mentre rivela a Franky e Nico Robin la sua storia, inclusa la promessa fatta a Lovoon. Riottenuta l'ombra grazie a Zoro, dopo la sconfitta di Moria scopre grazie a Rufy che Lovoon \u00e8 ancora viva e che sta ancora aspettando il loro ritorno: decide quindi di unirsi alla ciurma di Rufy, con l'intento di completare la Rotta Maggiore e di tornare da lei. Dopo essere salpati da Thriller Bark, tuttavia, la ciurma giunge all'arcipelago Sabaody, dove vengono attaccati dall'ammiraglio della Marina Kizaru e dal membro della Flotta dei Sette Orso Bartholomew: questi con i suoi poteri separa la ciurma spedendola in varie parti del pianeta. Atterrato a Nakamura gli abitanti, credendolo il diavolo, gli chiedono di affrontare la trib\u00f9 dei braccialunghe, che da tempo tormentava il loro villaggio. Rapito da questi ultimi, Brook riceve il messaggio di Rufy sul loro prossimo incontro: grazie ai braccialunghe diventa un famoso musicista, migliorando nel mentre anche le sue abilit\u00e0 in combattimento.\nIl Nuovo Mondo.\nRiunitasi dopo due anni, la ciurma salpa verso l'isola degli uomini-pesce, dove affrontano e sconfiggono i nuovi pirati uomini-pesce capitanati da Hody Jones. Giunti nel Nuovo Mondo sbarcano a Punk Hazard, dove Rufy stringe un'alleanza con il pirata Trafalgar Law per abbattere l'imperatore Kaido: qui Brook aiuta il samurai Kin'emon a ritrovare il piccolo Momonosuke. Giunti a Dressrosa, regno governato dal membro della Flotta Donquijote Do Flamingo, Sanji, Nami, Brook e Chopper vengono assaltati dalla nave dell'imperatrice Big Mom, venendo obbligati a separarsi temporaneamente dalla ciurma. I quattro si dirigono a Zo, dove conoscono la trib\u00f9 dei visoni: qui Sanji viene rapito da Capone Bege, membro della ciurma di Big Mom, per costringerlo a sposarsi con Charlotte Pudding, figlia dell'imperatrice, per stipulare un'alleanza tra la famiglia Charlotte e i la famiglia del cuoco, i Vinsmoke. \nBrook, assieme a Rufy, Chopper, Nami e ai visoni Pedro e Carrot, si dirige a Tottoland per salvare Sanji: qui si alleano con lo stesso Bege per far cadere l'imperatrice. Il loro piano per\u00f2 non funziona e sono costretti alla fuga. Arrivati a Wa la ciurma si riunisce e scopre la verit\u00e0 su Kin'emon e sui suoi compagni, venendo a conoscenza della storia di Kozuki Oden, padre di Momonosuke.\nDescrizione.\nAspetto fisico.\nDa vivo Brook era un uomo alto e magro, con una capigliatura afro e la fronte solcata da una cicatrice. Una volta morto la sua anima impieg\u00f2 un anno prima di ritrovare il suo corpo ormai ridotto ad uno scheletro: nonostante ci\u00f2 la sua acconciatura \u00e8 rimasta invariata, mentre la cicatrice in fronte si rivela essere una frattura incisa direttamente nella scatola cranica. Inizialmente vestito con vecchi capi rovinati dal tempo, dopo essere diventato famoso lo si vede con abiti molto pi\u00f9 eccentrici e con una chitarra a forma di squalo. Porta sempre con s\u00e9 un bastone animato, che costituisce la sua arma in combattimento. Deceduto all'et\u00e0 di 38 anni, al momento del suo incontro con Rufy ha vissuto in totale per 88 anni.\nPersonalit\u00e0.\nBrook ha una personalit\u00e0 allegra e spensierata, e si preoccupa di tenere alto il morale dei suoi compagni con la sua musica. Risulta molto affezionato alla ciurma di Rufy, che lo hanno accolto tra loro dopo cinquant'anni di solitudine: a causa del suo passato, inoltre, disprezza chi ha poca considerazione della vita umana. Nonostante cerchi di tenere un atteggiamento da \"gentleman\" talvolta risulta piuttosto sgarbato e grezzo, oltre a mostrare un comportamento a tratti pervertito: spesso, infatti, non esita a chiedere alle ragazze che incontra di mostrargli la biancheria intima; tali richieste sono state censurate nell'edizione italiana dell'anime dove si limita a chiedere, in genere, un ballo o un abbraccio. \u00c8 solito scherzare sulla sua condizione di scheletro vivente con battute e freddure sulle parti del corpo che non ha pi\u00f9.\n\u00c8 un grande appassionato di musica, oltre che un musicista di talento: per questo motivo era stato soprannominato, durante la sua permanenza con i pirati Rumbar, ; a seguito della fama mondiale come cantante soul \u00e8 diventato noto come . Il suo pezzo forte \u00e8 una vecchia canzone pirata, \"Il liquore di Binks\", che era anche la canzone preferita dei Rumbar e di Lovoon: il suo sogno \u00e8 riuscire a tornare dalla balena proprio per poter farle ascoltare una registrazione di quella canzone, incisa dai suoi vecchi compagni prima di morire.\nTaglia.\nLa sua taglia, assegnatagli durante la sua avventura con i pirati Rumbar e soppressa in seguito alla sua scomparsa, ammontava a 33 milioni di berry. Dopo essere diventato famoso come rock star viene riconosciuto dalla Marina e, a causa della sua appartenenza ai pirati di Cappello di paglia, la sua taglia viene ripristinata. In seguito ai fatti di Dressrosa, cui per\u00f2 non partecipa direttamente, la taglia viene portata a 83 milioni di berry.\nPoteri.\nBrook si \u00e8 nutrito del Frutto del diavolo paramisha , che lo ha fatto tornare in vita una volta morto: essendosi reincarnato quando ormai il corpo era diventato uno scheletro risulta molto pi\u00f9 leggero di una persona normale, permettendogli di correre pi\u00f9 velocemente e di effettuare salti pi\u00f9 alti. Inoltre, non avendo organi interni, non pu\u00f2 effettivamente subire ferite letali risultando di fatto immortale finch\u00e9 le sue ossa rimangono integre. Durante i due anni di allenamento scopre di poter controllare la propria anima a piacimento: pu\u00f2 infatti farla uscire dal corpo o infonderla nei suoi attacchi congelando tutto ci\u00f2 che tocca, ed \u00e8 cos\u00ec in grado di colpire entit\u00e0 eteree come gli homeys Zeus e Prometheus. Suonando, inoltre, pu\u00f2 generare illusioni e ipnotizzare le persone che lo ascoltano. \nStile di combattimento.\n\u00c8 un abile schermidore: in battaglia utilizza un bastone animato all'interno del quale vi \u00e8 nascosto uno stocco; durante la permanenza con i braccialunghe si fa creare una spada su misura, chiamata , in grado di adattarsi ai poteri del suo Frutto. Il suo stile si chiama , e si basa su colpi cos\u00ec rapidi da risultare invisibili: tale stile \u00e8 stato ribattezzato dai pirati Rumbar , poich\u00e9 il bersaglio si accorge di essere stato colpito solo dopo aver fatto tre passi. Unendo il suo stile di combattimento ai poteri derivanti dal Frutto \u00e8 in grado di infondere la sua anima nei fendenti, congelando tutto ci\u00f2 che taglia.\nAccoglienza.\nNei sondaggi di popolarit\u00e0 dei personaggi della serie tra i lettori, Brook \u00e8 stato votato al 9\u00ba posto nel 2008 e al 19\u00b0 nel 2014 e 2017.\nNick Valdez, di Comicbook.com, definisce Brook l'\"uomo partita\" della saga dell'isola Whole Cake descrivendolo come \"malizioso e sfacciato\" quando rivela di aver effettivamente compiuto la sua missione di recupero dei Poignee Griffe, affermando anche che \"questa spassosa interpretazione della competenza di Brook \u00e8 uno dei tanti motivi per cui i fan lo adorano in questo momento\".\nMerchandise.\nNel 2018 l'azienda produttrice di strumenti musicali Shimamura Music, in collaborazione con la Bandai, ha creato una serie di riproduzioni della chitarra di Brook, la \"Shark Guitar\", in edizione limitata. Le riproduzioni sono strumenti musicali veri e propri dotati di numero di serie. L'uscita sul mercato \u00e8 avvenuta nel settembre 2018.\nNella cultura di massa.\nBrook \u00e8 stato ritratto in una statua di bronzo posta nella prefettura di Kumamoto, citt\u00e0 natale dell'autore Eiichiro Oda, come ringraziamento per il suo supporto dopo il terremoto del 2016. La statua, appartenente a una serie raffigurante i membri della ciurma di Cappello di paglia, \u00e8 stata inaugurata il 7 novembre 2020."}
{"id": "1590419", "revid": "237256", "url": "https://it.wikipedia.org/wiki?curid=1590419", "title": "Michail Saltykov-Scedrin", "text": ""}
{"id": "1590420", "revid": "287204", "url": "https://it.wikipedia.org/wiki?curid=1590420", "title": "Corrente della Groenlandia orientale", "text": "La corrente della Groenlandia orientale (abbreviata in EGC dall'acronimo dell'inglese \"East Greenland Current\") \u00e8 una corrente oceanica fredda e a bassa salinit\u00e0 che fluisce in direzione sud lungo le coste della Groenlandia tra lo stretto di Fram (~80N) e Capo Farvel (~60N).\nCaratteristiche.\nLa corrente scorre attraverso i mari del Nord (Mare di Groenlandia e Mare di Norvegia) e lo stretto di Danimarca. \nMette in comunicazione il Mare Glaciale Artico con l'Oceano Atlantico settentrionale e fornisce il maggior contributo al trasporto del ghiaccio della banchisa polare al di fuori dell'Artico.\nLa fredda acqua della corrente della Groenlandia orientale scorre verso sud attraverso la parte occidentale dello stretto di Fram, mentre la corrente di Spitsbergen ovest convoglia acqua relativamente calda e salina dall'Oceano Atlantico all'interno del Mar Glaciale Artico attraverso la parte orientale dello stretto di Fram.\nIl flusso incrociato delle calde acque della corrente di Spitsbergen ovest e di quelle fredde della corrente della Groenlandia orientale, rende lo stretto di Fram il punto pi\u00f9 settentrionale dell'oceano con acque libere dai ghiacci durante l'intero corso dell'anno."}
{"id": "1590421", "revid": "767487", "url": "https://it.wikipedia.org/wiki?curid=1590421", "title": "Uno sbirro tuttofare", "text": "Uno sbirro tuttofare (\"Metro\") \u00e8 un film del 1997 diretto da Thomas Carter, con protagonista Eddie Murphy.\nTrama.\nScott Roper (Eddie Murphy) \u00e8 un negoziatore di ostaggi di San Francisco, in cerca di vendetta quando il suo migliore amico viene ucciso da un ladro di gioielli (Michael Wincott)."}
{"id": "1590425", "revid": "93556", "url": "https://it.wikipedia.org/wiki?curid=1590425", "title": "Georgi Trajkov", "text": " Ricopr\u00ec per molti anni la carica di ministro dell'agricoltura (1946-1950), leader dell'Unione nazionale agricola bulgara (BZNS) (1947-1975) e Presidente del Presidium dell'Assemblea nazionale, ossia capo di Stato (1964-1971).\nGeorgi Trajkov Girovski nacque nel 1898 nel villaggio di B\u0103rbani (oggi Itea, in Grecia), nell'allora Macedonia Egea, ma poco dopo la sua famiglia si spost\u00f2 a Varna. Divenne membro del BZNS nel 1919. Nel 1923 prese parte alla rivolta di settembre nella zona di Varna, per la quale venne condannato, godendo in seguito dell'amnistia del 1924. Negli anni successivi fu redattore del giornale \"Mlade\u017eko zemedelsko zname\".\nSostenitore dell'ala sinistra del BZNS, nel 1943 Trajkov fu a capo del comitato regionale del Fronte patriottico a Varna e dopo la rivoluzione del 9 settembre del 1944 divenne direttore regionale. Nel 1945 venne incluso nella direzione centrale del BZNS e nel 1947 ne divenne il leader.\nTrajkov fu ministro dell'agricoltura (1946-1950) e vicepremier (1947-1949) del consiglio dei ministri di Georgi Dimitrov, vicepremier (1950-1956) nei gabinetti di Vasil Kolarov e di V\u0103lko \u010cervenkov e primo vicepremier (1956-1964) sotto Anton Jugov e Todor \u017divkov. Dopo di che divenne Presidente del Presidium dell'Assemblea nazionale (1964-1971). Dopo l'adozione della nuova costituzione divenne il primo vicepresidente del Consiglio di Stato (1971-1974).\nNel 1962 ricevette il premio Lenin per la pace dal governo sovietico."}
{"id": "1590430", "revid": "36426", "url": "https://it.wikipedia.org/wiki?curid=1590430", "title": "Timur-i lang", "text": ""}
{"id": "1590435", "revid": "1566286", "url": "https://it.wikipedia.org/wiki?curid=1590435", "title": "Tay Garnett", "text": "Biografia.\nNato a Los Angeles, Garnett inizi\u00f2 un tirocinio come scrittore di racconti e fumetti per alcune riviste popolari. Nella Prima Guerra Mondiale si arruol\u00f2 nell'aeronautica della Marina. Nel 1920, a Hollywood cominci\u00f2 prima a lavorare come stuntman e poi anche come sceneggiatore cinematografico, scrivendo le gags per le comiche di Mack Sennett e di Hal Roach. Pass\u00f2 alla Path\u00e9 come regista nel 1928, firmando Celebrit\u00e0.\nLavor\u00f2 con attori di spicco come Marlene Dietrich, Jean Harlow, Clark Gable, John Wayne, Bing Crosby. Il suo film pi\u00f9 conosciuto \u00e8 probabilmente \"Il postino suona sempre due volte\" con Lana Turner. Nei primi anni Cinquanta gir\u00f2 alcuni film in Gran Bretagna. Ritornato negli Usa, diresse parecchi lavori televisivi, show e serial: \"The Loretta Young Show\", \"Wagon Train\" (\"La grande carovana\"), \"Laramie\", \"The Untouchables\", \"Naked City\", \"Rawhide\" e \"Bonanza\".\nGarnett mor\u00ec di leucemia a Sawtelle in California all'et\u00e0 di 83 anni.\nGli venne dedicata una stella alla Walk of Fame.\nBibliografia.\nGarnett pubblic\u00f2 un libro intitolato \"Directing: Learn from the Masters\" e la sua autobiografia dal titolo \"Light Up Your Torches and Pull Up Your Tights\"."}
{"id": "1590436", "revid": "984922", "url": "https://it.wikipedia.org/wiki?curid=1590436", "title": "Christopher Pettiet", "text": " Conosciuto anche come Chris Pettiet, ha recitato in numerosi film e telefilm che lo hanno reso popolare nel corso degli anni novanta. \u00c8 morto prematuramente, a soli 24 anni, di overdose. Per la sua attivit\u00e0 come attore Pettiet ha ricevuto una vittoria e due nomination negli Young Artist Awards."}
{"id": "1590438", "revid": "57342", "url": "https://it.wikipedia.org/wiki?curid=1590438", "title": "Arcangelo Lobianco", "text": "Biografia.\nFormatosi nell'Azione Cattolica, nel 1945 si iscrisse alla Democrazia Cristiana, partito per cui \u00e8 stato parlamentare per sette legislature e Sottosegretario al Ministero dell'Agricoltura in quattro governi. Inoltre \u00e8 stato presidente della Coldiretti dal 1980 al 1993 e dell'ANBI (Associazione Nazionale Bonifiche e Irrigazioni) dal 22 marzo 1995 al febbraio 2005.\nHa pubblicato diversi libri e saggi."}
{"id": "1590443", "revid": "1318658", "url": "https://it.wikipedia.org/wiki?curid=1590443", "title": "Ammonia Avenue", "text": "Ammonia Avenue \u00e8 il settimo album in studio del gruppo progressive rock britannico The Alan Parsons Project, fondato da Alan Parsons ed Eric Woolfson, pubblicato nel 1984 dalla Arista Records.\nDescrizione.\nDopo il successo mondiale di Eye in the Sky, nell'arco del 1983, Parsons e Woolfson registrano i brani da inserire nell'album successivo, pubblicato il febbraio del 1984, che intitolano \"Ammonia Avenue\". Il titolo dell'album fa riferimento ad un impianto petrol-chimico di Billingham, nella contea di Durham nel nord dell'Inghilterra, di propriet\u00e0 della ICI (Imperial Chemical Industries). Il concept dell'album \u00e8 legato ai temi dello sviluppo industriale fuori controllo ed il conseguente inquinamento.\nIl nastro master digitale viene mixato utilizzando un processore audio Sony PCM 1610.\nNelle fasi iniziali delle registrazioni Parsons e Woolfson avevano deciso di pubblicare un doppio album, ma successivamente preferirono optare per un album tradizionale e sfruttare il materiale gi\u00e0 lavorato per completare l'album immediatamente successivo \"Vulture Culture\".\nDopo il successo di Eye in the Sky cantata da Woolfson, per Ammonia Avenue Eric presta la sua voce per ben quattro brani risultando l'album del Project con pi\u00f9 brani da lui cantati. Come session man vengono chiamati i cantanti Blunstone, Zakatek e Rainbow e i musicisti Bairnson, Paton, Elliott e Collins, confermando praticamente tutti quelli che avevano appena contribuito ad \"Eye in the Sky\", con la sola esclusione di Elmer Gantry.\nCopertina e grafica.\nLa grafica di Ammonia Avenue viene curata dalla STD, che \u00e8 una sigla utilizzata da Storm Thorgerson (Storm Thorgerson Design) dopo lo scioglimento della Hipgnosis. Sulla copertina viene utilizzata una foto dello stabilimento petrol-chimico della ICI, con tutte le sue tubature, riprodotta a specchio per quattro volte per formare un'immagine che sembra reale. Sul retro della copertina vi \u00e8 la foto di un laboratorio con gli scienziati con il capo appoggiato su dei contenitori contenenti del terreno, che evidentemente ha rilasciato sostanze tossiche.\nKeats.\nNel 1983 durante le fasi di registrazione di Ammonia Avenue, ricevendo i sempre pi\u00f9 favorevoli riscontri man mano che Eye in the Sky scalava le classifiche in tutti gli stati del mondo, Parsons e Woolfson decisero di creare un gruppo parallelo Keats per il quale cominciarono a registrare appena terminate le sessioni di Ammonia Avenue tra il dicembre 1983 e il marzo 1984, per poi pubblicare l'album Keats nel mese di maggio del 1984 quindi appena tre mesi dopo la pubblicazione di Ammonia Avenue. Del progetto Keats fanno parte i session man di lunga data Colin Blunstone, Ian Bairnson, David Paton e Stuart Elliott e l'ex dei Camel Peter Bardens."}
{"id": "1590445", "revid": "1305772", "url": "https://it.wikipedia.org/wiki?curid=1590445", "title": "Saltykov", "text": "Saltykov, in russo \u0421\u0430\u043b\u0442\u044b\u043a\u043e\u0432, \u00e8 un cognome russo che indica numerose personalit\u00e0, tra le quali\nIndica inoltre:"}
{"id": "1590447", "revid": "1833487", "url": "https://it.wikipedia.org/wiki?curid=1590447", "title": "Molo", "text": "Il molo \u00e8 una costruzione situata su un oceano, mare, lago o fiume, che si protende dalla terraferma verso lo specchio acqueo, la cui funzione principale \u00e8 quella di fungere da ormeggio alle imbarcazioni per consentire la discesa sulla terraferma dei passeggeri e/o lo scarico delle merci al riparo del moto ondoso.\nPu\u00f2 essere costruito con materiali diversi: i pi\u00f9 frequenti sono pietre o cemento; in particolare, per i lati esposti al moto ondoso \u00e8 molto frequente l'utilizzo di tetrapodi in cemento armato. I moli costruiti su palafitte o galleggianti si chiamano invece \"pontili\". Spesso nel punto pi\u00f9 estremo di un molo sorge un fanale di segnalazione ai naviganti.\nDi particolare importanza sono i moli situati all'interno dei porti, che dispongono di tutte le attrezzature a corredo della loro funzione, quali le stazioni marittime per lo sbarco ed imbarco dei passeggeri, le gru per lo scarico ed il carico delle merci ed ampi spazi per lo stoccaggio dei container."}
{"id": "1590449", "revid": "116724153", "url": "https://it.wikipedia.org/wiki?curid=1590449", "title": "Apple Records", "text": "La Apple Records \u00e8 una casa discografica britannica fondata dai Beatles nel 1968 come divisione della Apple Corps e che ha curato la pubblicazione dei loro album e di quelli di altri artisti emergenti. Il suo simbolo, nonch\u00e9 il significato della parola Apple, \u00e8 la mela, solitamente di colore verde.\nStoria.\n1967-69: Inizi.\nLa Apple Corps Ltd venne ideata dai membri dei Beatles nel 1967, dopo la morte del loro manager Brian Epstein, come un piccolo gruppo di imprese (Apple Retail, Apple Publishing, Apple Electronics, e cos\u00ec via) che avrebbero dovuto dare una possibilit\u00e0 a nuovi talenti senza sfruttarli biecamente. Il primo progetto che la band pubblic\u00f2 dopo aver formato la societ\u00e0 fu il film \"Magical Mystery Tour\", prodotto dalla divisione Apple Films. La Apple Records come etichetta discografica vera e propria venne ufficialmente fondata dai Beatles al loro ritorno dall'India nel 1968 come altra sottodivisione della Apple Corps.\nAll'epoca, i Beatles in Gran Bretagna erano sotto contratto discografico con la Parlophone, etichetta di propriet\u00e0 della EMI, e con la Capitol Records negli Stati Uniti. In un nuovo accordo di distribuzione, EMI e Capitol accettarono di distribuire i dischi della Apple Records fino al 1975, mentre la sola EMI rimaneva proprietaria dei diritti delle registrazioni. I dischi dei Beatles pubblicati nel Regno Unito su etichetta Apple avevano un numero di catalogo Parlophone, mentre in America riportavano numeri di catalogo Capitol. La Apple Records detiene i diritti di tutti i video e i film dei Beatles, oltre a quelli delle incisioni di tutti gli artisti dell'etichetta. Il primo numero di catalogo fu Apple 1, un test di stampa mai inteso per la pubblicazione nel quale Frank Sinatra cantava \"Maureen Is a Champ\" (con testo di Sammy Cahn) sulla melodia di \"The Lady Is a Tramp\" come regalo per il ventunesimo compleanno di Maureen Cox, la moglie di Ringo Starr.\nApple Records e Apple Publishing misero sotto contratto numerosi artisti esordienti scoperti o supportati direttamente dai Beatles, e spesso uno o pi\u00f9 membri del gruppo parteciparono alle sessioni in studio degli stessi. Vari artisti di rilievo firmarono per l'etichetta durante il primo anno, inclusi James Taylor, Mary Hopkin, Billy Preston, Modern Jazz Quartet, The Iveys (successivamente Badfinger), Doris Troy, e Jackie Lomax.\n1969-73: Allen Klein.\nNel 1969, i Beatles necessitavano una seria consulenza manageriale e finanziaria, e John Lennon approcci\u00f2 Allen Klein, manager dei Rolling Stones. Klein divenne quindi il nuovo manager del gruppo e amministratore della Apple Corps, sebbene Paul McCartney fosse nettamente contrario. Infatti, McCartney aveva suggerito il nome del suocero Lee Eastman per tale incarico.\nKlein prese il controllo della Apple e chiuse molte divisioni in perdita, inclusa la Apple Electronics, e scaric\u00f2 molti artisti dallo scarso appiglio commerciale sotto contratto con la Apple Records. Klein diresse la Apple Corps fino al marzo 1973, quando il suo contratto ebbe termine.\n1973-2007: Neil Aspinall, ristampe dei Beatles.\nDopo l'uscita di Klein, la Apple fu amministrata da Neil Aspinall, vecchio collaboratore dei Beatles. Il contratto di distribuzione dei dischi della Apple Records stipulato con la EMI cess\u00f2 nel 1976, quando il controllo del catalogo dei Beatles, inclusi gli album solisti di George Harrison, John Lennon e Ringo Starr torn\u00f2 alla EMI (Paul McCartney aveva personalmente acquistato i diritti dei suoi album solisti nel 1975 quando aveva rinnovato il contratto con la Capitol). Di conseguenza, la Apple cess\u00f2 ogni pubblicazione fino agli anni novanta, quando l'etichetta venne riattivata.\nLe versioni originali inglesi degli album dei Beatles furono ristampate in formato compact disc nel 1987 e 1988 su etichetta Parlophone. Precedentemente, \"Abbey Road\" era stato ristampato in CD dalla EMI-Odeon esclusivamente in Giappone agli inizi degli anni ottanta. Sebbene si trattasse di un'uscita ufficiale, non era stata autorizzata dai Beatles, dalla EMI o dalla Apple Corps. Nel 1989, dopo una causa legale con la EMI durata dieci anni, la Apple riacquis\u00ec i diritti sul catalogo dei Beatles e questo rese possibile il lancio di nuovi progetti, inclusi gli album \"Live at the BBC\" e la serie \"The Beatles Anthology\". Fu dopo il progetto \"Anthology\" (supervisionato da Neil Aspinall) che la compagnia inizi\u00f2 ad incassare nuovamente profitti significativi.\n2007-oggi: Jeff Jones, iTunes.\nNel 2007, Neil Aspinall annunci\u00f2 le sue dimissioni a causa di gravi motivi di salute, e venne sostituito da Jeff Jones. La Apple Corps ha risolto nel 2007 la lunga storia di dispute con la societ\u00e0 di informatica Apple Inc. per l'utilizzo del marchio: l'accordo ha visto la cessione dei diritti ad Apple Inc., la quale concede ad Apple Corps una licenza per l'utilizzo del marchio. Tutta la discografia dei Beatles venne rimasterizzata in digitale e ristampata in CD nel settembre 2009 e nel novembre 2010 la musica dei Beatles divenne disponibile per la prima volta su iTunes per il download digitale. Quando la Universal Music Group acquis\u00ec la EMI e il catalogo dei Beatles, nel 2012 venne creata la societ\u00e0 Calderstone Productions appositamente per amministrare la discografia dei Fab Four.\nZapple Records.\nLa Zapple Records, un sotto marchio della Apple, fu lanciata da Barry Miles, un amico e biografo di Paul McCartney, con l'intento di occuparsi della produzione di musica di avanguardia e di musica \"alternativa\" a quella pop tradizionale.\nRimase attiva solamente per nove mesi (ottobre 1968 - giugno 1969) pubblicando solo due album, uno di John Lennon e Y\u014dko Ono (\"Unfinished Music No.2 - Life with the Lions\") e uno di George Harrison (\"Electronic Sound\"). La Zapple fu chiusa da Allan Klein.\nLogo.\nIl logo standard della Apple \u00e8 una mela verde qualit\u00e0 Granny Smith che sulla facciata A dei dischi \u00e8 intera, mentre sulla facciata B \u00e8 tagliata a met\u00e0. La mela verde torn\u00f2 anche nelle ristampe in CD dei Beatles negli anni novanta, dopo le prime uscite in CD su etichetta Parlophone che non avevano il logo.\nNella versione statunitense originale dell'album \"Let It Be\", la mela Granny Smith \u00e8 di colore rosso. La ragione era che negli Stati Uniti, il disco era la colonna sonora dell'omonimo film, e per motivi contrattuali, era stampato e distribuito dalla United Artists Records e non dalla Capitol Records, cos\u00ec la mela rossa venne usata per sottolineare la differenza. Inoltre, la mela rossa \u00e8 presente anche sul retro di copertina, e torn\u00f2 su quella dell'edizione rimasterizzata del 2009. La EMI acquis\u00ec la United Artists Records alla fine degli anni settanta, e la Capitol ottenne i diritti di distribuzione in America di \"Let It Be\".\nOltre al caso della mela rossa, altri esempi nei quali la grafica standard della mela venne modificata includono il triplo album di George Harrison \"All Things Must Pass\" del 1970, nel quale i primi due vinili hanno un'etichetta con una mela arancione, mentre il terzo vinile ha un barattolo di marmellata con un'etichetta che recita \"Apple Jam\"; mele bianche e nere sono apparse sugli album \"John Lennon/Plastic Ono Band\" e \"Yoko Ono/Plastic Ono Band\"; una mela blu sull'etichetta del singolo \"Back Off Boogaloo\" di Ringo Starr; l'album \"Extra Texture (Read All About It)\" di Harrison, dove la mela \u00e8 ridotta a un torsolo; e nuovamente una mela rossa apparve sulla raccolta di successi \"Blast from Your Past\" di Ringo Starr.\nArtisti della Apple.\nTra gli artisti che raggiunsero un buon successo commerciale e un buon consenso di critica annoveriamo: Badfinger, James Taylor, Mary Hopkin, Hot Chocolate, Y\u014dko Ono, e Billy Preston.\nSu etichetta Apple Records uscirono inoltre anche le colonne sonore dei film \"Come Together\" e \"El Topo\" (negli Stati Uniti), la compilation \"Phil Spector's Christmas Album\" e \"The Concert for Bangla Desh\" accreditato a \"George Harrison and Friends\".\nCuriosit\u00e0.\nI Beatles registrarono la stragrande maggioranza del loro materiale negli studi della EMI di Londra situati in Abbey Road. Tuttavia alla fine del 1968 fecero approntare una sala di registrazione anche nella sede della Apple al N. 3 di Savile Row la quale si rivel\u00f2 per\u00f2 inadeguata alle loro esigenze, pertanto i quattro tornarono a lavorare in Abbey Road."}
{"id": "1590453", "revid": "114338614", "url": "https://it.wikipedia.org/wiki?curid=1590453", "title": "Vigilio Covi", "text": "Biografia.\nVigilio Francesco Covi, figlio di Francesco e Domenica Detassis, nacque a Trento il 16 ottobre 1846. Studente universitario presso la facolt\u00e0 di ingegneria di Milano, nel maggio del 1866, nell'imminenza dello scoppio della terza guerra di indipendenza contro l'Austria, si arruol\u00f2 nel Corpo Volontari Italiani di Garibaldi e fu incorporato nel 2\u00ba Reggimento Volontari Italiani e precisamente nella 2\u00aa compagnia del capitano Tommaso Marani di Adria. Anche il fratello Benedetto, pure residente a Milano, si ingaggi\u00f2 nelle truppe garibaldine.\nPartecip\u00f2 con coraggio e abilit\u00e0 alla battaglia di Ponte Caffaro del 25 giugno, alle operazioni in Val Vestino (1866) e nuovamente alla battaglia di Pieve di Ledro del 18 luglio, ove fu ferito alla gamba in un intrepido assalto. Ricoverato presso l'Ospedale militare di Brescia, a fine agosto fece rientro, con il fratello Benedetto, a Milano.\nAl termine della guerra fu decorato di una medaglia d'argento al valor militare perch\u00e9 nella battaglia di Ponte Caffaro fu tra i \u201c\"distinti che con maggior slancio si spinse innanzi nel fatto d'armi\"\u201d.\nA Milano frequent\u00f2 i fuoriusciti trentini, tra questi strinse amicizia con e Ergisto Bezzi."}
{"id": "1590456", "revid": "1305772", "url": "https://it.wikipedia.org/wiki?curid=1590456", "title": "\u0160\u010dedrin", "text": "\u0160\u010dedrin, in russo \u0429\u0435\u0434\u0440\u0438\u043d, \u00e8 un cognome russo che indica numerose personalit\u00e0, tra le quali\nIndica inoltre:"}
{"id": "1590457", "revid": "729019", "url": "https://it.wikipedia.org/wiki?curid=1590457", "title": "Marinai (gioco)", "text": "Marinai (tedesco: \"Die Seefahrer\") \u00e8 la seconda delle espansioni per il gioco da tavolo I coloni di Catan, inventato da Klaus Teuber, attualmente distribuito in Italia dalla Giochi Uniti.\nProbabilmente prevista inizialmente come parte del gioco base e poi messa da parte, quest'espansione aggiunge, con poche componenti extra, una variabilit\u00e0 di gioco piuttosto elevata.\nLa novit\u00e0 principale risiede nella possibilit\u00e0 di colonizzare non pi\u00f9 una singola isola, ma un intero arcipelago.\nSfruttando gli scenari proposti, ognuno con piccole varianti nelle regole e nell'attribuzione dei Punti Vittoria extra, o inventandone degli altri a proprio piacere, \u00e8 possibile creare mappe uniche e pi\u00f9 complesse, che richiedono ogni volta un differente approccio strategico per essere affrontate.\nTra le altre novit\u00e0 si annoverano: le Navi, necessarie per raggiungere le isole lontane, i campi auriferi, in grado di produrre qualunque Materia Prima a scelta, e la temuta Nave dei Pirati.\nQuest'espansione richiede il gioco originale I coloni di Catan per essere giocata. \u00c8 compatibile con l'espansione Citt\u00e0 &amp; Cavalieri.\n\u00c8 possibile giocare in 5-6 giocatori, ma \u00e8 necessaria sia l'espansione per 5-6 giocatori de \"I Coloni di Catan\" sia quella specifica per \"Marinai\", entrambe vendute separatamente. La seconda \u00e8 attualmente disponibile solo in lingua originale.\nContenuto della Scatola.\nContenuto dell'edizione italiana in legno:\nRegolamento di Gioco.\nIl regolamento di gioco \u00e8 estremamente semplice, soprattutto perch\u00e9 \u00e8 rimasto invariato rispetto al gioco originale di base. Le uniche differenze risiedono nella preparazione dello scenario di gioco e nelle regole aggiuntive riguardanti le Navi.\nMateriale necessario.\nIl materiale necessario al gioco consiste nell'intero contenuto della confezione \"Marinai\" e del gioco di base \"I Coloni di Catan\".\nCiascuno scenario impiega un differente numero di esagoni di Terreni e Mari, ad ogni modo per\u00f2 tutti i pezzi necessari sono reperibili mescolando quelli contenuti in entrambe le confezioni. Unica eccezione \u00e8 lo scenario \"Arcipelago di Catan\" che richiede il materiale di due scatole del gioco base (pi\u00f9 il materiale di una singola espansione \"Marinai\").\nDi norma gli esagoni Porto non saranno impiegati, in quanto verranno sostituiti dai segnalini Porto contenuti in questa espansione.\nPreparazione dello Scenario.\nLa preparazione del gioco \u00e8 leggermente diversa dal gioco originale.\nMentre nel gioco base lo scenario consisteva in un'unica isola esagonale circondata dal mare, ora il mondo di Catan si estende oltre il mare inglobando pi\u00f9 isole e avr\u00e0 ora una pi\u00f9 \"normale\" forma rettangolare.\nIl Regolamento contenuto nella scatola propone una decina di scenari differenti. Per ognuno di essi viene mostrato come disporre le tessere dei Terreni e dei Mari, i Gettoni Numerati e i Porti impiegati. Oltre alle istruzioni di creazione dell'arcipelago vengono inoltre spiegate le eventuali regole speciali, relative al guadagno di Punti Vittoria extra, e le regole generali di vittoria.\nAd ogni modo i procedimenti di preparazione saranno pi\u00f9 o meno sempre simili: preparare il bordo della mappa componendo, come mostrato, gli elementi in cartone, disporre all'interno del bordo i Terreni, i Mari e i Porti e in ultimo posizionare i Gettoni Numerati.\nRegole aggiuntive.\nCostruzione delle Navi.\nOltre alle classiche costruzioni \u00e8 ora possibile mettere in gioco delle Navi, pagando per ciascuna 1 pecora e 1 Legno.\nLe Navi vengono impiegate per raggiungere altre isole attraversando il mare ed il loro impiego \u00e8 simile a quello delle Strade.\nUna Nave pu\u00f2 essere piazzata lungo i lati degli esagoni delle tessere di mare, sia che siano tessere \"in mare aperto\" sia che siano tessere \"costiere\". Cos\u00ec come le Strade, anche le Navi non possono essere costruite ovunque. \u00c8 possibile costruire Navi a contatto con altre Navi proprie, in modo da creare una sorta di rotta navale, o a contatto con una Colonia o Citt\u00e0 costruite lungo la costa, in modo da iniziare una rotta navale. Non \u00e8 possibile costruire Navi a contatto con delle Strade, a meno che non si costruisca prima una Colonia o una Citt\u00e0.\nAllo stesso modo delle Strade, su ogni lato di un esagono di Mare \u00e8 possibile costruire una sola Nave. Similmente, lungo un tratto costiero \u00e8 possibile costruire o una Nave o una Strada, non entrambe.\nQuando una rotta navale, costituita da una serie di Navi a contatto, raggiunge un incrocio libero, \u00e8 possibile costruire una Colonia.\nSpostamento delle Navi.\nDurante il proprio turno, ciascun giocatore ha la possibilit\u00e0 di spostare una delle sue Navi (seguendo le normali regole per il posizionamento).\nAffinch\u00e9 cio\u00e8 sia possibile \u00e8 necessario che la Nave che si vuole spostare abbia un estremo libero (cio\u00e8 sia all'estremo di una linea marittima) e sia stata piazzata in un turno precedente.\nSe il giocatore ha gi\u00e0 spostato una Nave in quel turno non pu\u00f2 spostarne delle altre.\nCertificato \"Strada pi\u00f9 lunga\".\nNel conteggio della \"Strada pi\u00f9 lunga\" si tiene conto sia delle Navi che delle Strade. Affinch\u00e9 sia possibile contare Navi e Strade come parte di un unico tratto \u00e8 per\u00f2 necessario costruire nell'intersezione una Colonia o una Citt\u00e0.\nCarte Sviluppo.\nLe carte Sviluppo che permettono di rimuovere o costruire gratuitamente Strade permettono anche, quando giocate con quest'espansione, di rimuovere o costruire similmente anche delle Navi.\nFiume Aurifero.\nCon quest'espansione \u00e8 stato introdotto un nuovo tipo di Terreno: il Fiume Aurifero (o anche Campo d'Oro).\nQuesto Terreno produce oro, direttamente impiegabile per acquistare Materie Prime. Nel contesto di gioco ci\u00f2 si traduce nel fatto che quando questo Terreno produce, i giocatori che ne hanno diritto prendono una Materia Prima a scelta. (Una Colonia fa pescare 1 Materia Prima, una Citt\u00e0 2 Materie prime e cos\u00ec via. Le Materie Prime pescate sono generalmente tutte dello stesso tipo.)\nNave dei Pirati.\nLa Nave dei Pirati assume lo stesso comportamento del Brigante sugli esagoni di Mare.\nInizialmente la Nave non viene messa in gioco. Quando un giocatore ottiene \"7\" ai dadi, ha diritto di scegliere se spostare il Brigante o se spostare la Nave dei Pirati. In quest'ultimo caso, egli deve pescare una carta dalla mano di un giocatore che ha una Nave lungo i lati dell'esagono su cui sono stati spostati i Pirati. Attorno all'esagono su cui si trovano i Pirati non possono essere ne costruite ne spostate delle Navi.\nLe carte Cavaliere possono essere impiegate per spostare il Brigante o la Nave dei Pirati.\nVariazione nella preparazione iniziale delle Colonie.\nA inizio partita, al momento di piazzare le prime due Colonie in un punto qualsiasi della mappa, i giocatori che costruiscono lungo una costa possono scegliere se piazzare una Strada oppure una Nave.\nCondizioni di Vittoria.\nLa partita finisce quando un giocatore raggiunge il numero di Punti Vittoria indicato per lo scenario utilizzato. Tale numero varia da scenario a scenario.\nIn base allo scenario impiegato possono essere presenti Punti Vittoria extra, conseguibili soddisfacendo particolari condizioni indicante nel Manuale. Un giocatore che consegue un Punto Vittoria extra ottiene una Bandierina in cartone a testimonianza del punto ottenuto."}
{"id": "1590459", "revid": "237256", "url": "https://it.wikipedia.org/wiki?curid=1590459", "title": "Shchedrin", "text": ""}
{"id": "1590460", "revid": "287204", "url": "https://it.wikipedia.org/wiki?curid=1590460", "title": "Alfa Romeo 125", "text": "LAlfa Romeo 125 fu un motore aeronautico radiale 9 cilindri a singola stella e raffreddato ad aria sviluppato dall'azienda italiana Alfa Romeo Milano negli anni trenta.\nIntrodotto nel 1936 fu il primo di una serie di motori sviluppati dai progetti originali dall'azienda aeronautica britannica Bristol Engine Company dei quali l'azienda milanese aveva acquistato una licenza di produzione dei loro Bristol Jupiter e Bristol Pegasus di pari architettura interna, con deroga di introdurne migliorie progettate dallo staff tecnico dell'Alfa Romeo.\nLe varie versioni sviluppate, che si differenziavano tra loro per l'adozione di diversa accessoristica e taratura, tutte sovralimentate con compressori tarati per diverse quote di ristabilimento, equipaggiarono numerosi velivoli militari italiani del periodo, principalmente bombardieri, a disposizione dei reparti della Regia Aeronautica prima e durante la Seconda guerra mondiale.\nTra il 1934 e 1944 ne furono costruiti circa 11\u00a0000 unit\u00e0.\n125 RC.35.\nIl 125 RC.35 riproponeva l'architettura radiale a 9 cilindri posti su una a singola stella comune a tutta la gamma. Basato sul progetto del britannico Bristol Pegasus ne era un suo sviluppo maturato anche con l'esperienza acquisita del pi\u00f9 recente Bristol Jupiter, era caratterizzato dall'adozione di un compressore centrifugo a singola velocit\u00e0 ottimizzato per la quota di ristabilimento di 3\u00a0000 m e di un riduttore di velocit\u00e0 epicicloidale interposto all'elica."}
{"id": "1590464", "revid": "15756", "url": "https://it.wikipedia.org/wiki?curid=1590464", "title": "Stereotomy", "text": "Stereotomy \u00e8 il nono album in studio del gruppo progressive rock britannico The Alan Parsons Project, fondato da Alan Parsons ed Eric Woolfson, pubblicato nel gennaio 1986 dalla Arista Records.\nDescrizione.\nParsons e Woolfsons registrano l'album \"Stereotomy\" dall'ottobre del 1984 all'agosto del 1985 presso i Mayfair Studios a Londra per poi pubblicarlo nel gennaio del 1986; solo in poche nazioni si decise si metterlo in vendita prima del Natale del 1985. Il nome del disco viene suggerito ad Eric Woolfson dal racconto di Edgar Allan Poe \"I delitti della Rue Morgue\", in cui la parola \"stereotomy\" fornisce al protagonista l'indizio per venire a capo di un mistero. Anche questo album, come tutti i precedenti, viene strutturato come un concept album la cui trama per\u00f2 \u00e8 molto pi\u00f9 difficile da percepire, e si riferisce ai fattori che influiscono, nel bene e nel male, sulla vita degli uomini, alcol, sesso, fama e voglia di raggiungere gli obiettivi a tutti i costi. Come cantanti vengono scritturati John Miles, che aveva cantato l'ultima volta per il Project nell'album Pyramid del 1978, Chris Rainbow, presenza fissa nel team del Project dall'album Eve del 1979, e le new entry Gary Brooker, Steve Dye e Graham Dye. Gary Brooker limiter\u00e0 a Stereotomy la sua collaborazione con il Project ma lasciando profondamente il segno cantando il brano \"Limelight\", che dopo Eye in the Sky \u00e8 la canzone pi\u00f9 famosa del The Alan Parsons Project.\n\"Stereotomy\" \u00e8 sicuramente l'album pi\u00f9 rock del Project e Parsons per la prima volta realizza un album completamente in digitale.\nL'album ottiene un buon risultato, ma non riesce a ripetere i successi degli altri album nelle classifiche di vendita, quale miglior posizionamento raggiunge il quinto posto in Spagna.\nAi Grammy Awards 1986 Parsons riceve due nomination, una per il brano strumentale \"Where's The Walrus?\" inserito nella categoria \"Best Rock Instrumental Performance (Orchestra, Group or Soloist)\", ed una seconda per la copertina dell'album nella categoria \"Best Album Package\". Nessuna delle due nomination raggiunge l'obiettivo.\nCopertina e grafica.\nLa grafica dell'album viene curata da Colin Chamber e Andrew Ellis, facenti parte del team di Storm Thorgerson, e la ricerca di qualcosa di sbalorditivo porter\u00e0 alla nomination al Grammy per la miglior custodia. La copertina viene stampata a due colori, blu e rosso, ed inserita in una busta trasparente da un lato blu e dall'altro rossa, a seconda di come viene inserita la busta cambiano le scritte leggibili e l'immagine. Le immagini sono simili ai disegni di Rorschach caratterizzati da macchie di inchiostro riprodotte a specchio ed unite che vanno a formare un'immagine che l'osservatore deve dichiarare cosa gli sembra rappresenti. Nel caso dell'album \"Stereotomy\" viene scelta l'immagine che, a seconda di quale lato della busta trasparente viene utilizzato come filtro, per la maggioranza dei fan rappresenta un gorilla o un teschio di toro. L'idea del tipo di copertina \u00e8 di Alan Parsons che fa rappresentare i bordi delle immagini non lineari come in una reale macchia d'inchiostro, ma scanalati per rappresentare il passaggio dall'analogico al digitale. La grafica costosissima viene limitata alla prima edizione in vinile, mentre per le edizioni successive e per le musicassette e CD verr\u00e0 rappresentata solo l'immagine del cosiddetto teschio di toro. L'effetto voluto da Parsons consiste nel portare l'acquirente ad effettuare una ricerca che gli far\u00e0 scoprire l'immagine del gorilla, che \u00e8 la stessa soluzione a cui perviene il protagonista del racconto \"I delitti della Rue Morgue\" di Edgar Allan Poe.\nAnalisi.\nIn Stereotomy non vi \u00e8 la presenza di Woolfson come cantante dopo quattro album consecutivi: \"The Turn of a Friendly Card\" del 1980, \"Eye in the Sky\" del 1982, \"Ammonia Avenue\" del 1984 e \"Vulture Culture\" del 1985."}
{"id": "1590466", "revid": "287204", "url": "https://it.wikipedia.org/wiki?curid=1590466", "title": "Scedrin", "text": ""}
{"id": "1590468", "revid": "406204", "url": "https://it.wikipedia.org/wiki?curid=1590468", "title": "Flower power", "text": "Flower power \u00e8 un'espressione tipica del movimento hippie, che significa letteralmente \"potere dei fiori\", usata durante la fine degli anni sessanta e i primi anni settanta come simbolo di una ideologia non violenta.\nNascita e sviluppo.\nIl movimento nacque per opporsi attivamente alla guerra del Vietnam; alcune loro prese di posizione, come bruciare le lettere di chiamata obbligatoria alle armi, furono clamorose, suscitarono sdegno e critiche negli ambienti conservatori e tradizionalisti, ma riuscirono, egualmente, a gettare i semi di una \"cultura hippy\".\nUsavano vestirsi con abiti di colori vivaci e floreali e inoltre portavano fiori sul capo. La paternit\u00e0 dello slogan \"Flower power\" venne accreditata al poeta Allen Ginsberg che la coni\u00f2 nel 1965. Da quel momento fu utilizzata in molti contesti laddove fosse necessario riferirsi agli anni '60.\nUno dei principali luoghi di incontro del movimento \"Flower power\" fu, addirittura, una vecchia chiesa di Amsterdam, trasformata in un club musicale, con tanto di bar e una grande sala di ascolto. L'ex luogo sacro fu ribattezzato \"Paradiso\" e divenne sinonimo di controcultura hippy, della musica rock e della Musica Psichedelica di quel tempo e di tolleranza all'uso di stupefacenti. Artisti come Y\u014dko Ono si esibirono al \"Paradiso\" che attualmente \u00e8 divenuto un Hard Rock Cafe.\nTra gli altri atti pubblici simbolici resi celebri da canti, documentari e film, annoveriamo la distribuzione di fiori ai poliziotti e l'inserimento dei fiori nelle canne delle armi e nei cannoni.\nLe loro gesta furono immortalate dal fotografo \"Bernie Boston\" e accrebbero la popolarit\u00e0 degli esecutori materiali come \"Hibiscus\" (\"George Harris Jr.\"), leader del movimento di liberazione omosessuale.\nUsi e credenze.\n\"Flower Power\" sta ad indicare la credenza secondo cui i fiori avrebbero notevoli propriet\u00e0 nascoste, in particolare stupefacenti, di natura allucinogena che vanno scoperte. Ci\u00f2 porta ad un'alterazione delle percezioni visive e uditive.\nLa natura, era vista dagli hippy, definiti non a caso \"figli dei fiori\", come un qualcosa di positivo perch\u00e9 permetteva di andare al di l\u00e0 delle normali percezioni umane.\nI \"figli dei fiori\" gettarono le basi del moderno ambientalismo, perseguendo un contatto e un rapporto naturale e autentico con il mondo circostante e con il proprio corpo, per abbattere le varie dicotomie corpo-mente, campagna-citt\u00e0, natura-progresso, scienza-spiritualit\u00e0.\nI manifestanti proposero un nuovo mondo di valori alternativi a quello dei loro padri, mostrarono segni di insofferenza rispetto al corso della vita incanalato lungo i binari della consuetudine e della tradizione, per di pi\u00f9 deciso senza il loro assenso.\nQuindi vestirono, mangiarono, dormirono, amarono e manifestarono le proprie idee e sentimenti con modalit\u00e0 nuove, seppur sfruttando, in parte, anche culture lontane e antiche."}
{"id": "1590469", "revid": "136473", "url": "https://it.wikipedia.org/wiki?curid=1590469", "title": "Cryptic Sounds", "text": ""}
{"id": "1590470", "revid": "124156155", "url": "https://it.wikipedia.org/wiki?curid=1590470", "title": "I'll Be Waiting", "text": "I'll Be Waiting \u00e8 una canzone di Lenny Kravitz, estratta dal suo album \"It's Time for a Love Revolution\", uscito nel 2008. Il singolo \u00e8 stato reso disponibili per il download digitale su iTunes il 6 dicembre 2007."}
{"id": "1590473", "revid": "237161", "url": "https://it.wikipedia.org/wiki?curid=1590473", "title": "Flower Power", "text": ""}
{"id": "1590474", "revid": "1632387", "url": "https://it.wikipedia.org/wiki?curid=1590474", "title": "Live Trax", "text": "Live Trax \u00e8 un album dal vivo EP dei Megadeth pubblicato nel 1997.\nLa traccia uno \u00e8 titolata come \"Reckoning Day\", ma \u00e8 presente come ghost track \"Peace Sells\". Le tracce dalla uno alla quattro furono registrate al Mesa Amphitheatre di Mesa, in Arizona, il 13 luglio 1997; le tracce cinque e sei sono state registrate all'Olympic Auditorium di Los Angeles, il 25 febbraio 1995."}
{"id": "1590478", "revid": "628767", "url": "https://it.wikipedia.org/wiki?curid=1590478", "title": "Reichskommissariat Ostland", "text": "Il Reichskommissariat Ostland (in acronimo RKO) fu un'entit\u00e0 amministrativa istituita dal Terzo Reich sui territori conquistati nel 1941 nel corso dell'operazione Barbarossa. Essa comprendeva i territori dei paesi baltici (Estonia, Lettonia e Lituania) e parte della Bielorussia. Decisa la sua costituzione alla conferenza del 16 luglio 1941 a cui parteciparono anche Adolf Hitler e Alfred Rosenberg, il Reichskommissariat nacque il giorno successivo con un decreto in un contesto di euforia per i primi successi contro l'Armata Rossa: si trasform\u00f2 rapidamente in una trappola per gli ebrei e per gli slavi, trucidati per realizzare il Generalplan Ost. Tale politica repressiva port\u00f2 alla creazione di movimenti di resistenza organizzati in maniera articolata, la cui azione si dimostr\u00f2 preziosa durante la riconquista di questi territori da parte dei sovietici all'inizio dell'estate 1944 (Operazione Bagration).\nAntefatti.\nPrima guerra mondiale.\nDurante la prima guerra mondiale, molti esponenti politici, economici e militari del Reich immaginarono un'espansione territoriale, economica e politica verso est.\nIl cancelliere Bethmann-Hollweg riteneva che la Russia dovesse essere respinta verso Est, mentre si contrastava, nel 1914, l'incorporazione della Lettonia e dell'Estonia nell'Impero tedesco. Il pangermanista Heinrich Class espresse in un memoriale sugli obiettivi di guerra la sua linea di pensiero: egli riteneva che la Lituania e le province baltiche dell'Impero russo dovessero essere colonizzate dai tedeschi. Numerosi funzionari di alto rango e ministri prussiani, incoraggiati da Paul von Hindenburg e Erich Ludendorff, industriali, nonch\u00e9 dai governatori degli stati federati all'interno del Reich, sostennero questa politica di assimilazione al Reich. L'amministrazione militare dei territori occupati nell'est, l\"'Oberbefehlshaber der gesamten Deutschen Streitkr\u00e4fte im Osten\" o, pi\u00f9 in breve, Ober Ost, istituita nel 1915, pose le basi per questo piano mettendo dapprima lo sfruttamento delle risorse dei baltici al servizio dello sforzo bellico tedesco.\nCol proseguire della guerra, alcuni funzionari del Reich, in particolare facenti capo al Ministero degli affari esteri, cambiarono punto di vista: il ministro degli affari esteri Gottlieb von Jagow, che dapprima proponeva la creazione di un ducato di Curlandia fortemente legato al Reich, nell'autunno del 1915 sostenne la necessit\u00e0 di annettere direttamente, senza alcuna formalit\u00e0 particolare, la Lituania, la regione di Hrodna, la Curlandia e una porzione della Livonia. Fu cos\u00ec che si decise di delineare uno schema politico da seguire per annettere le province baltiche dell'Impero russo. In virt\u00f9 di esso, la germanizzazione sarebbe avvenuta mediante la colonizzazione e l'assimilazione delle popolazioni viventi in queole regioni. Si cerc\u00f2 di giustificare il piano ritenendo fosse opportuno per difendere i diritti dei tedeschi del Baltico, testimoni anch'essi, come le altre popolazioni locali, delle politiche di russificazione attuate dal 1880 o espulsi verso la Germania in virt\u00f9 della loro etnia.\nLa prospettiva di annettere la Lituania e la Curlandia fu meglio definita e si procedette a comunicare tale volont\u00e0 agli Imperi centrali nel corso del 1916 e nel 1917: ad aprile, la Germania rifece presente il suo desiderio di annettere i due territori sopraccitati, la Livonia e parte dell'Estonia, incluso il golfo di Riga. A tale scopo vennero costituiti gli stati satellite amministrati dall'Impero noti come Ducato di Curlandia e Semigallia e del ducato baltico, rispettivamente l'8 marzo 1918 e il 12 aprile 1918. Entrambi confluirono il 5 novembre 1918 nel Ducato Baltico Unito, direttamente Facente capo alla Germania. Tuttavia, questa serie di manovre non dur\u00f2 a lungo dopo l'abdicazione dell'imperatore Guglielmo II: nello stesso periodo va infatti ricordata la proclamazione degli atti di indipendenza da parte dei tre stati baltici, la cui sovranit\u00e0 fu riconosciuta dopo il conflitto.\nSviluppo del progetto nazista.\nGi\u00e0 negli anni '20, Adolf Hitler, pur rimanendo vago su alcuni punti del programma espansionista del partito nazista, desiderava l'istituzione di una \"politica estera fortemente tedesca\" che coniasse gli ideali sulla razza ariana e l'espansione dello spazio vitale verso l'est Europa. Per questo si oppose alla politica di germanizzazione degli slavi e tent\u00f2 di resistere quanto pi\u00f9 a lungo possibile sul fronte orientale; come emerge da un colloquio tenuto tra il F\u00fchrer e Martin Bormann il 7 febbraio 1945, si doveva non solo immaginare una colonizzazione tedesca in Europa orientale, ma anche effettivamente attuare.\nObiettivi politici, coloniali e razziali.\nDal 1935, l'Ufficio del Reich per la pianificazione regionale (\"Reichsstelle f\u00fcr Raumordnung\") ultim\u00f2 vari progetti per la riqualificazione dei territori orientali, in particolare nell'ambito del Generalplan Ost. I primi successi della guerra sul fronte orientale indussero diverse autorit\u00e0 del Terzo Reich a specificare i loro piani per i territori conquistati entro l'estate del 1941. Durante il mese di marzo del 1941, la divisione dei compiti fu supervisionata da Hitler: l'esercito fu autorizzato a servirsi delle risorse locali nella misura in cui queste sarebbero servite alle truppe per i combattimenti. I commissari civili, posti sotto l'autorit\u00e0 dell'Oberkommando der Wehrmacht, avrebbero dovuto ricoprire le cariche amministrative nei territori acquisiti: Heinrich Himmler fu incaricato di completare eventuali \"incarichi speciali\", mentre a Hermann G\u00f6ring toccarono gli affari economici. Ad Alfred Rosenberg spettava il compito di ripartire lo spazio sovietico in diverse unit\u00e0 territoriali: per la Bielorussia si prevedeva di installare un governo controllato dai tedeschi, mentre i paesi baltici andavano colonizzati per poi, dopo l'espulsione degli elementi non assimilabili alla popolazione, essere germanizzati e annessi al Reich nel giro di un paio di generazioni. Si prevedeva inoltre che al termine del conflitto, l'Ostland avrebbe dovuto terminare il processo per poi dissolversi ai sensi di una circolare dell'8 maggio 1941. Alla fine di queste procedure preliminari, l'esercito sarebbe stato estromesso da compiti amministrativi e le ulteriori operazioni sarebbero state compiute dai dicasteri guidati da G\u00f6ring, responsabile del piano quadriennale Rosenberg, nominato ministro dei Territori orientali occupati, e dalle SS, su cui ricadeva l'onere di allestire un corpo di polizia e l'attuazione della germanizzazione. Il progetto risultava, come si intuisce, particolarmente elaborato.\nNell'estate del 1941, all'Ufficio del Reich per la pianificazione regionale fu affibbiato il compito di proporre un piano per la ricostruzione dei territori conquistati in Oriente. I diversi progetti consegnati a Hitler dal suo gabinetto, da Himmler, da Rosenberg o da specialisti nazisti in queste materie, differivano solo sui metodi di attuazione della politica razziale e territoriale in Oriente. La colonizzazione degli stati orientali prevedeva ulteriori tre passaggi da attuare, secondo un progetto presentato a Himmler il 15 luglio 1941: formare una \"Reichsgau\", creare infrastrutture urbane e modificare la gestione del suolo agricolo. Hitler bocci\u00f2 la proposta il 16 luglio; in autunno venne ipotizzato un nuovo schema per incorporare l'Ingria e l'Ucraina nell'Ostland. Questo rimodellamento dei confini dell'Ostland scatur\u00ec a seguito di un cambio degli obiettivi che il Reich proponeva per le aree geografiche gi\u00e0 assoggettate: si classificarono infatti i paesi baltici come \"germanizzabili\" e dunque integrabili al Reich. Gli elementi indesiderati della popolazione sarebbero stati spediti in Bielorussia.\nIn un discorso tenuto a Praga il 2 ottobre 1941, Reinhard Heydrich deline\u00f2, a nome del \"Reichssicherheitshauptamt\" (Ufficio centrale per la sicurezza del Reich), gli scopi coloniali perseguiti nelle regioni orientali: egli propose di integrare le popolazioni estone, lettone, e lituana, \"le pi\u00f9 facilmente germanizzabili\", e di espellere verso est i tre quarti della popolazione bielorussa, due terzi degli ucraini e l'85% dei polacchi. Il piano dell'RSHA, estremamente ambizioso dal punto di vista demografico, prevedeva il reinsediamento in Siberia degli elementi non germanizzabili delle popolazioni baltiche e della Bielorussia e la specializzazione economica dei territori orientali; i dettagli sono noti solo indirettamente, grazie all'analisi dettagliata condotta da Erhard Wetzel del Ministero del Reich per i Territori occupati dell'Est. Il neo-ministro condivise il desiderio di germanizzare i territori dell'Ostland, a costo di allontanare la maggioranza della popolazione bielorussa, ovvero circa trenta milioni di persone. Nonostante Wetzel si oppose alla deportazione degli elementi non germanizzabili delle popolazioni baltiche in Siberia, le quali rischiavano secondo lui di scatenare l'opposizione della popolazione locale, e sugger\u00ec invece di trasferirle in zone cuscinetto ai confini con la Russia, nel suo rapporto tentava di mostrare che esistesse un consenso sulla politica razziale che si intendeva adottare e che la discussione doveva vertere soltanto sui metodi di applicazione.\nAnche le SS di Himmler si prodigarono per proporre progetti di colonizzazione dell'Ostland. Secondo il Generalplan Ost sviluppato dalle SS, l'Ostland andava germanizzato dopo la vittoria della guerra, dando a quel punto il via all'insediamento sia politico che demografico dei tedeschi.\nAlleanza con gli indipendentisti baltici.\nLa creazione del Reichskommissariat avvenne con il sostegno di movimenti indipendentisti baltici, in particolare quelli lituani. Inizialmente, secondo il piano di Rosenberg, il Reichskommissariat doveva chiamarsi \"Baltenland\". Dopo l'ingresso dell'Armata Rossa e l'annessione dei paesi baltici da parte dell'URSS nell'estate del 1940 ai sensi del patto Molotov-Ribbentrop, i movimenti autonomisti diffusero l'idea secondo cui oltre ad essere allontanati i sovietici, andassero scacciati anche gli ebrei, colpevoli, secondo la loro opinione, di aver cooperato con l'NKVD. L'anticomunismo e l'antisemitismo erano alla base del messaggio lanciato, secondo cui gli ebrei \"costituiscono la spina dorsale del sistema bolscevico [...] e hanno quindi causato la perdita dell'indipendenza della Lituania\".\nProprio in quest'ultimo paese, le organizzazioni nazionaliste inizialmente divise tra quelle vicine al presidente Antanas Smetona, tendenzialmente nazionalista conservatore, e i fascisti dei lupi di Ferro, si fusero all'inizio del 1941 nel Fronte attivista lituano (LAF), capeggiato da Kazys \u0160kirpa, che dirigeva le operazioni da Berlino. Il LAF condusse durante la primavera del 1941 una campagna propagandistica in vista dell'invasione, ritenuta necessaria per raggiungere in seguito l'indipendenza. La diffusione sul suolo nazionale avvenne per mezzo di attivisti che agivano di nascosto, spesso ex membri della polizia segreta lituana, che diffondevano messaggi radio e volantini.\nCreazione del Reichskommissariat.\nIl Reichskommissariat Ostland fin\u00ec sotto la responsabilit\u00e0 del Ministero per i Territori occupati dell'Est di Alfred Rosenberg. La direzione della neonata entit\u00e0 amministrativa ricadde a Hinrich Lohse, membro del partito nazista dal 1923 e gauleiter, poi \"Oberpr\u00e4sident\" del Gau di Schleswig-Holstein. Si ripartirono quattro distretti: Estonia, Lettonia, Lituania e Rutenia Bianca, collegata al kommissariat il 1\u00ba settembre 1941.\nIl \"Reichskommissar\" Lohse era in stretti rapporti con le SS, guidate da Friedrich Jeckeln, capo della polizia e delle SS, responsabile del mantenimento dell'ordine ma anche della Shoah. Jeckeln prendeva ordini direttamente da Himmler e dai suoi pi\u00f9 fidati collaboratori.\nQuesta doppia gerarchia, posta sotto il controllo di veterani nazisti, gener\u00f2 delle lotte di potere tra Rosenberg e i suoi rappresentanti da un lato, e tra Himmler e i suoi subordinati dall'altro.\nLe incomprensioni si cristallizzarono in particolare sui metodi di sterminio degli ebrei deportati nel commissariato del Reich. Le SS procedettero all'eliminazione sistematica di tutti gli ebrei deportati in Bielorussia, avvenimento che suscit\u00f2 forti critiche nei confronti del Generalkommissar della Rutenia Bianca Wilhelm Kube. Questi non soltanto protest\u00f2 per la deportazione di ebrei tedeschi veterani di guerra ed ebrei nati da matrimoni misti, ma anche per il saccheggio della propriet\u00e0 di coloro che stavano per essere giustiziati e per i metodi adoperati per uccidere gli ebrei nel Reich. Sebbene Kube non si oppose apertamente agli omicidi di massa, espresse quanto meno il desiderio che le esecuzioni degli semiti fossero eseguite in modo \"pi\u00f9 umano\". Queste considerazioni fornirono al capo della polizia e delle SS della Rutenia Bianca Eduard Strauch il pretesto per sbarazzarsi del suo collega, stilando una lista di informazioni che evidenziavano la corruzione e la malagestione di Kube. Le considerazioni di Kube, sostenute da Rosenberg e Lohse da un lato, e i rimproveri di Strauch, supportati da Heydrich e Himmler, dall'altro, riguardarono da vicino i piani alti del governo nazista: Hitler, pur essendo sensibile alle questioni economiche avanzate da Rosenberg, fin\u00ec per sostenere Himmler a scapito di Rosenberg il 18 dicembre 1941, giorno in cui la Germania entr\u00f2 in guerra contro gli Stati Uniti.\nUn'altra diatriba sorse anche nell'ambito della lotta contro i partigiani in Bielorussia durante l'operazione Cottbus. Avvisato dalla sua amministrazione che si lamentava \"dell'afflusso di persone ferite da colpi di arma da fuoco e scampate alle esecuzioni, uscite dalle fosse comuni per cercare aiuto negli ospedali e nei campi medici\", Kube invi\u00f2 una lettera di protesta a Rosenberg nell'agosto 1943. In questo rapporto, metteva in discussione le pratiche di Oskar Dirlewanger, perch\u00e9 \"quest'uomo, nella guerra di annientamento che conduce senza piet\u00e0 contro una popolazione disarmata, rifiuta in maniera consapevole di prendere in considerazione tutte le conseguenze politiche\"; la protesta di Kube, ancora una volta, non metteva in dubbio la sua adesione alla politica di sterminio decisa da Berlino, ma testimoniava il suo desiderio di considerare prioritaria la gestione dell'amministrazione civile per mantenere il controllo sulla regione. La nomina di Curt von Gottberg, \"SS-und Polizeif\u00fchrer\" a Minsk e diretto superiore di Dirlewanger come Generalkommissar dopo l'assassinio di Kube segn\u00f2 la completa vittoria della linea di Himmler su Rosenberg nella lotta per il controllo del potere nel Reichskommissariat.\nOrganizzazione e gestione amministrativa.\nA livello territoriale, l'amministrazione tedesca del Reichskommissariat venne ripartita in quattro commissariati generali (\"Generalkommissariat, Hauptkommissariat\" o \"Generalbezirk\"):\nI commissariati generali erano suddivisi ulteriormente in stazioni di polizia distrettuale (\"Gebietskommissariat\").\nDal Reichskommissariat al Gebietskommissariat, l'organizzazione interna era modellata sul Ministero dei territori orientali occupati: la maggioranza del personale si occupava di questioni politiche, amministrative ed economiche. \"Un commissario distrettuale disponeva di pochi funzionari tedeschi per occuparsi di tutte le questioni relative ad amministrazione, sanit\u00e0, finanza, diritto, cultura, propaganda, industria, lavoro, prezzi, trasporti, agricoltura e silvicoltura\".\nLo staff era in genere poco efficiente e costituito da dipendenti pubblici considerati \"parassiti incompetenti\" all'interno del Reich, essenzialmente motivati da \"avidit\u00e0 e prospettive di carriera [che] prevalsero sulle convinzioni ideologiche\". \"Privi di grande esperienza amministrativa e convinti della superiorit\u00e0 tedesca, essi si comportavano generalmente in modo dittatoriale e arbitrario quando non cercavano di trarre un profitto personale dalla situazione\".\nCollaborazionismo.\nFenomeni di collaborazionismo con i nazisti si verificarono sin da subito nell'Ostland e influirono particolarmente nel contesto dell'Olocausto. I casi pi\u00f9 significativi furono senza dubbio la Lettonia e la Lituania, alimentate dal desiderio di riottenere l'indipendenza della propria nazione; non fu pertanto difficile diffondere idee antisemite e antibolsceviche. In Estonia, invece, la propaganda antisemita attecch\u00ec molto di meno. In Bielorussia, come in tutte le regioni slave occupate nell'Unione Sovietica, nella campagna contro gli ebrei non si riscontr\u00f2 l'appoggio nella popolazione, come ammesso dallo stesso comando tedesco. Il caso dei bielorussi e dei polacchi \u00e8 riassumibile nelle parole di un comandante tedesco che parlava di \"solidariet\u00e0 di classe\" verso i lavoratori ebrei e di disinteresse per tutto ci\u00f2 che ineriva all'antisemitismo. Ci\u00f2 non imped\u00ec agli ex prigionieri di guerra sovietici o ai bielorussi di unirsi alle unit\u00e0 di polizia ausiliarie, in particolare per migliorare le proprie condizioni di vita sfruttando il bottino dei saccheggi e delle rapine organizzate, parte integrante delle operazioni nella repressione ebraica.\nIn Lituania, fin dai primi giorni del conflitto e pure prima dell'occupazione del paese da parte della Wehrmacht, le unit\u00e0 lituane dell'Armata Rossa diedero luogo a un ammutinamento che acceler\u00f2 la ritirata delle forze sovietiche. Subito dopo fu istituito un governo provvisorio a Kaunas che chiedeva di agire in maniera indipendente o, quantomeno, con una forte autonomia gestionale sotto la protezione tedesca.\nCome avvenuto in Ucraina, diversi nazionalisti organizzarono pogrom particolarmente cruenti e una serie di massacri che avvennero con l'incoraggiamento e il plauso degli occupanti. Queste pianificazioni vengono ben descritte nel rapporto X.15 del 1941 del \"Brigadef\u00fchrer\" generale e capo della polizia di sicurezza dei territori orientali occupati delle \"Schutzstaffel\", Franz Walter Stahlecker, a Heinrich Himmler. Nel documento in cui riepiloga inizialmente i suoi incarichi relativi allo sterminio da effettuare nei Paesi baltici, Franz Walter Stahlecker sugger\u00ec che le esecuzioni nei territori occupati dalla Wehrmacht avrebbero dovuto avvenire in modo che i nazisti fossero rimasti \"puliti\" agli occhi della storia e che non avrebbe dovuto trapelare nessuna traccia dell'ispirazione, organizzazione o conduzione dei nazisti. Le azioni avrebbero dovuto apparire come se la popolazione baltica e le istituzioni locali, di propria iniziativa, avessero pianificato l'esecuzione delle comunit\u00e0 ebraiche. Dopo alcune settimane di esitazione e l'emanazione di normative contraddittorie, le autorit\u00e0 tedesche decisero infine di contenere l'attivismo delle popolazioni locali. Nonostante l'insistente richiesta da Berlino di non consentire ai non tedeschi di impugnare armi, Himmler diede l'ordine di creare \"unit\u00e0 di protezione aggiuntive composte da gruppi etnici compatibili con noi\": alla fine di luglio 1941, 33.000 uomini si unirono alla \"Schutzmannschaft\" e, dopo un anno, 300.000 poliziotti locali aiutarono gli occupanti nelle regioni conquistate nell'Unione Sovietica.\nGli organi consultivi locali creati all'inizio dell'occupazione giocarono solo un ruolo limitato: all'inizio del 1943 Hitler si oppose alla politica proposta da Rosenberg, poich\u00e9 avrebbe comportato una divisione del potere tra le autorit\u00e0 tedesche e queste entit\u00e0. In tutta l'Ostland, la cooperazione con le istituzioni fu abituale: i titolari di \"incarichi ufficiali nelle amministrazioni di citt\u00e0, paesi e piccoli centri abitati, di solito in fondo alla scala gerarchica, si prodigarono quanto pi\u00f9 possibile perch\u00e9 le norme e i regolamenti imposti dai tedeschi fossero accettati e per diventare ausiliari della gerarchia burocratica straniera\". \"Solo grazie al loro sostegno, all'identificazione, all'espropriazione e alla ghettizzazione delle popolazioni ebraiche, specialmente nelle zone rurali, fu possibile compiere operazioni che, altrimenti, sarebbero andate oltre le capacit\u00e0 logistiche dei tedeschi\".\nSfruttamento economico e sciacallaggi.\nGi\u00e0 dal 9 gennaio 1941, Adolf Hitler dichiar\u00f2 che \"nelle sconfinate lande russe giacevano ricchezze incommensurabili. La Germania deve dominarle economicamente e politicamente, senza annetterle. A quel punto, le sar\u00e0 consentita ogni facolt\u00e0, inclusa la possibilit\u00e0 di lottare in futuro fuori dal continente\". Come tutti i territori conquistati, anche nell'Ostland si verificarono razzie da parte degli occupanti.\nDopo l'invasione, le organizzazioni naziste, tra cui le SS, divennero responsabili del mantenimento dell'ordine e delle propriet\u00e0 monopolizzate, quali ad esempio il sovchoz di Nowinsky, visitato da Himmler il 15 agosto 1941 durante il suo viaggio al Reichskommissariat, o la casa dei Soviet di Minsk, trasformata nel quartier generale di polizia della Russia centrale. Il giorno successivo il generale si rec\u00f2 a Minsk: in un'intervista l\u00ec avvenuta, Himmler dichiar\u00f2 di voler sperimentare meglio gli effetti delle camere a gas, da quel momento, su uomini, donne e bambini.\nLe linee guida per la gestione economica dei territori dell'Ostland vennero stabilite dalle direttive emesse da Herbert Backe, Segretario di Stato per l'Agricoltura, il 23 maggio 1941: la priorit\u00e0 era soddisfare le esigenze alimentari del Reich e del suo esercito. Tuttavia, il cosiddetto piano Hunger messo in atto nelle regioni slave innesc\u00f2 fenomeni di carestia e venne condannato da Hermann G\u00f6ring nell'autunno del 1941, dimostratosi favorevole a nutrire adeguatamente i lavoratori che operavano direttamente per il Reich. Tali riserve emersero sulla base delle conoscenze economiche possedute da G\u00f6ring sui territori conquistati. Pertanto, dal 29 giugno 1941, a quest'ultimo fu affidato il compito di riorganizzare la gestione della manodopera in tutti i territori conquistati: in un rapporto dell'8 dicembre 1941, egli esprimeva il desiderio di condurre una politica di bassi salari, ideale perch\u00e9 un siffatto scenario avrebbe favorito a livello commerciale il Reich e i suoi alleati e avrebbe permesso di supervisionare meglio l'economia dei territori sovietici occupati. Tuttavia, il generale Georg Thomas si oppose al riavvio delle attivit\u00e0 di industrie inutili in quanto non funzionali a supportare lo sforzo bellico del Reich. G\u00f6ring colse l'occasione della lotta contro la resistenza sovietica per denunciare pubblicamente che, al fine di sedarla, fosse necessario sfruttare il territorio a livello economico quanto pi\u00f9 possibile. In una direttiva emanata il 26 ottobre 1942, ordin\u00f2 il sequestro dei capi di bestiame e dei prodotti alimentari recuperati nelle aree prima occupate dalla resistenza.\nAnche Fritz Sauckel e la sua amministrazione, ancora alla ricerca di forza lavoro per l'industria bellica, parteciparono alla repressione dei partigiani; pi\u00f9 tardi, dopo l'operazione Cottbus, i sottoposti di Sauckel diressero la deportazione di tutti gli individui in grado di fornire manodopera nelle aree riconquistate.\nNel complesso, si pu\u00f2 ritenere che le misure messe in atto dai tedeschi per usufruire quanto pi\u00f9 possibile delle risorse locali furono rivedibili. A sostenerlo era Otto Br\u00e4utigam, alto funzionario di stanza al Ministero del Reich per i Territori occupati dell'Est, il quale constat\u00f2 non solo la possibilit\u00e0 di raggiungere risultati migliori, ma pure che la politica economica nazista aveva comportato la proliferazione di movimenti partigiani.\nResistenza.\nIn Bielorussia, le incontaminate paludi del Pryp\"jat' divennero terreno fertile per costituire movimenti partigiani formati da soldati che erano riusciti a sfuggire alla prigionia: ai bielorussi si unirono anche gli ebrei fuggiti dai ghetti.\nFormazione e proliferazione.\nLa resistenza inizi\u00f2 a organizzarsi dopo l'appello di Stalin a ribellarsi lanciato il 3 luglio 1941, ma questa richiesta di mobilitazione incontr\u00f2 scarsa risposta nei primi mesi dell'occupazione e fino all'inverno 1941-1942. Hitler convoc\u00f2 una riunione del 16 luglio 1941 per disquisire del quadro generale nell'Europa orientale e il giorno dopo nomin\u00f2 Alfred Rosenberg ministro del Reich nei territori orientali. Nel frattempo, con la scusa di sedare le insurrezioni, le truppe tedesche rasero al suolo diversi villaggi. I primi partigiani anti-nazisti erano soldati sovietici separatisi dalle rispettive unit\u00e0 di appartenenza nel corso delle battaglie della campagna tedesca all'inizio dell'estate del 1941: essi si rifugiarono in zone difficili da raggiungere e iniziarono a organizzarsi dall'autunno.\nSempre negli stessi mesi, un movimento di resistenza esclusivamente ebraico si stava sviluppando in Bielorussia: i membri erano perlopi\u00f9 i sopravvissuti ai massacri perpetrati dalle Einsatzgruppen; dapprima isolati, questi combattenti progettarono di dare luogo ad una prima azione su larga scala a Vilna il 31 dicembre 1941: all'inizio del 1942 si radun\u00f2 per la prima volta un gruppo di miliziani, il cui quartiere generale si trovava nelle foreste della Bielorussia e che sarebbe arrivato a contare fino a 1.500 membri. Va considerato che la maggior parte degli ebrei resistenti della Bielorussia si un\u00ec ai partigiani istituiti dall'estate del 1941.\nLa scelta di Fritz Sauckel di obbligare coattivamente i locali a prestare manodopera nel 1942, fu un ulteriore elemento che favor\u00ec la formazione di gruppi ostili ai nazisti. Un certo numero di giovani, potenzialmente in grado di lavorare per i teutonici, eluse gli obblighi posti dalle autorit\u00e0 di occupazione e rese pi\u00f9 dura la ricerca di lavoratori: i tedeschi procedettero dunque a rastrellare le strade, fare prigionieri che sarebbero stati rilasciati solo al termine del turno di lavoro e distruggere gli insediamenti abitati dai fuggiaschi.\nDall'inverno 1941-1942, questi movimenti di resistenza divennero una spina nel fianco per le forze di occupazione tedesche presenti in Bielorussia. Le maggiori noie per i nazisti si verificarono durante l'operazione Bagration, quando la Bielorussia fu scollegata per diversi giorni dagli Stati vicini perch\u00e9 i partigiani sabotarono in numerosi punti la rete ferroviaria utilizzata dagli occupanti.\nRepressione tedesca.\nNel tentativo di arginare lo sviluppo della resistenza locale, dannosa perch\u00e9 provocava la penuria di materiale inviabile sul fronte in Russia e impediva di amministrare pi\u00f9 serenamente i territori, vennero schierate unit\u00e0 tedeschi differenti a cui fu chiesto di comportarsi in maniera pi\u00f9 docile. Alla fine del 1942, per tale scopo, erano state disposte sette intere divisioni. Inoltre, dall'autunno del 1941, nonostante l'ostilit\u00e0 di Hitler, furono istituite unit\u00e0 di rifornimento volontario. La loro assunzione fu consentita da una direttiva di Hitler del 18 agosto 1942, e poi nel giugno 1943 proibita sempre per ordine del F\u00fchrer. Vennero disposte altre misure di controllo della popolazione: in Estonia, gli uomini di et\u00e0 compresa tra 15 e 65 anni devono essere registrati e andava loro rilasciato un salvacondotto.\nLa collaborazione tra le varie unit\u00e0 della Wehrmacht, le SS e la polizia si intensific\u00f2 per contrastare la resistenza; durante le sessioni di addestramento congiunto nel settembre 1941, ufficiali delle unit\u00e0 dell'esercito e delle unit\u00e0 delle SS insistettero nel ritenere che vi fossero legami tra ribelli ed ebrei, il cui procedimento di sterminio non era ancora stato definito del tutto. Gli ufficiali dell'esercito, compresi gli ufficiali generali, pubblicavano ordini del giorno in cui si intimava di sopprimere i \"nemici del Reich\", senza ulteriori indicazioni sui destinatari dei proclami. I soldati interpretarono estensivamente le disposizioni, considerando come ostili i soldati dell'Armata Rossa separati dalla loro unit\u00e0, i polacchi, gli ebrei, gli zingari e i partigiani.\nLe istruzioni dell'Oberkommando des Heeres (abbreviato in \"OKH\", l'alto comando dell'esercito) in merito alle operazioni contro i partigiani nel fronte orientale insistevano sulla necessit\u00e0 di attuare misure molto severe contro i rivoltosi. Per i civili, nel 1942, si rintracciano due opinioni diverse: nell'agosto del 1942, le istruzioni di Hitler sottolineavano la necessit\u00e0 di ottenere una collaborazione delle popolazioni civili, mentre in ottobre dello stesso anno, egli approv\u00f2 tutte le azioni repressive che fossero efficaci alla causa tedesca, come riporta una nota dell'OKW alla fine dell'anno.\nRipresa come modello delle 55 azioni di guerra contro i partigiani, l'operazione Bamberg si svolse tra il 26 aprile e il 6 maggio 1942 nelle paludi di Pryp\"jat': due reggimenti di fanteria e un battaglione di polizia circoscrissero un'area di 750\u00a0km\u00b2 e la rastrellarono procedendo verso il centro di questo cerchio, bruciando e saccheggiando i centri abitati per privare i combattimenti locali di punti di appoggio; i tedeschi riportarono 7 morti e 47 feriti, mentre tra residenti e partigiani si contavano tra le 3.500 e le 6.000 vittime. Durante il periodo di occupazione tedesco, 5.295 insediamenti furono distrutti nell'Ostland, due terzi dei quali nel 1943.\nL'anno 1943 fece registrare il picco delle azioni militari tedesche in Bielorussia. Fu da quel momento che quando i funzionari tedeschi eseguirono in contemporanea la lotta contro i partigiani, gli obiettivi economici e i trasferimenti della popolazione, vennero a crearsi delle \"zone morte\": tale status fu apprezzato da Hitler, il quale ordin\u00f2 che fosse preservato nel luglio 1943 nella regione del Pryp\"jat'.\nI territori disabitati sarebbero dovuti servire per la coltivazione del tarassaco, una pianta utilizzata per la produzione di gomma sintetica: la forza lavoro venne raggruppata in campi situati alla periferia dei territori sfruttati. Questa politica fu preceduta dalla creazione di \"stazioni di sicurezza\", in cui le forze tedesche avrebbero alloggiato per poi, in autunno, costruire dei \"villaggi difensivi\" (ne furono realizzati circa sessanta nel marzo 1944). In essi, la popolazione residente avrebbe goduto di maggiore libert\u00e0 economica e culturale. La pi\u00f9 importante operazione eseguita al fine di sradicare la resistenza fu la Cottbus, in cui vennero impiegati 17.000 uomini (tra soldati, funzionari, polizia e SS): l'obiettivo era riprendere il controllo sulle aree forestali a nord-est di Minsk.\nAlla fine dell'occupazione, le vittime tedesche, civili e militari, nel solo Heeresgruppe Mitte, compresi gli ausiliari al loro servizio, ammontavano a 14.000 morti e 40.000 feriti, mentre le perdite sovietiche si attestarono intorno alle 240.000.\nDestino delle popolazioni civili.\nLa politica di occupazione nell'Ostland perseguiva uno scopo preciso: integrare i paesi baltici nel Terzo Reich assimilando i lettoni, gli estoni e i lituani, \"i pi\u00f9 facilmente germanizzabili\", essendo tra l'altro i lettoni considerati \"\u00e9lite razziale\". In un incontro con i suoi principali collaboratori nella sua sede in Ucraina, nell'agosto del 1942, Himmler parl\u00f2 della colonizzazione dei territori occupati dai tedeschi. Questi territori andavano ripopolati regione per regione, \"valutando la possibilit\u00e0 degli estoni di venire germanizzati\", \"espellendo i letgalli a tutti i costi\" dalla Lettonia e in Lituania \"risultava fuori discussione prevedere la germanizzazione dei suoi abitanti, decisamente deficienti e con in corpo un'incredibile percentuale di sangue slavo\". La parte della popolazione che non poteva essere germanizzata doveva essere deportata in Bielorussia. Come in altri territori occupati, \"lo sfruttamento indiscriminato delle risorse e della forza lavoro del Paese precluse in anticipo qualsiasi tentativo di attuare il piano previsto per gli autoctoni. A peggiorare ulteriormente le relazioni furono le rappresaglie e le esecuzioni di massa eseguite per contrastare la resistenza e che scatenarono un profondo odio dei nazisti\". Nonostante il parere di contrario di diplomatici tedeschi come Otto Br\u00e4utigam, la Germania sponsorizz\u00f2, in Ostland come altrove, \"politiche di soggiogazione razziale, oppressione e omicidio\" invece di annunciare \"un nuovo ordine economico europeo basato sulla cooperazione\", che sarebbe stato pi\u00f9 proficuo per l'economia interbellica.\nPer facilitare i raduni di massa delle popolazioni, le autorit\u00e0 provarono a mettere in atto una politica agraria opposta alla collettivizzazione sovietica. Nell'agosto del 1941 furono emanate due direttive, realmente applicate solo nei paesi baltici: infatti, la loro ratio era restituire le abitazioni ai proprietari espropriati durante l'occupazione sovietica. Il 15 febbraio 1942, un decreto del Ministro dell'Est, adottato con il sostegno di Hitler, divise il suolo agricolo in tre modalit\u00e0 di sfruttamento: sfruttamento collettivo, in modalit\u00e0 simili a quello del kolchoz, sfruttamento cooperativo e casi particolari. Tale disposizione non venne eseguita in maniera omogenea nel Reichskommissariat: \u00e8 interessante notare che il 100% dei suoli agricoli in Bielorussia era stato sottoposto a revisione.\nI tentativi di ingraziarsi la popolazione civile cozzarono con la politica teutonica di fatto attuata. I soldati tedeschi, inizialmente accolti come liberatori nei paesi baltici, si comportarono ben presto in maniera inflessibile con i locali, dando il via ad espropriazioni di alloggi nelle citt\u00e0, violenze contro la popolazione civile e saccheggi.\nIn seguito alla costituzione dei gruppi partigiani, le rappresaglie contro la popolazione civile a partire dall'autunno del 1941, particolarmente cruente in Bielorussia, la spinsero contro gli occupanti (sebbene vada ricordato che numerosi furono i collaborazionisti in Lituania e Lettonia): a Minsk, si procedette in tempi record a 40.000 arresti, talvolta senza precise spiegazioni sui motivi. In totale, durante l'intero periodo di occupazione, la Bielorussia cont\u00f2 di due milioni di morti, quasi un quarto della sua popolazione.\nDal febbraio 1942, la popolazione fu sistematicamente registrata, al fine di distribuire le razioni di cibo in modo equo, ma anche per controllarne i movimenti e incoraggiarle ad unirsi alla manodopera. Christian Baechler la definisce \"una spietata caccia all'uomo perch\u00e9 lavorasse obbligatoriamente\". Nella migliore delle ipotesi, la popolazione dovette far fronte alla carenza di cibo, nel peggiore dei casi alla carestia, poich\u00e9 la Wehrmacht assegn\u00f2, come si \u00e8 pi\u00f9 volte detto, priorit\u00e0 assoluta ai propri bisogni. I rapporti e la corrispondenza dei soldati delle unit\u00e0 di occupazione definivano la politica da perseguire, con l'obiettivo di uccidere non solo civili non utili alla causa tedesca, ma anche prigionieri di guerra sovietici.\nI tentativi di migliorare le condizioni di vita delle popolazioni locali, a livello materiale o offrendo loro garanzie sul futuro politico delle stesse all'interno di una \"comunit\u00e0 di popoli europei\", incontrarono il secco rifiuto di Hitler.\nOlocausto.\nDurante il periodo interbellico, i tre stati baltici non solo tutelarono la minoranza ebraica, ma ne incoraggiarono anche lo sviluppo culturale. Un simile approccio fu rapidamente messo in discussione dal 1941. Essendoci poi ebrei in varie scuole di ufficiali, in posti di comando delle forze di polizia, dell'istruzione superiore e di varie amministrazioni, risult\u00f2 pi\u00f9 facile per i nazionalisti baltici, in particolare i lituani, esagerare e distorcere le cifre degli ebrei che collaboravano, a loro dire, con i bolscevichi.\nPer i nazisti e in particolare Heinrich Himmler, gli ebrei dovevano essere eliminati ed erano da considerarsi il gruppo etnico pi\u00f9 ostile e pi\u00f9 pericoloso per la sicurezza nei nuovi territori, potendo persino ostacolare i progetti di colonizzazione. Dall'occupazione di questi territori, e nonostante l'ostinato conflitto interno tra i rappresentanti di Rosenberg e delle SS su altri temi, lo sterminio di massa degli ebrei nel Reichskommissariat non fu invece mai oggetto di litigio. Inoltre, agli occhi delle SS e della Wehrmacht, l'eliminazione degli ebrei doveva andare di pari passo non solo con la lotta contro i partigiani, ma anche con la produzione degli approvvigionamenti da fornire alla Wehrmacht. Tra l'altro, nella mente dei funzionari delle SS, sebbene non tutti gli ebrei si fossero uniti alle fila dei partigiani, non per questo non potevano dirsi potenziali sostenitori; Seguendo una simile linea di pensiero, Heydrich ordin\u00f2, il 17 luglio 1941, l'esecuzione di tutti i prigionieri di guerra sovietici ebrei. Nel Reichskommissariat, l'azione delle Einsatzgruppen pare essere stata la pi\u00f9 violenta e radicale (donne e bambini furono i primi obiettivi) per via dei progetti di integrazione a medio termine da attuare in quei territori.\nGhettizzazione.\nDall'occupazione dei paesi baltici e della Bielorussia, il Ministero del Reich per i Territori occupati dell'Est dispose la concentrazione dei semiti del posto in ghetti. Di fronte alla dispersione delle popolazioni ebraiche in Bielorussia e nei Paesi baltici, le unit\u00e0 tedesche diedero luogo a un disordinato genocidio a luglio, rapidamente fermato a causa degli scarsi risultati. Il raggruppamento nei ghetti rispondeva a due imperativi, uno immediato, l'altro pi\u00f9 recondito: il controllo di queste popolazioni e il trasferimento di esse alla competenza di altre autorit\u00e0.\nI primi ghetti nell'Ostland furono quindi istituiti a Vilnius, Kovno, Riga e in tante altre citt\u00e0 dalla fine di luglio 1941. Gestiti da uno \"Judenrat\", inizialmente aprirono le poste agli ebrei risparmiati dalla regione. Poich\u00e9 divennero in tempi rapidi sovraffollati, nei ghetti morirono parecchie persone per vie delle assolutamente precarie condizioni di vita. Dall'autunno del 1941, accolsero, secondo le istruzioni impartite da Hitler il 25 ottobre 1941 in una riunione alla quale furono invitati Heinrich Himmler e Reinhard Heydrich, le comunit\u00e0 ebraiche dell\"'Altreich\" (quelle che vivevano ai confini del Reich del 1937): si tratt\u00f2 di una tappa intermedia, in quanto vennero successivamente trasferite nei ghetti di Minsk, Riga e Kovno. La deportazione fu organizzata dalla polizia tedesca (Gestapo e Schutzpolizei); gli elenchi degli ebrei venivano redatti per citt\u00e0 e ognuno riceveva non solo un numero identificativo ma anche istruzioni per l'organizzazione della sua partenza: prima che ci\u00f2 avvenisse, occorreva saldare i propri debiti, vendere i propri beni, preparare qualcosa da portar via (beni di prima necessit\u00e0, vestiti, ecc.) entro la data prestabilita. Dopodich\u00e9 si veniva inviati nei ghetti dell'Ostland, svuotati alla fine dell'estate secondo le istruzioni di Himmler date ai suoi subordinati nel novembre dell'anno precedente. Malgrado i diversi ordini di Himmler, gli occupanti dei primi convogli provenienti dal Reich e dal Protettorato di Boemia e Moravia furono giustiziati. In poco tempo, i responsabili dei ghetti compresero che mettersi a disposizione per aiutare a finanziare la guerra del Reich fosse l'unica possibilit\u00e0 delle popolazioni raggruppate. Gli abitanti dei ghetti sopravvissero come meglio potevano durante l'occupazione, vittime dell'arbitrariet\u00e0 delle truppe tedesche e delle popolazioni baltiche. Dal 1943, i ghetti della Bielorussia furono svuotati dei loro abitanti e gradualmente smantellati. Quest'eradicazione, avvenuta talvolta dando luogo a isolate ribellioni, port\u00f2 al rafforzamento, da parte degli ebrei che riuscivano a scappare, dei movimenti di resistenza, fortemente strutturati nelle foreste della Bielorussia.\nCampi di concentramento.\nNell'autunno del 1941, quando fu decisa la deportazione degli ebrei dal Reich verso est, le SS proposero l'istituzione di campi di lavoro, nel tentativo di disporre di nuova manodopera. La creazione di campi di concentramento nel Reichskommissariat dur\u00f2 per tutto il corso dell'occupazione. Nell'autunno del 1943, il ghetto di Kovno fu trasformato in un campo di concentramento, ma nel giugno del 1944 fu evacuato di fronte al successo dell'offensiva estiva sovietica. Gli uomini venivano deportati a Dachau, le donne a Stutthof.\nA seguito delle battute d'arresto tedesche nell'estate del 1944, Oswald Pohl e Himmler optarono per l'evacuazione dei campi di concentramento nei paesi baltici. Cos\u00ec, all'inizio di luglio 1944, i campi intorno a Kovno furono evacuati dalle SS e si riportarono 36 morti tra gli ebrei durante i trasferimenti.\nSterminio.\nDurante i primi due mesi di occupazione, circa 50.000 ebrei bielorussi e baltici furono uccisi dalle Waffen-SS, dalla Wehrmacht, dalle Einsatzgruppen e dai collaborazionisti.\nIl 24 giugno 1941, la polizia di sicurezza della Lituania presso Vilnius radun\u00f2 gli ebrei della citt\u00e0 e li fucil\u00f2 nei boschi vicino alla citt\u00e0 o li tortur\u00f2 a morte. Fu in questo contesto che avvenne il massacro di Ponary e che fu eseguito un pogrom a Kaunas in cui morirono o furono aggrediti 800 ebrei nella fortezza cittadina. Il massacro funse da pretesto per le autorit\u00e0 tedesche per istituire un ghetto in quartiere periferico di Kaunas, Vilijampol\u0117. Gli antisemiti locali vennero raggiunti il 4 luglio da unit\u00e0 dell'Einsatzgruppe A e furono da quest'ultima assistiti negli omicidi di massa perpetrati da agosto e aventi come bersaglio le donne e bambini: si risparmiarono solo coloro che erano considerati idonei a fornire manodopera. Gli ebrei di Kaunas subirono lo stesso destino: un gruppo di 1.500 persone venne assassinato nella prima notte dell'occupazione e il massacro continu\u00f2 nelle settimane seguenti. Quello che successe in Lituania riguard\u00f2 tutti i paesi baltici con tempistiche lievemente diverse: 2.000 ebrei estoni vennero sterminati prima della fine del 1941, 60.000 ebrei lettoni prima del termine dell'anno seguente. Il totale di pogrom eseguiti vari\u00f2 da regione a regione: in Bielorussia e negli ex territori polacchi, le autorit\u00e0 tedesche segnalarono l'assenza di una mentalit\u00e0 antisemita, al contrario dei paesi baltici, in cui i locali erano spesso attivamente coinvolti nei pogrom.\nI 30.000 ebrei del ghetto di Riga furono sterminati, su ordine personale di Himmler, tra il 29 novembre e l'8 dicembre 1941 nella foresta circostante, davanti agli occhi del commissario del Reich e dei suoi ospiti: dopo aver raggiunto a piedi il luogo del massacro, gli ebrei del ghetto, alla presenza di 1.700 guardie tedesche e lettoni, vennero giustiziati nudi in una fossa tutti sparati alla nuca; stessa sorte tocc\u00f2 a un migliaio di ebrei giunti da Berlino, deportati in loco per ordine di Hitler e giustiziati nelle stesse circostanze. Le uccisioni furono fermate su esplicita richiesta di Himmler il 30 novembre, perch\u00e9 la notizia dei massacri di ebrei tedeschi, anziani o veterani (Himmler aveva pensato di espellerli a Theresienstadt), cominci\u00f2 a diffondersi nel Reich, in particolare per mezzo delle lettere spedite dai soldati alle loro famiglie. Il destino di quegli ebrei fu quindi al centro di una serie di ordini contrastanti disposti soprattutto da Himmler: il generale si oppose all'immediata esecuzione degli stessi quando sarebbero giunti a Riga: all'inizio del 1942, su 25.000 ebrei tedeschi deportati, 10.000 erano ancora vivi. Gli ebrei di Monaco furono deportati a Kovno e assassinati il 25 novembre 1941, nonostante le istruzioni di Himmler. L'afflusso di nuovi ebrei dal Reich obblig\u00f2 le SS e i loro ausiliari a \"fare spazio\" e a uccidere gli ex abitanti dei ghetti, per consentire ai nuovi arrivati del Reich di trovare un alloggio in attesa della loro esecuzione: cos\u00ec, a Minsk, il 7 novembre 1941 e nei giorni seguenti, 20.000 ebrei furono catturati e portati a Tuchinka, dove furono mitragliati e sepolti in fosse comuni. Poich\u00e9 la situazione stava incominciando a diventare ingestibile, le SS e i loro affiliati pensarono a nuovi metodi di esecuzione; alcuni sviluppano quindi un sistema di gassatura basato sullo scarico del motore, mobile o fisso. In vari mesi nel 1941, Himmler si rec\u00f2 nel Reichskommissariat per effettuare un'ispezione delle operazioni da lui comandate: cos\u00ec, in un viaggio ad agosto in cui giunse a Minsk, ne approfitt\u00f2 per ispezionare le unit\u00e0 delle SS e ricevere testimonianza delle esecuzioni di massa degli ebrei e dei partigiani. Con lo stesso scopo, a settembre, giunse nei paesi baltici per tre giorni: sbarcato a Liep\u0101ja il 18 settembre, ordin\u00f2 l'esecuzione degli ebrei della citt\u00e0. In Rutenia Bianca, amministrata da Erich von dem Bach-Zelewski, il genocidio dopo i massacri dell'estate 1941 divenne sistematico: uomini, donne e bambini andavano tutti giustiziati. Fino a quel momento, si fucilarono solo gli uomini; inoltre, dalla fine di settembre, unit\u00e0 della polizia militare, dell'SD e ausiliari lituani superarono il confine con la Bielorussia, rendendo di fatto aree sotto l'amministrazione civile gestite dall'esercito. Queste unit\u00e0 furono responsabili della morte di 190.000 ebrei prima della fine dell'anno. Tuttavia, subito dopo l'inizio delle operazioni, i comandanti delle Einsatzgruppen si preoccuparono del dissesto economici generato dallo sterminio degli ebrei: fu cos\u00ec che, il 15 ottobre, il comandante del gruppo A not\u00f2 quanto fosse alta la percentuale di commercianti e artigiani semiti in Lettonia e Lituania.\nAlla fine, nel 1943, il 21 giugno, Himmler ordin\u00f2 la liquidazione dei ghetti installati nella stazione di polizia. In concomitanza con la rivolta del ghetto di Varsavia, si procedette a massacrare gli abitanti dei ghetti nella regione baltica struttura per struttura: a luglio vennero uccisi tre quarti degli abitanti del ghetto di Minsk, passandosi poi Vilnius a settembre. Alla pulizia etnica non sfuggirono nemmeno i centri pi\u00f9 periferici. Durante l'inverno del 1943-1944 il ghetto di Kovno, diventato un campo di concentramento per forza di cose, fu gradualmente svuotato dei suoi abitanti. Le procedure subirono un'accelerazione nel giugno del 1944, quando le donne vennero deportate nel lager di Stutthof e gli uomini in quello di Dachau.\nUltimo periodo.\nDisposizioni tedesche emesse negli ultimi mesi di occupazione.\nNel dicembre del 1943, quando i territori del Reichskommissariat iniziavano ad essere a portata di tiro per l'Armata Rossa, le autorit\u00e0 tedesche si impegnarono a \"promuovere lo sviluppo di un'identit\u00e0 bielorussa, creando un consiglio nazionale e un corpo dell'esercito\". Nell'aprile 1944, la Bielorussia fu separata dai paesi baltici\".\nAl fine di prepararsi meglio alla ritirata, la Wehrmacht trasform\u00f2 la Bielorussia in una fortezza, secondo gli ordini di Hitler che immaginava di dar vita ad una \"strenua difesa\". L'8 marzo 1944, nel suo ordine n. 11, dispose la creazione, in tutti i territori sovietici ancora controllati dal Terzo Reich, di 29 fortificazioni, finalizzate a ostacolare l'avanzata sovietica e facilitare la riconquista tedesca. I comandanti di questi luoghi ricevettero istruzioni estremamente precise e inderogabili: dovevano lasciarsi circondare per rallentare l'offensiva nemica e il completamento della missione ne andava del loro onore. Sebbene la struttura del fronte ponesse le truppe tedesche in grave svantaggio, Hitler rifiut\u00f2 \"qualsiasi ritirata, incitando la realizzazione di fortificazioni ben strutturate, in particolare intorno alle citt\u00e0 di Vicebsk, Or\u0161a, Mahil\u00eb\u016d e Babrujsk\".\nLiberazione.\nCome parte dell'operazione Bagration, la Bielorussia fu liberata a met\u00e0 luglio 1944, in seguito a molteplici congegnate offensive condotte dall'Armata Rossa; alla fine del mese, gran parte della Lituania, della Lettonia e dell'Estonia furono anch'esse liberate dalle truppe sovietiche. Nonostante la \"strenua difesa\" da porre ordinata da Hitler, l'Heeresgruppe Mitte fu rapidamente sbaragliato e allontanato dalle postazioni precedenti di oltre 400\u00a0km.\nDal 14 settembre 1944, anche l'Heeresgruppe Nord non riusc\u00ec ad opporsi all'attacco sovietico ed entro la fine del mese lasci\u00f2 la gran parte dei paesi baltici, nonostante prov\u00f2 a resistere quanto pi\u00f9 possibile. Nell'ottobre 1944, l'Armata Rossa raggiunse la costa baltica a nord di Klaip\u0117da, al confine tra la Germania e il Reichskommissariat; a met\u00e0 ottobre, questa fece il suo ingresso a Riga, costringendo i tedeschi ancora rimasti guidati da Ferdinand Sch\u00f6rner a ripiegare in Curlandia.\nSacca di Curlandia.\nUna sacca si costitu\u00ec in Curlandia su ordine di Hitler. Rifiutando l'evacuazione dei paesi baltici, prima all'inizio dell'estate del 1944 e poi nell'ottobre 1944, il leader tedesco sperava di preservare quella fetta di territorio al fine di usarla come base operativa per una controffensiva. Questa scelta fu supportata da Karl D\u00f6nitz, che sperava di trasformare i porti della Curlandia in aree di prova per nuovi sottomarini, mantenere le forniture di olio di scisto in Estonia e proteggere il mar Baltico: quest'ultimo era poi indispensabile perch\u00e9 vi si trovavano materie prime strategiche quali il ferro nei pressi della Svezia e il nichel vicino alla Finlandia. La Curlandia fu completamente circondata dall'Armata Rossa nel settembre del 1944 e, grazie agli incitamenti di Sch\u00f6rner, la difesa tedesca resistette l\u00ec fino agli ultimi giorni del conflitto, assicurando cos\u00ec la sopravvivenza, almeno sulla carta, dell'amministrazione del Reichskommissariat.\nIl 5 maggio 1945, sostenuto dai nazionalisti lettoni che volevano continuare a combattere contro l'Unione Sovietica, il comandante della sacca di Curlandia chiese a Karl D\u00f6nitz, capo di stato dopo il suicidio di Hitler, istruzioni in caso di proclamazione dell'indipendenza della Lettonia, in particolare al fine di istituire un Freikorp in Curlandia composto dai sopravvissuti.\nUna parte degli estoni e dei lettoni fugg\u00ec in Svezia, subendo poco dopo un'estradizione che scaten\u00f2 un incidente diplomatico.\nLa lotta armata nei paesi baltici non si spense definitivamente per via della costituzione di gruppi di resistenza denominati Fratelli della foresta, i quali tentarono di ostacolare la rioccupazione sovietica con operazioni di sabotaggio fino all'inizio degli anni Cinquanta."}
{"id": "1590479", "revid": "237256", "url": "https://it.wikipedia.org/wiki?curid=1590479", "title": "Rodion \u0160edrin", "text": ""}
{"id": "1590480", "revid": "74173", "url": "https://it.wikipedia.org/wiki?curid=1590480", "title": "Ostland", "text": ""}
{"id": "1590483", "revid": "89251378", "url": "https://it.wikipedia.org/wiki?curid=1590483", "title": "Colonne sonore di Detective Conan", "text": "La serie manga e anime \"Detective Conan\" creata da G\u014dsh\u014d Aoyama, grazie al successo ottenuto negli anni, ha prodotto molti album musicali composti principalmente dalle musiche dell'anime.\nLe musiche della serie \"Detective Conan\" furono create per la prima volta nel 1996, con l'inizio della serie animata.\nDa allora, a distanza di 12 anni, sono stati messi in vendita 4 CD ufficiali della serie animata, assieme a 2\u00a0cd contenenti le migliori musiche e 11\u00a0cd con le musiche dei film di Detective Conan.\nTutte le musiche sono composte dal musicista giapponese Katsuo Ohno.\nOriginal Soundtrack.\nMeitantei Conan: Original Soundtrack viene distribuito il 21 febbraio 1996.\nOriginal Soundtrack 2.\nMeitantei Conan: Original Soundtrack 2 viene distribuito il 2 maggio 1996.\nTracce.\n1\u00ba disco\n2\u00ba disco\nOriginal Soundtrack 3.\nMeitantei Conan: Original Soundtrack 3 viene distribuito il 25 novembre 1996.\nOriginal Soundtrack 4.\nMeitantei Conan: Original Soundtrack 4 viene distribuito il 25 aprile 2001.\nOriginal Soundtrack Super Best.\nMeitantei Conan: Original Soundtrack Super Best viene distribuito il 27 novembre 1997.\nOriginal Soundtrack Super Best 2.\nMeitantei Conan: Original Soundtrack Super Best 2 viene distribuito il 17 dicembre 2003.\nTokei-jikake no matenr\u014d.\nMeitantei Conan: Tokei-jikake no matenr\u014d \u00e8 stato distribuito il 23 aprile 1997\n14-banme no target.\nMeitantei Conan: 14-banme no target \u00e8 stato distribuito il 15 aprile 1998.\nSeikimatsu no majutsushi.\nMeitantei Conan: Seikimatsu no majutsushi \u00e8 stato distribuito il 14 aprile 1999.\nHitomi no naka no ansatsusha.\nMeitantei Conan: Hitomi no naka no ansatsusha \u00e8 stato distribuito il 12 aprile 2000.\nTengoku e no countdown.\nMeitantei Conan: Tengoku e no countdown \u00e8 stato distribuito il 11 aprile 2001.\nBaker Street no b\u014drei.\nMeitantei Conan: Baker Street no b\u014drei \u00e8 stato distribuito il 17 aprile 2002.\nMeiky\u016b no crossroad.\nMeitantei Conan: Meiky\u016b no crossroad \u00e8 stato distribuito il 16 aprile 2003.\nGinyoku no magician.\nMeitantei Conan: Ginyoku no magician \u00e8 stato distribuito il 14 aprile 2004.\nSuiheisenj\u014d no strategy.\nMeitantei Conan: Suiheisenj\u014d no strategy \u00e8 stato distribuito il 6 aprile 2005.\nTantei-tachi no requiem.\nMeitantei Conan: Tantei-tachi no requiem \u00e8 stato distribuito il 16 aprile 2006.\nKonpeki no Jolly Roger.\nMeitantei Conan: Konpeki no Jolly Roger \u00e8 stato distribuito il 18 aprile 2007."}
{"id": "1590484", "revid": "827882", "url": "https://it.wikipedia.org/wiki?curid=1590484", "title": "Terra di Bari (olio di oliva)", "text": " \nL'olio Terra di Bari \u00e8 un olio extravergine di oliva a denominazione di origine protetta.\nTipologia.\nLa denominazione di origine controllata \"Terra di Bari\" \u00e8 sempre accompagnata da una delle tre seguenti menzioni geografiche aggiuntive:"}
{"id": "1590485", "revid": "287204", "url": "https://it.wikipedia.org/wiki?curid=1590485", "title": "Cosimo Alema", "text": ""}
{"id": "1590493", "revid": "1409041", "url": "https://it.wikipedia.org/wiki?curid=1590493", "title": "Supercoppa Sammarinese", "text": "La Supercoppa Sammarinese \u00e8 una competizione calcistica nella Repubblica di San Marino organizzata dalla Federazione Sammarinese Giuoco Calcio che vede affrontarsi annualmente i vincitori del Campionato Sammarinese e della Coppa Titano, la coppa nazionale.\n\u00c8 diretta erede del Trofeo Federale, competizione che dal 1986 al 2011 si disputava tra quattro squadre, le finaliste dei play-off del Campionato Sammarinese e della Coppa Titano, ad eliminazione diretta.\nStatistiche di club.\nVittorie.\n\"Statistiche aggiornate all'edizione del 2021\".\nVittorie per titolo di provenienza.\n\"Statistiche aggiornate all'edizione del 2021\".\nPartecipazioni per titolo di provenienza.\n\"Statistiche aggiornate all'edizione del 2021.\""}
{"id": "1590496", "revid": "3831", "url": "https://it.wikipedia.org/wiki?curid=1590496", "title": "Murge salentine", "text": ""}
{"id": "1590497", "revid": "1652635", "url": "https://it.wikipedia.org/wiki?curid=1590497", "title": "Back in the U.S.S.R.", "text": "Back in the U.S.S.R. \u00e8 un brano di John Lennon e Paul McCartney del 1968, inizialmente apparso come traccia d'apertura dell'album \"The Beatles\", altrimenti noto come \"White Album\".\nUscito successivamente come lato B di un singolo a fine 1968, fu ristampato come lato A nel 1976 per la EMI / Parlophone.\nIl brano.\nRegistrazione.\nIl brano fu registrato durante le sedute per l'album \"The Beatles\" il 22 e 23 agosto 1968 negli studi londinesi della EMI ad Abbey Road.\nNella seduta di missaggio dell'album, curata da Lennon, McCartney e George Martin, fu deciso di utilizzarlo come traccia d'apertura.\nAlla registrazione erano presenti tre dei quattro membri del gruppo: Ringo Starr, infatti, dopo un litigio occorso durante la prima sessione di prove, aveva lasciato il lavoro e si era preso un periodo di vacanza, trascorso in Sardegna.\nLa parte di batteria fu, quindi, principalmente curata da Paul McCartney, che nel brano suona anche il pianoforte oltre, ovviamente, al basso elettrico.\nLe chitarre sono, invece, di George Harrison e John Lennon, il quale fornisce nel brano anche il rinforzo vocale.\nCome caratteristica tecnica, il brano \u00e8 un rock and roll veloce, l'ultimo del suo genere nella discografia del gruppo, concepito nella struttura AABCBA, con un assolo di chitarra sulla stessa progressione armonica della strofa.\nEsso \u00e8 tuttora eseguito nelle \"performance\" dal vivo di Paul McCartney (figura, per esempio, nel suo album \"live\" \"Tripping the Live Fantastic\" del 1990).\nOrigine e crediti.\nCome dichiar\u00f2 Paul McCartney nel 1984 a \"Playboy\", il brano fu concepito al contempo come parodia e tributo al rock and roll del Chuck Berry di \"Back in the U.S.A.\" e al surf rock dei Beach Boys di \"California Girls\" (\u00abMi piaceva l'idea di parlare delle ragazze georgiane e di trattare luoghi quali l'Ucraina come se fossero la California\u00bb).\nIl brano, che inizia sui reattori di un aeroplano al decollo, narra in prima persona di un uomo che torna in Unione Sovietica partendo da Miami su un volo della BOAC, all'epoca compagnia britannica di voli a lungo raggio.\nLa narrazione gioca sulle assonanze in inglese tra Stati Uniti (U.S.) e Unione Sovietica (U.S.S.R.), per cui, in chiusura della seconda strofa, compare la sequenza \u00abBack in the U.S. / Back in the U.S. / Back in the U.S.S.R.\u00bb, mentre nel ritornello le ragazze ucraine \u00abstendono\u00bb il protagonista, laddove quelle di Mosca gli ricordano che la Georgia (intesa come l'allora repubblica dell'URSS) \u00ab\u00e8 sempre nella sua mente\u00bb, chiaro riferimento a \"Georgia on My Mind\", famosa per l'esecuzione di Ray Charles (in cui la Georgia di cui si parla \u00e8 lo Stato degli USA).\nInfine, il titolo del brano conteneva anche una connotazione satirica rivolta al governo britannico: nei primi mesi del 1968 fu organizzata una campagna, di breve durata, dal titolo \"I'm backing Britain\" (\"Io sostengo la Gran Bretagna\"), a opera dell'allora primo ministro Harold Wilson, tesa a promuovere e a sostenere il commercio interno e la produzione del Regno Unito; tuttavia, in agosto dello stesso anno, la campagna era gi\u00e0 stata di fatto dismessa.\nRicezione da parte del pubblico.\nIn Italia \"Back in the U.S.S.R.\" usc\u00ec il 18 dicembre 1968 come lato B del 45 giri \"Ob-La-Di, Ob-La-Da\", brano anch'esso incluso nel \"White Album\".\nIl disco giunse fino al 6\u00ba posto della Hit parade.\nNel 1976, per l'etichetta EMI/Parlophone, il brano fu pubblicato come lato A di un 45 giri che vide \"Twist and Shout\" sull'altra facciata.\n\"Back in the U.S.S.R.\" sollev\u00f2, paradossalmente, critiche da ambo i lati della cosiddetta Cortina di ferro: laddove l\"'Intelligencija\" sovietica considerava i Beatles quale simbolo pi\u00f9 visibile ed emblematico della decadenza del capitalismo occidentale, gli ambienti statunitensi pi\u00f9 conservatori (in particolare la nazionalista e anticomunista John Birch Society) accusarono la canzone, e gli stessi Beatles, di fare propaganda comunista e filosovietica, in particolare in riferimento alle frasi di chiusura delle strofe (\u00abI'm back in the U.S.S.R. / You don't know how lucky you are, boy\u00bb, \u00abTorno in URSS, non sai la fortuna che hai, ragazzo\u00bb).\nNel 1988 Paul McCartney pubblic\u00f2 una \"compilation\" destinata al mercato sovietico, dal titolo \"\u0421\u043d\u043e\u0432\u0430 \u0432 \u0421\u0421\u0421\u0420\" (\"Snova v SSSR\", \"Ritorno in URSS\"), traduzione russa dell'inglese \"Back in the U.S.S.R.\"; tale lavoro, dopo la caduta del Muro, fu pubblicato anche nel Regno Unito e nel resto del mondo con l'aggiunta di un brano.\nAltre versioni e cover.\nEssendo un brano composto sostanzialmente da Paul McCartney, questi l'ha sistematicamente proposto nel corso delle sue esibizioni dal vivo; altri artisti hanno reinterpretato tale canzone: tra le \"performance\" pi\u00f9 note figurano quella dei Dead Kennedys nel 1979, inclusa nel loro album dal vivo \"Live at the Deaf Club\", quella di Billy Joel, presente anche nell'album del suo \"tour\" sovietico \"\u041a\u043e\u043d\u0446\u0435\u0440\u0442\" (\"Koncert\", 1987), quella, sempre \"live\", dei Guns N' Roses del 2006 alla Wembley Arena, ribattezzata \"Back in the Fucking UK\".\nSempre del 2006 \u00e8 una versione \"hard rock\" del brano, a opera di Lemmy Kilmister, bassista dei Mot\u00f6rhead, come parte dell'album \"Butchering The Beatles\" (letteralmente \"Macellando i Beatles\"). In Italia una cover del brano appare su Toccato Dal Fuoco, disco d'esordio degli Anhima.\nLo stesso McCartney, durante una \"performance\" dal vivo a Liverpool nel giugno 2008, esegu\u00ec \"Back in the U.S.S.R.\" accompagnato alla batteria da Dave Grohl, voce e chitarra dei Foo Fighters.\nA marzo 2009 il brano fu eseguito, nuovamente, dal citato Billy Joel in coppia con Elton John nel loro \"tour\" congiunto, durante un \"medley\" che includeva un altro brano tratto dal \"White Album\" dei Beatles, \"Birthday\".\nL'aereo iniziale \u00e8 citato dagli Elio e le Storie Tese nel brano \"Carro\" da \"Elio Samaga Hukapan Kariyana Turu\" (1989)."}
{"id": "1590498", "revid": "110157", "url": "https://it.wikipedia.org/wiki?curid=1590498", "title": "Esteem Driven Engine", "text": "Esteem Driven Engine \u00e8 l'album d'esordio dei Pulley, pubblicato nel 1996."}
{"id": "1590499", "revid": "1543377", "url": "https://it.wikipedia.org/wiki?curid=1590499", "title": "Prima TV (Italia)", "text": "Prima TV S.p.A. \u00e8 la societ\u00e0 del finanziere tunisino Tarak Ben Ammar, che possiede le reti di telecomunicazioni da cui vengono diffusi in Italia la maggior parte dei servizi televisivi del gruppo e che si occupa della loro realizzazione e manutenzione.\nStoria.\nL'Authority sulle comunicazioni, il 7 maggio 2003, autorizza in una delibera \u00abil trasferimento della maggioranza delle azioni di Prima Tv ed Europa Tv alla societ\u00e0 Spafid\u00bb. Delibera, con un esplicito richiamo alla decisione di Bruxelles, che fa riferimento agli impegni presi dalle parti per \u00abla dismissione obbligatoria del compendio delle attivit\u00e0 di radiodiffusione terrestre\u00bb. E in particolare al fatto che, nel frattempo, queste attivit\u00e0 vengono \u00abgestite in maniera autonoma da una persona fisica indipendente\u00bb (Hold separate manager), sotto la responsabilit\u00e0 di Bruno Bogarelli, ex manager di Mediaset, gi\u00e0 direttore di Videonews la prima testata giornalistica di Berlusconi, \u00e8 stato presidente e amministratore delegato di Interactive, una societ\u00e0 di \"produzione e postproduzione digitale\" che fornisce i suoi servizi a varie emittenti.\nPrima TV fino alla fine del 2003 rimarr\u00e0 di propriet\u00e0 della News Corp di Rupert Murdoch, poi costretta a cederla a seguito della fusione Stream-Telepi\u00f9, a suo tempo autorizzata per l'attivit\u00e0 di radiodiffusione televisiva privata ad accesso condizionato su frequenze terrestri in ambito nazionale (\"Tele+ Nero\"), rilasciata dall'allora Ministero delle Comunicazioni in data 28 luglio 1999 (la cui scadenza era prevista al 31 dicembre 2003), nonch\u00e9 autorizzata di un'abilitazione alla sperimentazione di trasmissioni televisive in tecnica digitale terrestre, rilasciata dal medesimo Ministero in data 10 gennaio 2003.\nPrima TV quindi occup\u00f2 la frequenza analogica appartenente a TELE+NERO. A seguito della scomparsa di TELE+ (che nel frattempo lasci\u00f2 il posto a Sky), la frequenza fu acquistata per 40 milioni di euro, da Tarak Ben Ammar, noto per i consolidati rapporti sia con Murdoch che con Mediaset (\u00e8 uscito solo ad aprile del 2003 dal cda delle tv di Silvio Berlusconi, per conto del principe saudita al Waleed), tramite la sua societ\u00e0 olandese Holland Coordinator &amp; Services Company BV (poi Holland Italia) con il coinvolgimento della societ\u00e0 francese TF1 SA, soggetto operante il controllo congiunto in mano a Bouygues (gruppo di costruzioni e tlc).\nBen Ammar si prefisse di impiegare la frequenza, successivamente, per trasmettere il segnale del multiplex Dfree (all'inizio con i canali Sport Italia e La Cha\u00eene Info), previo permesso della Commissione Antitrust europea e dell'authority AGCOM, che ne approv\u00f2 la cessione da parte di Spafid S.p.A. e di Telepi\u00f9 S.p.A..\nDopo aver letto un articolo su Repubblica sulla legittimit\u00e0 delle trasmissioni 'in chiaro' di Prima TV, nel dicembre dello stesso anno, Franco Monaco, all'epoca deputato della Margherita, confess\u00f2 di non sapere da chi fosse stata autorizzata. Seguir\u00e0 nei mesi successivi l'interpellanza urgente firmata dai diessini Luciano Violante e Carlo Rognoni: entrambe sostengono l'illegittimit\u00e0 delle concessioni rilasciate all'imprenditore tunisino Tarak Ben Ammar.\nDispone di oltre 1.000 torri di trasmissione, dislocati lungo tutta la penisola. In particolare per la televisione digitale terrestre, possiede il multiplex Dfree. Oltre che per la diffusione agli utenti dei segnali televisivi, le reti di Dfree sono utilizzate per il trasporto dei contenuti televisivi tra i vari centri di produzione di Mediaset.\nNel 2007 Quinta Communications di Ben Ammar acquista poi, proprio da Prima TV e con l'aiuto di Goldman Sachs e Interbanca, il 67,47% della Imperium Spa (Prima TV ne possiede ancora il 17,53%) che controlla al 75% la Eagle Pictures, distributore italiano indipendente di film come la saga di \"Twilight\" ed il vincitore del premio Oscar \"Il discorso del re\".\nCura inoltre gli interessi di Quinta Communications per Nessma, in alleanza con Mediaset e la K&amp;K, il primo canale satellitare indipendente privato dedicato al pubblico del Nord Africa, puntando specialmente sulla Tunisia e l'Algeria, ma anche paesi come Marocco (dove il gruppo ha raggiunto una quota di ascolti pari al 12%) e la Libia.\nDal dicembre del 2016 Ben Ammar attraverso Prima TV detiene il 50% di Italia Sport Communication, societ\u00e0 che gestisce Sportitalia, mentre il restante 50% se lo dividono il direttore Michele Criscitiello con la moglie Paola De Salvo.\nAl 2017 Ben Ammar risulta essere socio di minoranza della Lux Vide di Bernabei tramite Prima TV con l'intento di realizzare alcune serie per le piattaforme Amazon e Netflix.\nNell\u2019ottobre del 2019 Prima TV di Ben Ammar e Sawiris si allea con La3 (multiplex) per dare vita a una rete nazionale di ripetitori (pi\u00f9 di 1000) cosicch\u00e9 le emittenti interessate possano trasmettere con la nuova tecnologia del digitale terrestre DVBT-2 e in alta definizione; il Ministero dello sviluppo economico d\u00e0 l'ok all'intesa e assegna a loro la rete nazionale di ripetitori numero 11 operativa a partire dal 30 giugno 2022. e danno vita al Mux DigitaleTerres3Free."}
{"id": "1590500", "revid": "105840684", "url": "https://it.wikipedia.org/wiki?curid=1590500", "title": "Fleshwounds", "text": "Fleshwounds \u00e8 il primo album da solista della cantante britannica Skin, pubblicato il 27 maggio 2003 dalla EMI."}
{"id": "1590502", "revid": "767487", "url": "https://it.wikipedia.org/wiki?curid=1590502", "title": "Ileanda", "text": "Ileanda \u00e8 un comune della Romania di 2.391 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 13 villaggi: B\u00e2rs\u0103u\u021ba, Bizu\u0219a-B\u0103i, D\u0103biceni, Dolheni, Ileanda, Lumini\u0219u, M\u0103leni, Negreni, Perii Vadului, Podi\u0219u, R\u0103stoci, Rogna, \u0218asa.\nDi particolare interesse la chiesa lignea dell'Assunzione di Maria (\"Adormirea Maicii Domnului\"), costruita nel XVII secolo."}
{"id": "1590503", "revid": "1305772", "url": "https://it.wikipedia.org/wiki?curid=1590503", "title": "It Is Time for a Love Revolution", "text": "It Is Time for a Love Revolution \u00e8 l'ottavo album in studio del cantante statunitense Lenny Kravitz, pubblicato il 5 febbraio 2008 dalla Virgin Records.\nDescrizione.\nInclude 14 nuove tracce, scritte, arrangiate, prodotte e cantate dallo stesso artista. Il disco ha ricevuto la migliore accoglienza critica per un lavoro di Kravitz in diversi anni, con \"Rolling Stone\" che lo ha definito \"il miglior album che Lenny Kravitz abbia mai fatto - un misto viscerale, confezionato con esperienza, di rock classico anni '60 e '70\". L'album ha debuttato al quarto posto della Billboard 200, vendendo circa 73.000 copie nella sua prima settimana, e diventando cos\u00ec il secondo lavoro dell'artista nella Top 5 statunitense dopo il \"Greatest Hits\" del 2000.\nTracce.\nDeluxe Edition Bonus DVD.\nTracce:"}
{"id": "1590512", "revid": "1516087", "url": "https://it.wikipedia.org/wiki?curid=1590512", "title": "LA7 Video", "text": "LA7Video \u00e8 stato il servizio teletext del canale televisivo italiano LA7. \nIl servizio era disponibile esclusivamente su tale emittente.\nLA7Video \u00e8 stato il terzo teletext pi\u00f9 consultato in Italia dopo Televideo e Mediavideo, i teletext disponibili rispettivamente sui canali RAI e Mediaset.\nStoria.\nIl 29 settembre 1992 Telemontecarlo (l'attuale La7) in collaborazione con Telesia (una societ\u00e0 informatica controllata dalla Fintermica, in orbita IRI) lanciarono TELEFAST, un servizio di teletext dedicato alle utenze business, fruibile tramite un'apposita scheda dati da interfacciare ad un computer dotato di tuner televisivo cui collegare il cavo d'antenna.\nTale servizio si proponeva come alternativa alle poste e ai fax, riducendo due terzi le spese e azzerando i tempi di spedizione.\nInfatti, sintonizzandosi su Telemontecarlo e attivando il teletext da un normale televisore, i contenuti delle pagine apparivano come sequenze di caratteri indecifrabili, similmente a quanto avviene tutt'ora sul Televideo della RAI sulle pagine dedicate al telesoftware.\nIl costo della scheda dati (sui 3 milioni di lire), e l'utenza potenziale relegata a una ristretta nicchia resero poco profittevole tale servizio; nel 1995 il TELEFAST fu sostituito dal TMCvideo, un teletext vero e proprio (realizzato in collaborazione con Airdata) e finalmente fruibile a tutti i telespettatori dell'emittente.\nA differenza dei teletext concorrenti, che puntavano sull'informazione (come il Televideo della RAI) o sul palinsesto (come i primi teletext delle reti Fininvest), il TMCvideo - pur non mancando le pagine dedicate al palinsesto quotidiano - era a vocazione prettamente commerciale, gran parte delle pagine erano affittate a numerosi inserzionisti.\nLA7Video venne lanciato il 24 giugno 2001, quando TMC (l'anno prima acquistata da Telecom Italia) fu rinominata LA7, ereditando il carattere commerciale del precedente TMCvideo ma curando maggiormente le pagine dedicate al palinsesto.\nDopo saltuari periodi di disservizi, e un progressivo mancato aggiornamento delle pagine in favore del sito internet e dei nascenti social network, il 24 febbraio 2014 La7Video \u00e8 stato definitivamente disattivato: la scarsa cura del televideo nei periodi precedenti indica che l'emittente avesse preso tale decisione gi\u00e0 da tempo, seguendo la discutibile linea adottata dalla BBC e ITV, due anni prima con il Ceefax e ventidue anni prima con l'Oracle.\nContenuti e struttura.\nLA7Video forniva le notizie dell'agenzia TM News, il palinsesto di LA7 e MTV, le trame dei film trasmessi da LA7 e altri contenuti.\nPagina iniziale\nLa pagina n. 100 era la pagina principale del LA7 Video. In alto a sinistra vi era i logo di LA7 in caratteri bianchi: sullo stesso livello della testata vi erano due rettangoli, uno rosso l'altro bianco, dedicati alla pubblicit\u00e0. Il livello centrale era occupato dall'indice delle varie sezioni caratterizzato da due rettangoli dedicati alla pubblicit\u00e0, al centro, e uno alla fine.\nOra in onda\nLa pag. 101 era la pagina dedicata al programma attualmente in onda. Visitando la pagina veniva mostrato il programma in onda con un rettangolo in basso contenente informazioni sul programma stesso.\nTelevisione\nLa sezione televisiva occupava le pagine dalla 200 alla 250. Essa \u00e8 a sua volta divisa in varie sezioni secondarie:\nGuida TV\nEra la pagina dedicata alla programmazione di LA7 e MTV Italia che si trovava a pagina 210."}
{"id": "1590517", "revid": "155634", "url": "https://it.wikipedia.org/wiki?curid=1590517", "title": "Caterina Dietschi", "text": " \nBiografia.\nCarriera sciistica.\nOriginaria di Colla, ottenne il suo primo piazzamento di rilievo in carriera nella stagione 1992 nella discesa libera di in Coppa del Mondo disputata a Grindelwald il 1\u00ba febbraio e chiusa dalla Dietschi al 27\u00ba posto; nel massimo circuito internazionale la sua ultima gara fu la discesa libera di Lenzerheide dell'11 marzo 1995, dove fu 52\u00aa. ; la sua ultima prova in carriera fu un supergigante valido come gara FIS disputato il 6 aprile 1996 a Flums. In carriera non prese parte n\u00e9 a rassegne olimpiche n\u00e9 iridate.\nCarriera da allenatore.\nDopo il ritiro ha intrapreso la carriera tecnica e ha allenato la squadra femminile australiana ai XIX Giochi olimpici invernali di . ."}
{"id": "1590524", "revid": "1748167", "url": "https://it.wikipedia.org/wiki?curid=1590524", "title": "Storia del Salento", "text": "Le origini preistoriche.\nGli studi e le ricerche effettuati negli ultimi anni, hanno rivelato come il Salento fosse abitato gi\u00e0 nel Paleolitico medio periodo risalente a circa 80.000 anni fa. Nelle tante grotte dovute alla natura calcarea del territorio, sono stati rinvenuti utensili di selce. Probabilmente si trattava di ominidi appartenenti alla specie \"Homo neanderthalensis\", mentre \"Homo sapiens\" si sarebbe diffuso nel Paleolitico superiore.\nUn'importante scoperta archeologica riguarda alcune statue ossee rinvenute nella \"Grotta delle Veneri\" presso Parabita, che dimostrano l'esistenza, gi\u00e0 20.000 anni fa, di culti della fertilit\u00e0. Un'altra testimonianza notevole della preistoria salentina \u00e8 rappresentata da \"Delia\", un ominide di sesso femminile scoperto ad Ostuni. L'importanza di Delia \u00e8 data dal fatto che essa conservava in grembo i resti di un feto in fase terminale, ed \u00e8 quindi la pi\u00f9 antica madre della storia di cui si conservino i resti. Questi resti rappresentano i primi consanguinei di cui si ha traccia del Paleolitico e dell'intera storia umana.\nLa presenza dell'uomo nel Salento durante il Paleolitico e il Neolitico \u00e8 documentata anche da interessanti graffiti, pitture, utensili, resti umani ed animali, anch'essi rinvenuti nelle grotte della penisola. Sicuramente notevoli per qualit\u00e0 e quantit\u00e0 sono le incisioni e i graffiti della \"Grotta Romanelli\", presso Castro, e della \"Grotta dei Cervi\", presso Porto Badisco. A Roca Vecchia \u00e8 stato inoltre rinvenuto un imponente sistema di fortificazioni risalente all'et\u00e0 del bronzo (XV-XI secolo a.C.). Nella stessa area si trova un altro sito archeologico importante: la \"grotta della Poesia piccola\", scoperta nel 1983; essa si sviluppa circolarmente su una superficie di 600\u00a0m\u00b2 e reca numerosissime iscrizioni votive, talvolta sovrapposte, di epoche e civilt\u00e0 differenti, che risalgono all'VIII-II secolo a.C.\nAltre importanti testimonianze sui nostri avi sono alcune costruzioni megalitiche nel territorio, come i dolmen, menhir e specchie, che nei secoli successivi furono adibite al culto del Cristianesimo.\nIl periodo pre-romano.\nLa penisola salentina, dai greci anticamente chiamata Messapia (cio\u00e8 \"Terra fra due mari\"), era abitata dai Messapi, popolazione di origine illirica o egeo-anatolica. Le citt\u00e0 principali, oggi ricordate come dodecapoli messapica per assimilizione con la dodecapoli etrusca, erano in realt\u00e0 almeno 16: Alytia (Alezio), Ozan (Ugento), Brention/Brentesion (Brindisi), Hyretum/Veretum (Vereto), Hodrum/Idruntum (Otranto), Ka\u00eclia (Ceglie Messapica), Manduria, Soletum (Soleto), Neriton (Nard\u00f2), Orra (Oria), Cavallino (non si hanno notizie certe del nome antico), Muro Leccese, Rudiae (Lecce), Basta (Vaste), Thuria Sallentina (Roca Vecchia) e, ai limiti settentrionali della penisola, l'importante citt\u00e0 di Egnazia.\nLa storia pre-romana del Salento \u00e8 la storia della rivalit\u00e0 fra le popolazioni messapiche e tarantine, narrata anche da Erodoto, quando raccont\u00f2 dello sterminio degli eserciti di Tarentini e Reggini avvenuto nel 473 a.C. ad opera dell'alleanza stipulata tra Messapi e Lucani. \nLe popolazioni messapiche difendevano infatti la propria autonomia dalle mire espansionistiche dell'antica citt\u00e0 greca di Taras, la cui fondazione \u00e8 datata tradizionalmente 706 a.C., in seguito al trasferimento di alcuni coloni Spartani in questa zona per necessit\u00e0 di espansione o per questioni commerciali.\nNel V secolo a.C. Taras visse il periodo di maggiore floridezza, durante il governo settennale di Archita, che segn\u00f2 l'apice dello sviluppo ed il riconoscimento di una superiorit\u00e0 politica sulle altre colonie dell'Italia meridionale. Risale a quel periodo l'occupazione dell'isola su cui sorger\u00e0 la futura Gallipoli: i Tarantini ne fecero uno scalo commerciale. La polis di Taranto ebbe rapporti alterni con i vicini Messapi, rapporti che spesso culminavano in veri e propri scontri, epocale quello del 473 a.C. come ci riferisce Erodoto:\u00abfu questa la pi\u00f9 grande strage di Greci e Reggini che noi conosciamo, che dei Reggini morirono 3000 soldati e dei Tarantini non si pot\u00e9 nemmeno contare il numero\". L'avvenimento ebbe una forte eco in tutto il mondo greco tanto che Aristotele precisa che l'avvenimento: \"accadde un po' dopo che i persiani invasero la Grecia\u00bb.\nChe i Messapi fossero valenti guerrieri lo attesta Tucidide in un breve passo della sua \"Storia\" (VII, 33) durante la Guerra del Peloponneso quando Atene decide di fare una spedizione contro Siracusa. I generali ateniesi attraversarono lo Jonio e approdarono alle isole Cheradi(forse di fronte a Porto Cesareo), per imbarcare 150 lanciatori di giavellotto messapi forniti da un potente capo locale \"Arta\" che era alleato di Atene contro Sparta e quindi Taranto, fondata e popolata da spartani.\nUn altro celebre episodio \u00e8 quello che vuole l'intervento in favore di Taranto dello spartano Archidamo III, che poi trover\u00e0 la morte sotto le mura della citt\u00e0 messapica di Manduria. Proprio la guerra secolare tra i Messapi e Taranto, avrebbe pi\u00f9 tardi in parte favorito la conquista romana dell'intero Salento.\nIl periodo romano.\nNel III secolo a.C. Taranto, orgogliosa della sua origine greca, cerc\u00f2 di ostacolare le mire espansionistiche di Roma nell'Italia meridionale e strinse un'alleanza con Pirro, Re dell'Epiro e nipote di Alessandro Magno. Gli scontri tra Epiroti e Romani cominciarono nel 280 a.C., e furono sempre durissimi e costosi in termini di vite umane. Con il ritiro epirota determinato dalla sconfitta di Maleventum, i Tarantini chiamarono allora una flotta cartaginese a sostegno, affinch\u00e9 li aiutasse a liberarsi del presidio lasciato da Pirro. Per tutta risposta la citt\u00e0 fu consegnata al console romano Lucio Papirio Cursore, e cos\u00ec Taranto cadde in potere dei Romani nel 272 a.C. Diventato presidio romano, la citt\u00e0 fu citata da numerosi autori classici come luogo di divertimento della giovent\u00f9 romana.\nPer tutte le citt\u00e0 del Salento si preparava la conquista dei Romani, conclusasi intorno al 260 a.C., i quali ben presto si accorsero della posizione strategica del Salento che, con il porto di Brindisi, rappresentava la via per la conquista dei Balcani e della Grecia.\nCon la conquista romana, avvenuta tra il 269 a.C. e il 267 a.C., Lecce latinizz\u00f2 il suo nome in \"Lupiae\", passando da \"statio militum\" (stazione militare) a \"municipium\" (comunit\u00e0 cittadina affiliata a Roma). La citt\u00e0 conobbe un periodo di notevole magnificenza sotto la guida dell'Imperatore Marco Aurelio. Il nucleo cittadino si spost\u00f2 poi di circa 3\u00a0km a nord-est e prese il nome di Licea o Litium. La nuova citt\u00e0 fior\u00ec in epoca adrianea e venne arricchita di un teatro e di un anfiteatro e collegata al Porto Adriano (oggi San Cataldo).\nBrindisi, intorno al 240 a.C., venne elevata al rango di municipio e ai brindisini fu riconosciuta la prestigiosa cittadinanza romana. La citt\u00e0 adriatica divenne un porto trafficatissimo e caposcalo per l'Oriente e la Grecia, infatti molti romani illustri transitarono da Brindisi, diretti in Grecia. Cicerone scrisse le \"Lettere Brindisine\" e Marco Pacuvio realizz\u00f2 alcune sue tragedie; a Brindisi mor\u00ec Virgilio, mentre tornava da un viaggio in Grecia.\nIl Salento si latinizz\u00f2 a tal punto da contribuire alla nascita della letteratura latina con figure di spicco quali Livio Andronico, Quinto Ennio e Marco Pacuvio. Tale processo fu lungo e laborioso, e seppur sotto l'egida di Roma, la Messapia e Taranto non persero comunque la loro importanza e la loro totale autonomia. \nIl dominio romano favor\u00ec la realizzazione di importanti infrastrutture e opere pubbliche, che comportarono una radicale trasformazione del paesaggio salentino e una completa ristrutturazione dei centri urbani. Fu costruita la via Appia che, passando da Taranto e Oria terminava di fronte al porto di Brindisi: la fine della \"Regina Viarum\" era segnata da due imponenti colonne. Da Brindisi partiva anche la via Traiana, la quale passava da Egnazia (citt\u00e0 che segnava il confine del territorio messapico e l'inizio di quello peuceta), Bari, Ruvo e Canosa, per poi ricollegarsi alla via Appia nei pressi di Benevento.\nA dimostrazione delle differenze presenti attualmente tra la Puglia del nord e la Puglia del sud, i Romani distinsero nella Regio II Apulia et Calabria sia l'Apulia sia la Calabria (l'attuale Salento), cio\u00e8 due realt\u00e0 contingue e simili ma con delle opportune differenze politico-culturali. L'Apulia era l'area abitata dalle popolazioni dei Peucezi e dei Dauni, mentre la Calabria era popolata da Calabri e Sallentini.\nAlto Medioevo.\nA partire dal VI secolo Otranto cominci\u00f2 a crescere di importanza e diventare il principale ponte con l'Oriente, sostituendosi a Brindisi che invece perdeva la sua centralit\u00e0 rispetto al periodo romano.\nIl Salento fu particolarmente colpito durante la guerra greco-gotica (535 - 553), voluta dall'Imperatore d'Oriente Giustiniano per riconquistare le terre occidentali un tempo appartenute a Roma, nel Salento e in Sicilia si afferm\u00f2 la dominazione bizantina.\nIl Salento conobbe una difficile ripresa economica nel dopo-guerra, che prese di mira soprattutto i maggiori centri urbani, mentre i Bizantini con la loro lingua, costumi e religione avvicinarono questi territori alla cultura greco-orientale. \nIntanto i Longobardi, sebbene ad oggi non si conoscono i modi e i tempi, conquistarono la Puglia e il Bruttium settentrionali con incursioni anche pi\u00f9 a sud. Nella prima met\u00e0 del VII secolo i Longobardi erano giunti poco pi\u00f9 a sud dell'Ofanto, l'ulteriore avanzata fino alla soglia messapica si ebbe successivamente con duca di Benevento Romualdo I.\nLa penisola salentina divenne, quindi, una terra di confine fra Longobardi e Bizantini. Questi ultimi, intorno al VII secolo, fondarono il \"Ducato di Calabria\", aggregando la regione del Bruzio (l'attuale Calabria) alle terre che gi\u00e0 possedevano nel Salento. Fu in questa occasione che il nome \"Calabria\" fin\u00ec per designare l'odierna regione calabrese, mentre il Salento venne progressivamente conquistato dai Longobardi che finirono per prendere anche la capitale del ducato, Otranto. Nel 757, nel periodo in cui Longobardi e Bizantini stipularono la pace e si spartirono il territorio, la citt\u00e0 idruntina venne restituita all'Impero insieme alla parte meridionale del Salento, ma ormai la trasmigrazione del nome Calabria era compiuta.\nLungo il confine pattuito i Bizantini eressero un muraglione, tramandatoci con il nome di \"Limitone\" (o \"Paretone\") \"dei greci\", a salvaguardia di quello che ormai veniva designato semplicemente come \"territorio di Otranto\". I Bizantini favorirono l'immigrazione dei Greci, in particolare nel sud del Salento, per ripopolare una zona considerata strategica. Le tracce di quell'antica migrazione sopravvivono tutt'oggi nell'isola linguistica della Grec\u00eca salentina, dove si parla una lingua direttamente imparentata al greco. I territori salentini posti a nord del Limitone confluirono invece nella \"Langobardia Minor\".\nNell'VIII secolo vi fu anche una migrazione di monaci basiliani dalla vicina Grecia nel Salento dove con la creazione prima di cappelle ipogee e poi di chiesette greco-ortodosse contribuirono allo sviluppo economico e sociale.\nBasso Medioevo.\nTra IX e X secolo il Salento dovette sopportare gli assalti dei Saraceni, che riuscirono a stanziarsi a macchia di leopardo sul territorio per periodi pi\u00f9 o meno lunghi, fieramente contrastati dai Bizantini, che con Basilio I avevano nel frattempo strappato ai Longobardi l'intera Puglia, istituendovi il \"Thema di Longobardia\". Spesso, per\u00f2, gli stessi sovrani bizantini mettevano a capo di una data citt\u00e0 un generale o un uomo di fiducia longobardo, ennesima riprova di una situazione non ben chiara.\nNel 927 i musulmani distrussero numerose citt\u00e0 tra le quali Taranto, che fu ricostruita solo quarant'anni dopo grazie all'Imperatore bizantino Niceforo II Foca. Nel 977 Oria fu devastata dai musulmani (Agareni li chiama il cronista Lupo Protospata che parla di migliaia di deportati, tra cui molti insigni ebrei). Nonostante ci\u00f2 il IX e X secolo vanno ritenuti secoli di fioritura per il Salento, specie per le comunit\u00e0 ebraiche. Prime fra tutte quelle di Oria ed Otranto, che contribuirono anche con i loro commerci e la loro scienza all'ascesa di tali citt\u00e0. In particolare le fonti storiche riferiscono un'importante scuola di Qabbalah e medicina ad Oria, dove viveva l'insigne ebreo Shabbataj Ben Abraham Donnolo.\nDai Bizantini ai Normanni.\nIn seguito alla conquista normanna furono fondati intorno al 1055 la Contea di Lecce, che diede i natali al re normanno Tancredi d'Altavilla, la contea di Nard\u00f2, la contea di Soleto e nel 1088 il Principato di Taranto.\nI Normanni attuarono numerose riforme politiche, organizzando un efficace stato feudale, e si occuparono della fortificazione del territorio attraverso la costruzione di \"motte\", ossia terrapieni aventi sulla sommit\u00e0 una torre di avvistamento e difesa. Nel territorio di Supersano sono ancora oggi presenti i resti della cosiddetta motta di Specchia Torricella. La prosperit\u00e0 raggiunta dal Salento durante la dominazione normanna \u00e8 ancora oggi avvertibile dai lasciti artistici, tra i quali il celebre mosaico pavimentale della Cattedrale di Otranto e il Monastero di San Nicola di Casole. \nCon l'estinzione della famiglia regnante normanna ed il matrimonio fra l'ultima discendente della famiglia Altavilla Costanza ed Enrico VI di Svevia vi fu il successivo avvento degli Svevi. Il Salento divenne un'importante area di caccia e gli Svevi si interessarono anche della ristrutturazione delle fortificazioni, con modalit\u00e0 differenti rispetto al resto della Puglia. Un esempio, sia pure in larga parte rimaneggiato, di architettura del periodo svevo risulta essere il castello di Oria che venne ampliato da Federico II. Altra struttura probabilmente da riferire al periodo svevo potrebbe essere la torre di Leverano. \nSin dalle prime Crociate, Brindisi divenne il principale imbarco verso l'Oriente per i numerosi cavalieri e pellegrini diretti in Terra Santa. Lo stesso Federico II, che il 9 novembre 1221 nella Cattedrale di Brindisi aveva preso in moglie Isabella (o Jolanda) di Brienne, erede della corona di Gerusalemme, nel 1228 part\u00ec dal porto brindisino per la Sesta crociata da lui comandata.\nDagli Svevi agli Angioini.\nNel 1266, l'ultimo sovrano di origine sveva Manfredi, figlio naturale di Federico II, mor\u00ec combattendo nella battaglia di Benevento contro Carlo d'Angi\u00f2, signore di Provenza inviato a scendere in Italia meridionale da papa Clemente IV. Il nuovo sovrano, fondatore della dinastia angioina, era accompagnato da un nugolo di cavalieri provenzali che nel giro di pochi anni si sostituirono agli antichi feudatari normanno-svevi. Questi ultimi, non sopportando di essere privati dei loro feudi, invocarono l'aiuto del sovrano aragonese, imparentato con il defunto re Manfredi.\nComincia cos\u00ec un'interminabile contesa tra Angioini (di origine francese) ed Aragonesi (di origine spagnola). Approfittando di ci\u00f2 presero il sopravvento i baroni, piccoli sovrani assoluti di feudi pi\u00f9 o meno vasti, che costruirono grandiosi e minacciosi castelli riducendo il popolo alla miseria.\nNel 1384, sotto gli Angioini, il principe di Taranto Raimondo Orsini Del Balzo - in seguito al matrimonio con la contessa di Lecce Maria d'Enghien - divent\u00f2 uno dei pi\u00f9 ricchi e potenti feudatari del Regno. Alla sua morte, nel 1406, il Re di Napoli Ladislao giunse in armi sotto le mura di Taranto per rivendicarne il possesso, ma Maria d'Enghien, vedova di Raimondo, lo respinse per due volte. Alla fine Ladislao propose di sposare la contessa, ottenendo per via diplomatica ci\u00f2 che non era riuscito a conquistare con la forza.\nMorto Ladislao il 6 agosto 1414, Maria d'Enghien nel 1415 torn\u00f2 in possesso della Contea di Lecce ed riottenne nel 1420 il Principato di Taranto per il figlio Giovanni Antonio.\nA lei si deve il riordino delle attivit\u00e0 economiche e amministrative della citt\u00e0 di Lecce, con l'emanazione il 14 luglio 1445 degli \"Statuta et capitula florentissimae civitatis Litii\".\nDagli Aragonesi ai Borbone.\nMorto Giovanni Antonio Orsini Del Balzo nel 1463, Ferrante d'Aragona, poich\u00e9 la citt\u00e0 era diventata demaniale, concede a Lecce e ai suoi cittadini una serie di benefici: diviene centro tra i pi\u00f9 importanti con uffici pubblici e giudiziari che avevano giurisdizione sulla terra d'Otranto e su Matera. A seguito della congiura dei Baroni nel 1486-1487 vengono eliminati tutti i grandi feudatari del Regno (tra cui Pietro Del Balzo duca d'Andria e d'Altamura; Agilberto Del Balzo conte di Nard\u00f2, Copertino, Tricase, Castro e Ugento) e le varie contee assegnate ad alleati degli Aragonesi con esclusione di Lecce, Brindisi, Taranto, Otranto e Gallipoli che dipendono direttamente dalla corona tramite un governatore.\nA partire dal XV secolo ebbero particolare fortuna le attivit\u00e0 commerciali: Lecce in particolare ospitava tra le sue mura influenti comunit\u00e0 di mercanti Veneziani, Genovesi, Ragusei, ecc. I Veneziani crearono a Lecce e nella contea una loro colonia ed una loro chiesa presso la piazza del Mercato (attuale Sant'Oronzo), dove esercitavano le loro industrie ed i loro commerci. Fin dal 1543, la colonia veneziana era cos\u00ec prospera che innalz\u00f2, sulla sua chiesa leccese, il leone di San Marco. I Veneziani costruirono anche i loro palazzi signorili; tra tutti, si ricorda \"Il Sedile\" (1592), sito attualmente in Piazza Sant'Oronzo. \nNel 1480, durante la dominazione Aragonese, Otranto fu assediata e invasa dai Turchi guidati da Ahmet Pasci\u00e0, che provoc\u00f2 l'eccidio di 800 persone che rifiutarono la conversione all'Islam. Fu questo l'episodio pi\u00f9 eclatante di una lunga serie di assalti turchi e corsari, che si fecero particolarmente intensi nel XVI secolo.\nPer difendersi da questi Carlo V ide\u00f2 la costruzione di una serie ininterrotta di torri costiere fortificate (quasi tutte ancora visibili oggi lungo la costa salentina da San Cataldo a Porto Cesareo), su cui montavano la guardia giorno e notte pattuglie di soldati che segnalavano visivamente (di giorno con bandiere colorate e di notte con fuochi) l'avvicinarsi di flottiglie turche. Lo stesso Carlo V fece costruire la citt\u00e0 fortificata di Acaja ed il castello di Lecce.\nNello stesso periodo si diede il via alla costruzione di moltissime strutture religiose. Inizi\u00f2 cos\u00ec una fiorente attivit\u00e0 artistica fra XVI e XVIII secolo, che fece di Lecce uno dei centri pi\u00f9 significativi del barocco. In epoca spagnola la citt\u00e0 - elevata da Carlo V al rango di capoluogo dell'intera Puglia - si trasform\u00f2 in un vero e proprio cantiere a cielo aperto, per le tante opere civili e religiose che i privati, il clero e le congregazioni ecclesiastiche permisero di erigere, in un crescendo di opere sempre pi\u00f9 belle ed importanti.\nAgli inizi del XVII secolo, la situazione economica di Taranto si aggrav\u00f2 inesorabilmente: la citt\u00e0 ionica non costitu\u00ec pi\u00f9 una base militare importante, e le stagnanti attivit\u00e0 della pesca e della mitilicoltura, nonch\u00e9 l'attivit\u00e0 agricola nelle mani della nobilt\u00e0 e del clero, determinarono una grave crisi economica che culmin\u00f2 nell'insurrezione popolare del 1647. In concomitanza con i moti di Napoli, il Re Filippo IV pretese l'arruolamento dei giovani di circa 18 anni. Scoppi\u00f2 allora anche a Taranto una rivolta popolare guidata da Giandonato Altamura, sedata grazie all'intervento del Duca Francesco II Caracciolo di Martina Franca.\nAnche Lecce e Nard\u00f2 insorsero con l'aiuto di nobili filoangioini ma la rivolta fu soffocata nel sangue con l'intervento militare del Conte di Conversano e Duca di Nard\u00f2, Giangirolamo Acquaviva che approfittando dell'occasione fece eliminare molti avversari politici e numerosi sacerdoti.\nDalla seconda met\u00e0 del secolo, la Spagna cominci\u00f2 ad interessarsi maggiormente alle sue colonie dell'America centro-meridionale dalle quali ricavava oro e argento, tralasciando invece quelle del Mediterraneo.\nPer rimpinguare le casse dello stato spagnolo furono messi in vendita (al maggior offerente) i titoli nobiliari di barone e marchese, che non appetibili dai veri nobili, furono acquistati da facoltosi proprietari terrieri o ricchi borghesi. Cos\u00ec ogni piccolo comune del salento ebbe il suo barone o marchese con relativo palazzo baronale. Cos\u00ec i Gallone si fregiarono del titolo di Principi di Tricase, ottenuto a Madrid il 24 marzo del 1651 da Filippo IV di Spagna.\nUna tremenda epidemia di peste funest\u00f2 il Regno di Napoli nel 1656. Le vittime furono migliaia ovunque, ma la provincia di Terra d'Otranto fu miracolosamente risparmiata. La popolazione attribu\u00ec lo scampato pericolo all'intercessione di Sant'Oronzo, che fu poi per questo proclamato patrono di Lecce e della provincia. In quell'occasione la citt\u00e0 di Brindisi don\u00f2 a Lecce una delle due colonne romane che contrassegnavano la fine della via Appia, affinch\u00e9 su di essa venisse posta la statua di sant'Oronzo, nell'omonima piazza leccese.\nIl Periodo Borbonico e l'Ottocento.\nIl periodo Borbonico inizi\u00f2 nel 1734 con il re Carlo III, figlio di Filippo V di Spagna e dell'italiana Elisabetta Farnese, che rese il Regno di Napoli indipendente dopo molti secoli di dominazione spagnola e austriaca. Fu, almeno inizialmente, un periodo di intensa crescita economica attraverso la costruzione di nuove strade, il potenziamento del trasporto marittimo e lo sviluppo dei porti, dove i porti di Taranto, Brindisi, Gallipoli e Otranto divennero un brulicare di navi, soprattutto inglesi, che caricavano nei porti salentini grandi quantit\u00e0 di olio d'oliva per la vendita sui mercati nordeuropei. \nIl primo periodo Borbone (1734-1759) \u00e8 da considerarsi un momento di rinascita del Salento dal punto di vista economico e conseguentemente delle arti. Il secondo periodo Borbone, regnante Ferdinando IV, continu\u00f2 nel segno di uno sviluppo dei commerci, delle arti e dei mestieri, soprattutto nelle zone litoranee, ne fanno fede il proliferare di costruzioni di nuove chiese e luoghi di culto, masserie, palazzi signorili di pregio, ristrutturazioni di edifici esistenti in campo architettonico e il potenziamento degli impianti olivicoli e di spremitura, l'impianto di nuovi tipi di vitigni, e lo sviluppo del commercio delle produzioni artigianali in campo economico. Le grandi capacit\u00e0 di governo del primo ministro del Regno di Napoli Bernardo Tanucci che promosse una radicale riforma delle istituzioni, dettero anche al Salento un impulso potente verso la modernizzazione e l'emancipazione da antichi gioghi.\nLa parentesi napoleonica con le lunghe guerre e il drenaggio di uomini, denaro e mezzi di sussistenza da tutti i territori controllati dai francesi, interruppe la crescita innescata da Carlo e Ferdinando di Borbone, sebbene alcuni provvedimenti soprattutto in campo giuridico, sulla scia della nuova filosofia del diritto di stampo giacobino introdotta da Napoleone, fossero teoricamente un apprezzabile tentativo di modernizzare la societ\u00e0. Il ritorno al potere della vecchia dinastia, interruppe per\u00f2 ogni spinta riformatrice, e gli ultimi sovrani si adagiarono su idee reazionarie che condussero il regno in una fase statica. \nQuando nel 1860 il re Francesco II delle Due Sicilie cadde il Salento divenne parte del Regno d'Italia e con la legge del 20 marzo 1865 ottenne autonomia amministrativa con la creazione della provincia di Lecce, che ricalcava i confini dell'antica Terra d'Otranto. Con l'apertura del canale di Suez nel 1869, Brindisi divenne il terminale europeo della Valigia delle Indie, sviluppando commerci fiorenti. Il governo unitario dette inoltre alla Puglia e al Salento le prime ferrovie, dato che i borboni le avevano costruite solo nella zona di Napoli.\nIl Novecento.\nCon il Governo di Giovanni Giolitti fu realizzato il mastodontico Acquedotto Pugliese, il pi\u00f9 grande acquedotto d'Europa, che permise all'intera Puglia di rimediare allo storico problema della penuria di acqua. I lavori iniziarono nel 1906, dopo che alcuni deputati pugliesi ebbero ottenuto la creazione di una commissione di studio, cui seguirono il finanziamento e l'affidamento dei lavori in concessione, mediante una gara internazionale. La realizzazione dell'opera fu possibile grazie all'utilizzo di ingenti mezzi finanziari (125 milioni di lire dell'epoca) e di materiali, nonostante non mancasse chi pronosticasse l'irrealizzabilit\u00e0 della stessa. Venne inaugurata nel 1914, ma fu effettivamente completato solo nel 1939.\nDurante la Grande Guerra Brindisi contribu\u00ec in modo significativo all'evolversi degli eventi bellici, grazie all'ampiezza ed alla sicurezza del suo porto. Le industrie meccaniche presenti sul territorio, insieme all'Arsenale Militare Marittimo di Taranto lavorarono a ritmi frenetici.\nIl primo dopoguerra fu caratterizzato da aspre lotte sociali fra proprietari terrieri e contadini. In diversi paesi del Salento ci furono scioperi, occupazioni di terre e agitazioni, per sedare le quali le forze dell'ordine ricorsero spesso alle armi. L'episodio pi\u00f9 eclatante, noto come \"l'eccidio di Parabita\", si verific\u00f2 il 21 giugno 1920 a Parabita, dove diversi manifestanti rimasero uccisi in seguito agli scontri con i Carabinieri.\nCon l'avvento del fascismo, furono istituite le due nuove province, la provincia di Taranto con decreto del 2 settembre 1923 n.1911, e quella di Brindisi con la legge 2 gennaio 1927, ma l'egemonia amministrativa e culturale di Lecce continu\u00f2 per\u00f2 a esercitarsi grazie alla presenza in citt\u00e0 dell'unica sede del Tribunale e dell'unica Universit\u00e0 del territorio.\nDurante il ventennio nel Salento furono realizzati insediamenti rurali per migliorare la resa della terra, vennero risanate zone malariche e paludose sia sul litorale ionico (bonifica della Terra d'Arneo) sia su quello adriatico, furono costruite scuole, formati gli insegnanti, realizzati alcuni palazzi istituzionali ed altre importanti infrastrutture. \nIl rovinoso epilogo del regime non inficia alcuni successi ottenuti dal governo fascista in campo economico e sociale. I due quinquenni centrali del periodo fascista risultano essere gli unici, in tutta la storia dell'Italia unita, in cui il saldo dell'emigrazione diventa negativo, molti italiani emigrati all'estero ritornano in Patria attratti dal nuovo corso politico e dalle mutate condizioni sociali. \nNel corso della seconda guerra mondiale, il porto di Taranto fu teatro della tristemente nota \"notte di Taranto\". Dopo la destituzione di Mussolini e l'armistizio, la famiglia reale e il governo Badoglio si trasferirono a Brindisi, che quindi divenne capitale del Regno d'Italia a partire dal 10 settembre 1943 fino all'11 febbraio 1944 (data in cui la capitale provvisoria fu trasferita a Salerno).\nLe drammatiche condizioni economiche del secondo dopoguerra provocarono sia una ripresa delle lotte del movimento contadino (che con la riforma agraria degli anni cinquanta riusc\u00ec a ottenere la distribuzione ai braccianti del latifondo di Arneo), sia una massiccia emigrazione verso le citt\u00e0 industriali del Nord Italia ricostruite con i fondi del Piano Marshall e con i proventi della parziale restituzione in dollari americani delle AM lire emesse dall'esercito statunitense per pagare servizi e derrate alimentari nel lungo periodo di permanenza delle proprie truppe sul suolo italiano. Circa l'80% del valore di dette AM lire prelevate in beni e servizi dal Meridione. I treni in partenza da Lecce sono stracarichi di emigranti alla ricerca di un lavoro. Molti vanno in Svizzera, in Belgio, in Gran Bretagna.\nNei primi anni sessanta il Salento si dot\u00f2 di importanti impianti industriali. A Brindisi fu realizzata una grande industria petrolchimica che andava ad aggiungersi alle imprese meccaniche e aeronavali, garantendo opportunit\u00e0 di lavoro a tecnici e operai provenienti dal territorio e dalle province e regioni limitrofe. A Taranto nel 1965 venne inaugurato il \"IV Centro Siderurgico Italsider\", uno dei maggiori complessi industriali per la lavorazione dell'acciaio in Europa.\nNegli anni settanta il Salento diventa una delle zone pi\u00f9 industrializzate dell'intero meridione. I poli industriali calzaturieri di Casarano e Tricase inondano di scarpe l'Europa e la Russia dando lavoro a decine di migliaia di operai. Il settore tessile e dell'abbigliamento conosce un periodo d'oro. Grazie all'abilit\u00e0 e lungimiranza di alcuni imprenditori quali Cosimo Romano, matinese fondatore della Meltin' Pot o Antonio Filograna casaranese fondatore del Gruppo Filanto, il Salento conosce per la prima volta dopo l'unit\u00e0 un periodo di espansione e benessere che durer\u00e0 per quasi un trentennio fino alla crisi del manifatturiero della fine degli anni \"90 che sconvolger\u00e0 ancora una volta gli assetti sociali ed economici del territorio.\nAttualmente il territorio del Salento conosce un processo di terziarizzazione dell'economia e punta sulla produzione e la commercializzazione di prodotti locali di qualit\u00e0, nonch\u00e9 sull'uso delle peculiarit\u00e0 del territorio in funzione del turismo che grazie anche al rinnovato interesse per le caratteristiche culturali ed enogastronomiche insieme alle bellezze paesaggistiche e alle spiagge incantevoli \u00e8 diventato una delle mete pi\u00f9 ambite del turismo balneare macinando numeri notevoli in termini di presenze e fatturato. "}
{"id": "1590525", "revid": "767487", "url": "https://it.wikipedia.org/wiki?curid=1590525", "title": "Ip (S\u0103laj)", "text": "Ip (in ungherese \"Ipp\") \u00e8 un comune della Romania di 3.847 abitanti, ubicato nel distretto di S\u0103laj, nella regione storica della Transilvania.\nIl comune \u00e8 formato dall'unione di 5 villaggi: Cosniciu de Jos, Cosniciu de Sus, Ip, Z\u0103uan, Z\u0103uan-B\u0103i.\nIl 14 settembre 1940 ebbe luogo il cosiddetto \"Massacro di Ip\": nelle prime ore del mattino l'esercito ungherese, con l'aiuto di alcuni \"vigilantes\" locali, cattur\u00f2 e uccise 158 civili romeni. Nel 1990 venne eretto a Ip un monumento in memoria delle vittime e l'esercito romeno produsse un film per la televisione."}
{"id": "1590526", "revid": "2018598", "url": "https://it.wikipedia.org/wiki?curid=1590526", "title": "Bruno Concina", "text": "Biografia.\nSmise di frequentare la scuola a quattordici anni per andare a lavorare come fattorino, per poi divenire interprete, guida turistica e impiegato; contemporaneamente scrive alcuni racconti che vennero pubblicati da alcuni periodici; riusc\u00ec poi a completare gli studi superiori e divenne insegnante ma sempre continuando a scrivere racconti.\nEsord\u00ec come autore di storie a fumetti nel 1977 pubblicando una storia di genere horror nella serie \"Il Vampiro\" della Edifumetto; nel 1978 conobbe Elisa Penna, vice direttrice del settimanale \"Topolino\" della Mondadori che lo introduce nella redazione, esordendo l'anno successivo con la sua prima storia, \"Zio Paperone e la conflittite acuta e cronica\", pubblicata sul n. 1233; in oltre trenta anni di carriera scriver\u00e0 oltre 500 storie con i personaggi della Disney; fra queste ide\u00f2 il genere delle storie a bivi, storie a fumetti a finale multiplo che esordirono nel 1985 con la storia \"Topolino e il segreto del castello\", illustrata da Giorgio Cavazzano e ideate ispirandosi a una serie di racconti con finali multipli scritti negli anni trenta da scrittori francesi d'avanguardia. Concina sostiene che questo tipo di opera abbia anche un grande valore pedagogico, e infatti l'ha utilizzata per una tesi di laurea in Pedagogia dal titolo \"Una nuova proposta pedagogica: il fumetto a bivi\", presentata all'Universit\u00e0 degli Studi di Padova. Alcune sue storie sono apparse anche in antologie scolastiche. Si laurea in Scienza dell\u2019Educazione. Oltre ai fumetti scrisse anche romanzi per ragazzi e per l'infanzia. Per la Disney ha ideato anche alcuni personaggi come il Professor Marlin per la serie \"La macchina del tempo\", ripreso da poi da altri colleghi per altre storie, disegnato da Massimo De Vita, e la famiglia Duckis disegnata da Valerio Held. Ha anche svolto il lavoro di traduttore di fumetti Disney statunitensi.\nPer \"Il Messaggero di Sant'Antonio\" ha ideato le due serie \"Animal bus\" e \"Sally\" entrambe realizzate graficamente da Maurizio Amendola. \nNel 2008 a seguito della riorganizzazione della redazione di \"Topolino\", si interrompe la sua trentennale collaborazione con il settimanale, anche per via del mancato riconoscimento da parte della Disney Italia dei diritti d'autore sulle traduzioni all'estero e sulle ristampe delle opere degli autori italiani."}
{"id": "1590529", "revid": "118468701", "url": "https://it.wikipedia.org/wiki?curid=1590529", "title": "Giunzione di Holliday", "text": "Una giunzione di Holliday \u00e8 una struttura mobile a croce composta da quattro filamenti di DNA, che prende il nome da Robin Holliday, che ne propose l'esistenza nel 1964 per spiegare un particolare scambio di materiale genetico nell'organismo \"Ustilago maydis\", noto come ricombinazione omologa.\nLa mobilit\u00e0 di tali giunzioni \u00e8 proprio dovuta al fatto che esse si formano tra sequenze omologhe, che permettono dunque lo scorrimento del DNA. Nei batteri, questo scorrimento \u00e8 facilitato dal complesso di RuvABC o dalla proteina RecG, veri e propri motori molecolari in grado di utilizzare l'idrolisi dell'ATP per muovere le giunzioni. Per completare l'evento di ricombinazione, le giunzioni devono essere \"risolte\": si devono cio\u00e8 generare almeno due tagli nella struttura per rigenerare due \"duplex\" lineari.\nMeccanismo molecolare.\nL'evento cruciale del processo di ricombinazione \u00e8 la connessione che si stabilisce fra due duplex di DNA. Quando le due emieliche di un cromosoma si rompono in punti corrispondenti, ciascun filamento lascia il suo partner e si appaia con il filamento complementare del cromosoma omologo. Lo scambio reciproco crea una connessione fra i due duplex di DNA, generando quella che \u00e8 definita una \"molecola congiunta\". Il punto in cui il singolo filamento di DNA passa da un duplex all'altro prende il nome di \"giunzione ricombinante\". Nel sito di ricombinazione ciascun duplex ha una regione in cui ciascuno dei filamenti deriva da un diverso DNA parentale; tale regione \u00e8 definita \"DNA ibrido\" o \"DNA eteroduplex\".\nUn'importante caratteristica di una giunzione ricombinante \u00e8 la sua capacit\u00e0 di spostarsi lungo il duplex, in un processo che \u00e8 detto \"migrazione della ramificazione\". Il punto di ramificazione pu\u00f2 migrare in entrambe le direzioni, mano a mano che un filamento viene spostato sull'altro. Ci\u00f2 consente al punto di \"crossing-over\" nell'intermedio di ricombinazione di muoversi in entrambe le direzioni.\nIl sistema Ruv.\nIl passaggio pi\u00f9 critico nella ricombinazione \u00e8 la risoluzione delle giunzioni, fatto che determina se ci sar\u00e0 una ricombinazione reciproca oppure un'inversione della struttura che lascia soltanto un breve tratto di DNA ibrido. La migrazione della ramificazione a partire dal sito di scambio determina la lunghezza della regione di DNA ibrido.\nIn Escherichia coli, le proteine che stabilizzano e risolvono le giunzioni di Holliday sono i prodotti dei geni Ruv.\n\u00c8 possibile che le proteine Ruv facciano parte di un resolvasoma, un complesso formato da enzimi che catalizzano sia la migrazione della ramificazione sia la risoluzione della giunzione. Le cellule di mammifero contengono complessi simili, senza per\u00f2 alcuna correlazione con le proteine batteriche."}
{"id": "1590532", "revid": "125295330", "url": "https://it.wikipedia.org/wiki?curid=1590532", "title": "Centro Sportivo Carabinieri", "text": "Il Centro Sportivo Carabinieri fa parte dell'organizzazione addestrativa dell'Arma dei Carabinieri che si occupa di sport a livello agonistico, al fine di arruolare atleti di chiaro interesse nazionale; cura e segue, di concerto con gli organismi sportivi federali, la preparazione atletica e l'attivit\u00e0 agonistica dei militari.\nStoria.\nIl centro \u00e8 stato costituito nel 1964. Il Centro Carabinieri di Perfezionamento al Tiro \u00e8 nato come \"nucleo organizzativo\" nell'agosto 1971, e oggi ha una sezione addestrativa e una sportiva.\nNel gennaio 2017, con l'incorporamento del Corpo Forestale dello Stato nell'organizzazione dell'Arma dei Carabinieri, sono transitati nel comparto sportivo della Benemerita gli atleti del Gruppo Sportivo Forestale.\nAttualmente al comando del colonnello Gianni Massimo Cuneo.\nStruttura.\nIl Centro sportivo dell'Arma dei Carabinieri \u00e8 articolato in 10 sezioni:\nLe sezioni sportive dislocate a Roma, ad eccezione di quella di equitazione, sono state raggruppate nel \"Distaccamento atleti\".\nLe sezioni dipendono:\nSportivi importanti.\nIl Centro Sportivo Carabinieri non ha mancato di distinguersi in tutte le discipline sportive estive ed invernali, come nei Giochi olimpici e nei Campionati mondiali ed europei delle varie discipline.\nHanno militato e militano nel C.S. Carabinieri campioni come:\nGiochi della XXX Olimpiade.\nL'Arma dei Carabinieri si \u00e8 presentata all'edizione con 22 atleti aggiudicandosi 4 medaglie.\nI 2 ori sono stati vinti nel fioretto a squadre femminile da Arianna Errigo, che ha anche conquistato l'argento individuale battendo Valentina Vezzali in semifinale, e nella categoria pesi massimi del Taekwondo da Carlo Molfetta.\nHa vinto una medaglia d'argento Luca Tesconi nella pistola 10 metri aria compressa maschile, prima medaglia olimpica per l'Italia nella XXX edizione dei Giochi olimpici estivi, totalizzando 685,8 punti, ed una di bronzo Rosalba Forciniti nel judo, categoria 52 kg femminile."}
{"id": "1590533", "revid": "767487", "url": "https://it.wikipedia.org/wiki?curid=1590533", "title": "Metro Station", "text": "I Metro Station sono una band alternative rock - emo statunitense.\nLa band \u00e8 stata fondata da Mason Musso, cantante, fratello maggiore di Mitchel Musso conosciuto per aver interpretato Oliver nella serie Disney \"Hannah Montana\" e Trace Cyrus, seconda voce e chitarrista, fratello maggiore di Miley Cyrus. Trace e Mason si sono conosciuti nel centro commerciale di Los Angeles dove Mason lavorava all'inizio del 2006 proprio mentre i loro due fratelli minori iniziavano a lavorare insieme. In seguito al gruppo si sono aggiunti il bassista Blake Healy e il batterista Anthony Improgo. I quattro hanno composto insieme la canzone Seventeen Forever e l'hanno inserita su Myspace dove \u00e8 diventata immediatamente uno dei pezzi pi\u00f9 scaricati garantendo notoriet\u00e0 alla band che \u00e8 arrivata alla prima posizione della Best 22 Underground Bands ed \u00e8 stata notata dalla casa discografica Red Inks che li ha messi sotto contratto dandogli cos\u00ec la consacrazione definitiva. Del primo album la canzone estratta di maggior successo \u00e8 \"Shake It\" che dopo aver scalato le classifiche USA \u00e8 sbarcata in Europa ottenendo tale successo da spingerli a organizzare un tour internazionale.\nStoria.\nNel 2006 le madri di Trace Cyrus e Mason Musso fecero conoscere i due ragazzi sul set di \"Hannah Montana\". Condividendo gli stessi interessi musicali decisero di creare un gruppo; poco dopo Trace Cyrus ingaggi\u00f2 Blake Healy dai Sinthetic Joy per farlo diventare il loro pianista, esperto di musica elettronica e bassista. Cyrus divent\u00f2 chitarrista solista e cantante; Musso il primo cantante e chitarrista ritmico.\nI Metro Station attirarono presto le attenzioni del batterista Anthony Improgo, che divenne il loro batterista dopo che ebbero pubblicato il brano \"Seventeen Forever\" nella loro pagina di Myspace Music. La popolarit\u00e0 del gruppo crebbe talmente tanto che scalarono la classifica \"MySpace Music Unsigned Band\".\nSono stati scoperti da un lavoratore interno del programma Walking Eye della Columbia Records e hanno pubblicato il loro album di debutto nel luglio del 2007. Pubblicano poi un EP intitolato \"Kelsey EP\", con un remix della medesima canzone, due pezzi nuovi(\"Japanese Girl\" e \"Time to Play\"), una versione acustica di Kelsey e la versione originale della stessa canzone. Nel novembre 2009 Blake Healy lascia la band, seguito, poche settimane dopo, dal batterista Anthony Improgo.\nNel 2010 si fanno varie supposizioni sul loro secondo album. Si diceva dovesse uscire a febbraio 2010, col titolo \"All Is Mine\" e con una canzone intitolata \"What I Feel Now\" come primo singolo. Registrano \"Where's My Angel\", contenuto nel disco Almost Alice, fa parte della colonna sonora del film \"Alice in Wonderland\" di Tim Burton.\nTrace Cyrus via twitter ha confermato le voci sulla presunta separazione dei Metro Station, precisando per\u00f2 che continuer\u00e0 a suonare con un'altra band che si chiamer\u00e0 Ashland High.\nRitorno.\nIl 31 maggio 2011, Mason Musso ha messo su YouTube una canzone chiamata \"Ain't So High\". Mason Musso ha comprato i diritti del nome Metro Station. Musso user\u00e0 il nome della band per il suo progetto solista.\nIl 20 luglio 2011, Mason Musso ha annunciato sul suo Twitter di essere al lavoro sul nuovo album dei Metro Station con l'aiuto di Anthony Improgo e Blake Healy. La data di uscita per il loro nuovo disco \u00e8 prevista per la fine dell'estate.\nNell'autunno dello stesso anno Mason prende parte ad una puntata di CleverTV dove presenta il nuovo progetto, esibendosi poi con un nuovo brano intitolato \"I Still Love You\". Prende poi il via un mini tour dove la band al completo (Mason, Ant e la new entry Ryan Daly) suona alcune nuove canzoni. Sar\u00e0 proprio questo mini tour a portare la band ad un'esibizione acustica live sul red carpet degli American Music Awards con il brano \"Everytime I Touch You\".\nIl 20 dicembre 2011 anche Mason inizia ad utilizzare mussolive, il portale YouTube dove i fratelli Marc e Mitchel caricavano i loro video e le loro canzoni, regalando ai fan una nuova canzone della band: \"Don't Waste My Time\".\nRecentemente annunciati da un tweet della sorella di Trace, Miley Cyrus, sono tornati con un nuovo singolo \"Love &amp; War\", pubblicato il 12 agosto 2014."}
{"id": "1590535", "revid": "26415", "url": "https://it.wikipedia.org/wiki?curid=1590535", "title": "Storia salentina", "text": ""}
{"id": "1590536", "revid": "110157", "url": "https://it.wikipedia.org/wiki?curid=1590536", "title": "60 Cycle Hum", "text": "60 Cycle Hum \u00e8 il secondo album della band californiana Pulley, pubblicato nel 1997."}
{"id": "1590538", "revid": "22475", "url": "https://it.wikipedia.org/wiki?curid=1590538", "title": "Desperate Housewives - I segreti di Wisteria Lane", "text": ""}
{"id": "1590539", "revid": "115866166", "url": "https://it.wikipedia.org/wiki?curid=1590539", "title": "Gloria Hodge", "text": "Gloria Hodge \u00e8 un personaggio della serie televisiva \"Desperate Housewives\", interpretato da Dixie Carter.\nPersonaggio.\nGloria \u00e8 la madre di Orson, e suocera di Bree nel periodo in cui quest'ultima \u00e8 stata sposata con Orson. Ha sempre preferito la sua prima nuora, Alma, per via del fatto che aveva un carattere debole, e dunque pi\u00f9 facile da controllare. Il personaggio ha molte similitudini con Felicia Tilman, altro personaggio della serie, specialmente per via della loro crudelt\u00e0 e del loro istinto a voler sempre ottenere tutto con qualunque mezzo. Seppur breve, la presenza di Gloria ha lasciato un ricordo indelebile, nel breve periodo in cui ha abitato con Orson e Bree, Gloria ha vissuto al 4354 di Wisteria Lane, e al 4351 quando prende una casa insieme ad Alma.\nCarattere.\nGloria \u00e8 una donna orgogliosa e spietata, e una fanatica religiosa. \u00c8 spietata quando si tratta di ottenere ci\u00f2 che vuole, senza farsi il minimo scrupolo di coscienza, non si fa nessun problema a uccidere gli altri, inoltre \u00e8 bugiarda e manipolatrice. Non ha mai avuto un buon rapporto con Orson, non si fa nessun probleba a dirgli in faccia che non lo rispetta e che per lei \u00e8 una delusione. Manifesta sempre un comportamento freddo, calmo e indegerrimo, vuole sempre aver il controllo sulle persone che gli stanno intorno e non sopporta che esse facciano qualcosa che a lei ritiene inappropriate, si diverte a provocare la gente con un certo umorismo nero.\nAntefatti.\nIl marito di Gloria, Edwin, la trad\u00ec con un'altra donna e quando la cosa divenne nota alla comunit\u00e0, Edwin si rintan\u00f2 in casa diventando sempre pi\u00f9 depresso. Un giorno Gloria esce di casa e lascia il marito alle cure di Orson, ma il figlio usc\u00ec disubbidendo, al ritorno Orson vede il padre morto dopo essersi tagliato le vene nella vasca da bagno. Dopo ci\u00f2 Gloria rinchiude il figlio in un istituto per molto tempo. Gloria obbliga il figlio a frequentare Alma, una donna che lei ritiene idonea per lui, dopo averla messa incinta Orson si vede obbligato a sposarla, ma la donna affronta un aborto spontaneo e perde il bambino. Gloria scopre che Orson, incastrato in un matrimonio infelice, tradisce Alma con una donna di nome Monique, Gloria la uccide e Orson nonostante tutto l'aiuta a nascondere il cadavere. Alma lascia il marito e dopo ci\u00f2 Orson rinchiude Gloria in una casa di riposo.\nTerza stagione.\nGloria Hodge entra nella vita di Bree, la nuova moglie del figlio, nel momento in cui lei chiede ad Orson di darle l'indirizzo della sua casa di riposo per poterle inviare gli auguri di Natale. Di fronte alla titubanza del marito a parlarle di sua madre, Bree decide di andarla a trovare proprio all'ospizio, di nascosto dal marito. Qui incontra sua suocera, una donna che non \u00e8 per niente affetta da demenza senile come Orson aveva voluto farle credere. Bree non perde tempo e la porta a casa sua per cena. L\u00ec per\u00f2 si rende conto di quanta ostilit\u00e0 ci sia fra lei ed il figlio. I due hanno una discussione perch\u00e9 Orson non \u00e8 disposto a tenerla in casa e le dice di aver venduto tutte le sue cose dopo averla messa nella casa di riposo. Gloria minaccia di rivelare alcuni segreti riguardo al passato di suo figlio che di certo non piacerebbero a Bree. Quest'ultima obbliga Orson a rispettare il quarto comandamento (\"Onora il padre e la madre\"), finch\u00e9 Gloria non si mostra sprezzante anche nei suoi confronti, e cos\u00ec si lascia convincere dal marito a comprarle una casa. Quando Edie mostra loro una brutta casa in una zona malfamata della citt\u00e0, Bree si rifiuta di lasciar vivere l\u00ec Gloria e si decide a riportarla a casa quando l'anziana finge di inciampare, per farle credere di non essere autosufficiente. Il rapporto tra Bree e Orson viene turbato da una scenata di Gloria, che ubriaca, racconta alla nuora che suo figlio aveva tradito Alma con Monique Poulier. Bree \u00e8 sconvolta, ma Orson le confessa poi di aver agito solo per amore, poich\u00e9 si trovava vincolato in un matrimonio che non aveva mai cercato.In seguito, si scopre che Gloria \u00e8 in contatto con Alma, da tutti creduta morta. Con lei si trasferisce nella vecchia casa di Betty Applewhite e organizza un piano per costringere Orson a tornare con Alma: fa scrivere da Alma un biglietto in cui la donna manifesta il desiderio di suicidarsi, fa accorrere Orson a casa loro fingendo che Alma si sia tagliata le vene e gli propina del liquore contenente sonniferi e viagra, in modo che Alma lo possa stuprare per rimanere incinta.La psicologia di Gloria la spinge a pianificare tutto ci\u00f2 perch\u00e9 \u00e8 convinta che Orson abbia commesso un peccato mortale divorziando da Alma. La sua unica volont\u00e0 \u00e8 dunque quella di porre fine al matrimonio fra Orson e Bree, che lei, esaltata religiosa, vede come adulterio.Quando Alma si rende conto di non poter costringere l'ex-marito ad amarla, e decide di andarsene, Gloria glielo impedisce, chiudendola a chiave nella soffitta della loro casa.Nell'episodio \"Le piccole cose che si fanno insieme\", un flashback di Orson, che cade dal tetto del Fairview Memorial Hospital, mette a conoscenza dell'identit\u00e0 del vero assassino di Monique Poulier: non Orson, come Mike Delfino ha sempre sostenuto, ma sua madre Gloria, animata ancora una volta dal suo desiderio di eliminare il peccato dalla vita di suo figlio. La donna aveva infatti ucciso Monique con la chiave inglese di Mike, e poi suo figlio l'aveva allontanato da casa Poulier con una scusa per permettere a lui e a sua madre di seppellire Monique. Particolarmente raccapricciante \u00e8 il momento in cui Gloria stacca con le tenaglie i denti della donna, evitando cos\u00ec un'eventuale identificazione attraverso delle lastre dentarie. Nello stesso episodio, Gloria attua il suo piano (che aveva cominciato facendo cadere Bree da una scala a pioli).Mentre Bree \u00e8 costretta a letto sorvegliata dalla figlia Danielle, Gloria convince la ragazza a portare alla madre una scodella di minestra in cui lei ha messo un sedativo. Poi convince senza fatica Danielle ad andare all'inugurazione della pizzeria di Tom e Lynette Scavo, dove Andrew sta lavorando come cameriere. Rimasta quindi da sola con Bree, la trascina nella vasca da bagno, dove vuole tagliarle le vene simulando un suicidio (come, si scoprir\u00e0, aveva fatto per il marito molti anni prima) e le confessa di essere dispiaciuta di doverla uccidere perch\u00e9 la giudica una donna perbene, al contrario di Monique. Andrew, per\u00f2, avendo visto la sorella in pizzeria, si insospettisce e corre a casa. Gloria non esita a tramortirlo con il suo bastone facendolo cadere dalle scale. A salvare Bree sar\u00e0 Orson che fugge dall'ospedale dove era ricoverato dopo la caduta dal tetto. Una volta in casa, ha una violenta colluttazione con la madre, ma riesce a disarmarla spingendole la testa nell'acqua della vasca da bagno e affogandola. Gloria chiede al figlio di portarla in ospedale perch\u00e9 si \u00e8 accorta di avere un ictus, ma Orson si rifiuta di farlo e la lascia nel giardino di casa di Alma che, nel frattempo si era liberata uscendo dalla finestra della soffitta, ma era precipitata dal tetto.Gloria rimane paralizzata e muta a causa dell'ictus che l'ha colpita, nonostante le sue funzioni cerebrali restino intatte e la mattina successiva Ida Greenberg trova i due corpi; la polizia conclude che Alma si \u00e8 suicidata e che Gloria ha avuto un malore dopo aver scoperto il suo cadavere. L'ultima immagine di Gloria \u00e8 quella di Orson che le gira il capo all'ospedale, per permetterle di vederlo uscire dalla sua stanza perch\u00e9, come dice lui, sarebbe stata l'ultima volta che l'avrebbe visto. \nGloria apparir\u00e0 brevemente in un flashback nel prologo di un episodio della quarta stagione in cui ordinava a Orson di investire Mike Delfino."}
{"id": "1590543", "revid": "767487", "url": "https://it.wikipedia.org/wiki?curid=1590543", "title": "Letca (S\u0103laj)", "text": "Letca \u00e8 un comune della Romania di 2.103 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 9 villaggi: Ciula, Cozla, Cuciulat, Lemniu, Letca, Purc\u0103re\u021b, \u0218oimu\u0219eni, Topli\u021ba, V\u0103li\u0219oara.\nDi particolare interesse la chiesa lignea di Santa Maria (\"Sf. Maria\"), costruita nel 1665, secondo quanto riportato da un'iscrizione posta sopra il portale d'ingresso, e contenente decorazioni pittoriche eseguite nel 1807."}
{"id": "1590544", "revid": "729019", "url": "https://it.wikipedia.org/wiki?curid=1590544", "title": "Battaglia di Inessa", "text": "La battaglia di Inessa venne combattuta nel 425 a.C., tra Leontini, i loro alleati ateniesi e Siracusa. Gli attici, in un'azione congiunta con nassi, leontini e siculi, assaltarono la cittadella di Inessa. Lo scopo di Atene, venendo una prima volta direttamente in Sicilia, era quello di impedire ai siracusani di continuare la fornitura di grano destinata a Sparta, nel contesto della guerra peloponnesiaca.\nInessa, d'origine sicula, era ubicata nelle vicinanze di altre due cittadelle del medesimo popolo, Kentoripa ed Hybla, nella valle del Simeto alle pendici dell'Etna. Possedeva un'acropoli e una cinta muraria e terreni fertili coltivati a grano.\nEra ubicata su un fertile e ampio terrazzo lavico delimitato da un profondo precipizio. Da questa posizione strategica esercitava il controllo del passo dell'Alto-Simeto. Di fronte, a occidente, posta su una collina, era ubicata Kentoripa che controllava il passo del Salso, che portava verso Agyrion, che avrebbe dato i natali a Diodoro Siculo, storico di et\u00e0 ellenistica. A oriente era difesa dall'invalicabile Etna, la pi\u00f9 grande montagna della Sicilia.\nPer questa condizione di privilegio i siracusani occupavano l'acropoli di Inessa. Ma i Leontini, che controllavano la piana del Simeto la volevono assoggettare. I siculi la volevano liberare, sia perch\u00e9 era una loro citt\u00e0 sia per odio nei confronti dei siracusani e suoi alleati che a forza li avevano sottomessi.\nI leontini e i siracusani erano entrati in guerra da qualche anno. I leontini inviarono alleati ad Atene perch\u00e9 mandassero una flotta, invocando un'antica alleanza e la stessa origine, infatti anche loro erano di stirpe ionica calcidese.\nAlleati dei leontini erano le citt\u00e0 calcidesi della Sicilia, Catane e Naxos. Alleate dei siracusani erano tutte le citt\u00e0 della Sicilia, di origine dorica ad esclusione di Camarina.\nUn esercito ateniese era stato mandato un anno prima. Questi erano arrivati a Reghion, in estate, con venti navi e un esercito, probabilmente composto di 650 opliti, sotto la guida di due generali, Lachete, figlio di Melanopo e Careade figlio di Eufileto. Il vero scopo degli ateniesi era quello di cercare la sottomettere della Sicilia o in ogni caso impedire che da essa arrivasse sostentamento di grano nel Peloponneso. Gli ateniesi subito tentarono di conquistare le isole Eolie, alleate dei siracusani, senza riuscire nell'intento.\nNell'estate successiva furono combattute in Sicilia diverse battaglie in una delle quali fu ucciso lo stratega Careade e il comando di tutto l'esercito pass\u00f2 a Lachete. Successivamente gli ateniesi e alleati sottomisero Mile e Messene.\nIn inverno si combatte la guerra per la conquista di Inessa. Le parti che si contrappongono sono i siracusani, che si difendono dentro le mura di Inessa, e l'esercito avversario, composto da ateniesi, leontini e siculi. Kentoripa resta neutrale. Gli ateniesi sono al comando del generale Lachete , figlio di Melanopo. Opliti e cavalieri risalgono la vallata costeggiando il Simeto, riescono a superare Hybla. Inizia l'assedio di Inessa che durer\u00e0 qualche settimana. Si svolgono diversi scontri tra i soldati nemici. I siracusani si difendono valorosamente. Lachete non riesce ad espugnare la rocca di Inessa e ordina la ritirata. L'esercito scende per la vallata verso il fiume Simeto. I leontini sono gli ultimi abbandonare il campo di battaglia. Nella ritirata questi vengono attaccati dai soldati siracusani che piombano uscendo dalle mura, in massa. I siracusani uccidono molti leontini e altri ancora ne fanno fuggire.\nLe cittadelle della valle dell'Alto-Simeto saranno coinvolte, qualche anno a seguire, in un altro episodio di guerra, nell'ambito della guerra del Peloponneso, allorquando gli ateniesi costringono Kentoripa a stipulare un'alleanza e nella ritirata, per ripicca, daranno fuoco al grano degli inessei e degli Hiblei."}
{"id": "1590548", "revid": "547034", "url": "https://it.wikipedia.org/wiki?curid=1590548", "title": "Presidente della Chiesa di Ges\u00f9 Cristo dei Santi degli Ultimi Giorni", "text": "Il supremo ufficio della Chiesa di Ges\u00f9 Cristo dei Santi degli Ultimi Giorni \u00e8 quello del presidente della Chiesa. La persona investita di tale incarico \u00e8 chiamata a: I santi degli ultimi giorni considerano il presidente della Chiesa un \"profeta, veggente e rivelatore\" (). Inoltre, il presidente \u00e8 contestualmente il presidente del Sommo Sacerdozio della Chiesa () ed \u00e8 l'unica persona sulla terra autorizzata ad esercitare tutte le chiavi del sacerdozio.\nIl presidente della Chiesa viene assistito nello svolgimento del suo incarico da due consiglieri, con i quali forma il consiglio, o quorum, della Prima presidenza della Chiesa.\nIl 14 gennaio 2018, Russel M. Nelson ha assunto l'incarico della presidenza della Chiesa, assistito dai due consiglieri: Dalling H. Oaks e Henry B. Eyring. "}
{"id": "1590553", "revid": "767487", "url": "https://it.wikipedia.org/wiki?curid=1590553", "title": "Lozna (S\u0103laj)", "text": "Lozna \u00e8 un comune della Romania di 1.060 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 5 villaggi: Cormeni\u0219, Lozna, Preluci, Valea Le\u0219ului, Valea Loznei.\nInteressante la chiesa lignea di San Demetrio (\"Sf. Dumitru\"), costruita nel 1813."}
{"id": "1590555", "revid": "175595", "url": "https://it.wikipedia.org/wiki?curid=1590555", "title": "Conqueror of Shamballa", "text": ""}
{"id": "1590558", "revid": "110157", "url": "https://it.wikipedia.org/wiki?curid=1590558", "title": "Together Again for the First Time", "text": " \nTogether Again for the First Time \u00e8 il quarto album della band californiana Pulley, pubblicato nel 2001."}
{"id": "1590564", "revid": "775372", "url": "https://it.wikipedia.org/wiki?curid=1590564", "title": "Luigi Foti", "text": "Biografia.\n\u00c8 stato insieme a Benedetto Brancati, Pippo Gianni, Giuseppe Lo Curzio, Benedetto Vincenzo Nicotra, Santi Nicita uno dei massimi esponenti della Democrazia Cristiana a Siracusa nonch\u00e9 sindaco della citt\u00e0 aretusea dal 23 marzo 1972 al 28 dicembre 1973.\nEletto alla Camera dei deputati nella VIII, IX, X e XI Legislatura, \u00e8 stato sottosegretario nel Governo Goria e nei Governi Andreotti VI e Andreotti VII.\nNegli anni settanta, quando ricopriva la carica di Sindaco di Siracusa, intrattenne rapporti con l'imprenditore Flavio Carboni per la costruzione di un porto turistico e la riqualificazione dell'Isola di Ortigia.\nNelle stagioni 1976-1977 e dal 1982 al 1984 ha ricoperto la carica di presidente del Siracusa Calcio, ma negli anni a seguire \u00e8 stato sempre vicino ai colori azzurri ricoprendo ruoli dirigenziali."}
{"id": "1590568", "revid": "44939", "url": "https://it.wikipedia.org/wiki?curid=1590568", "title": "5\u2032", "text": ""}
{"id": "1590569", "revid": "164044", "url": "https://it.wikipedia.org/wiki?curid=1590569", "title": "Shootfighters", "text": ""}
{"id": "1590570", "revid": "44939", "url": "https://it.wikipedia.org/wiki?curid=1590570", "title": "3\u2032", "text": ""}
{"id": "1590577", "revid": "1305772", "url": "https://it.wikipedia.org/wiki?curid=1590577", "title": "Last Child", "text": "Last Child \u00e8 un brano musicale del gruppo hard rock statunitense Aerosmith, scritto da Steven Tyler e Brad Whitford, pubblicato come primo singolo tratto dall'album \"Rocks\" nel 1976.\nNell'anno di uscita, il singolo raggiunse la 21\u00aa posizione nella Billboard Hot 100, come numerosi altri della band nel corso degli anni settanta.\nIl brano \u00e8 stato inserito nel videogioco Guitar Hero II."}
{"id": "1590579", "revid": "110157", "url": "https://it.wikipedia.org/wiki?curid=1590579", "title": "Matters", "text": " \nMatters \u00e8 il quinto album della band californiana Pulley, pubblicato nel 2004."}
{"id": "1590582", "revid": "942622", "url": "https://it.wikipedia.org/wiki?curid=1590582", "title": "Costantino Bresciani Turroni", "text": "Biografia.\nFiglio di Alessandro Bresciani e di Erminia Turroni, il cognome della quale aggiunge al paterno, nel 1902 si laurea in Legge all'Universit\u00e0 degli Studi di Padova con una tesi in economia politica sulla \"circolazione monetaria in rapporto con l'evoluzione economica\" ed ha per relatore Achille Loria. Trasferitosi per tre anni a Berlino, dove insegnano Adolph Wagner e Gustav Schmoller, prende parte attiva ai lavori del laboratorio di economia dell'Universit\u00e0 di Berlino. Nel 1907 ottiene la libera docenza in statistica a Pavia; dal 1909 al 1917 insegna a Palermo e quindi, fino al 1919, a Genova. \nNel 1925 insegna economia politica a Bologna e firma il Manifesto degli intellettuali antifascisti, l'anno seguente \u00e8 a Milano e nel 1927 al Cairo. \nNel 1920 il Ministero degli affari esteri lo nomina membro della delegazione italiana presso la Commissione delle Riparazioni ed entrato in vigore il piano Dawes, nel 1924, \u00e8 consulente finanziario dell'Agente generale per il pagamento delle riparazioni a Berlino; in relazione a ci\u00f2, nel 1931, pubblica il saggio \"Le vicende del marco tedesco\".\nIl 9 marzo 1930 divenne socio dell'Accademia delle scienze di Torino. Nel 1933 si dimette dall'Accademia d'Italia, ex Accademia Nazionale dei Lincei, per non giurare fedelt\u00e0 al regime fascista.\nNel 1937 riprende l'insegnamento all'Universit\u00e0 degli Studi di Milano, che continuer\u00e0 fino al 1957. Nel 1942 pubblica \"Introduzione alla politica economica\", dove esprime una serrata critica del dirigismo, auspica l'abolizione degli ostacoli valutari, il ritorno alla convertibilit\u00e0 della moneta secondo un sistema di cambi fissi, il ristabilimento dell'economia di mercato e della libera iniziativa come potente motore dello sviluppo economico.\nNel 1945 diviene presidente del Banco di Roma e nello stesso anno pubblica \"Il programma economico-sociale del liberalismo\" per il partito liberale.\nDal 1947 al 1951 \u00e8 direttore esecutivo della Banca Internazionale per la Ricostruzione e lo Sviluppo. \nDall'agosto 1953 al gennaio 1954 fa parte del governo Pella come Ministro del commercio con l'estero nel gabinetto e in questa veste promuove la prima legge in materia di assicurazione dei crediti all'esportazione.\nRiprende quindi attivamente l'incarico di presidente della Banca di Roma, che conserva fino al 1959. \nMerita di essere ricordata la sua attivit\u00e0 di pubblicista sul Corriere della Sera, al quale collabora stabilmente dal 1946 al 1963."}
