{"id": "1423532", "revid": "74801", "url": "https://it.wikipedia.org/wiki?curid=1423532", "title": "Felice di Borbone-Parma", "text": "Biografia.\nInfanzia.\nEra il diciottesimo figlio (l'ottavo maschio) di Roberto I di Parma e della sua seconda moglie, Maria Antonia di Braganza.\nNonostante la perdita del trono, il duca Roberto e la sua famiglia godettero di una notevole ricchezza, viaggiando in un treno privato e pi\u00f9 di una dozzina di auto, tra le dimore di Schwarzau am Steinfeld, nei pressi di Vienna, Villa Pianore nel nord-ovest Italia e il magnifico Castello di Chambord in Francia.\nMeno di quattro mesi dopo la morte di Roberto, nel 1907, il Gran Maresciallo della Corte austriaca dichiar\u00f2 sei dei figli del suo primo matrimonio legalmente incapaci, per volere della duchessa Maria Antonia. Ci\u00f2 nonostante, l'erede principale di Roberto rimase Elia, il figlio pi\u00f9 giovane del primo matrimonio, che divenne anche il tutore legale dei suoi sei fratelli maggiori. I fratelli maggiori di Felice, il principe Sisto e il principe Saverio, nati dal secondo matrimonio, citarono in giudizio il loro fratellastro per ottenere una quota maggiore del patrimonio paterno, ma persero la causa, lasciando Felice con modeste prospettive.\nMatrimonio.\nFelice spos\u00f2, il 6 novembre 1919 a Lussemburgo, Carlotta di Lussemburgo, divenendo anche, il giorno prima, \"Principe di Lussemburgo\" in base a un decreto granducale. A differenza di altri Principi consorti europei, non adott\u00f2 il cognome dinastico della moglie n\u00e9 cedette il suo titolo. Dal matrimonio nacquero sei figli.\nPrincipe consorte di Lussemburgo.\nFelice serv\u00ec nel reggimento dei Dragoni dell'esercito austriaco come tenente e capitano, ma rassegn\u00f2 le sue dimissioni nel novembre 1918. Fu Presidente della Croce Rossa lussemburghese tra il 1923 e il 1932 e di nuovo tra il 1947 e il 1969. \u00c8 stato anche colonnello dei reggimenti dei volontari lussemburghesi (1920) e ispettore generale dell'esercito Lussemburgo tra il 1945 e il 1967.\nIn occasione delle loro nozze d'oro nel 1969, la granduchessa Carlotta ed il principe Felice ricevettero la Croce dell'Ordine della resistenza.\nMorte.\nFelice di Borbone muore l'8 aprile 1970 al castello di Fiscbach, dove si era stabilito dopo l'abdicazione di Carlotta. Le sue spoglie riposano nella cripta della famiglia granducale sotto la Cattedrale di Notre-Dame.\nDiscendenza.\nDal matrimonio tra Felice e Carlotta di Lussemburgo nacquero sei figli:"}
{"id": "1423533", "revid": "124123", "url": "https://it.wikipedia.org/wiki?curid=1423533", "title": "Morti nell'825", "text": ""}
{"id": "1423534", "revid": "110157", "url": "https://it.wikipedia.org/wiki?curid=1423534", "title": "Strange House", "text": "Strange House \u00e8 l'album di debutto del gruppo The Horrors. \u00c8 stato pubblicato il 5 marzo 2007 nel Regno Unito e il 5 maggio 2007 negli USA. Il titolo dell'album \u00e8 ispirato alla canzone omonima dei The Attack, mentre il sottotitolo \"Psychotic Sounds For Freaks And Weirdos\" \u00e8 stato suggerito da due fan quando il leader del gruppo Faris Badwan chiese ai frequentatori del forum della band di proporre loro un titolo per il disco, che il gruppo era allora in procinto di pubblicare. I singoli estratti sono \"Sheena Is A Parasite\", \"Death at the Chapel\", \"Count in Fives\", \"Gloves\" e \"She is the New Thing\".\nTracce.\nla traccia 12 \u00e8 una bonus track inclusa nell'edizione inglese del disco, ed \u00e8 preceduta da un gap di tre minuti."}
{"id": "1423535", "revid": "124123", "url": "https://it.wikipedia.org/wiki?curid=1423535", "title": "Nati nell'826", "text": ""}
{"id": "1423537", "revid": "124123", "url": "https://it.wikipedia.org/wiki?curid=1423537", "title": "Morti nell'827", "text": ""}
{"id": "1423538", "revid": "124123", "url": "https://it.wikipedia.org/wiki?curid=1423538", "title": "Morti nell'829", "text": ""}
{"id": "1423539", "revid": "124123", "url": "https://it.wikipedia.org/wiki?curid=1423539", "title": "Nati nell'830", "text": ""}
{"id": "1423541", "revid": "124123", "url": "https://it.wikipedia.org/wiki?curid=1423541", "title": "Morti nell'834", "text": ""}
{"id": "1423543", "revid": "124123", "url": "https://it.wikipedia.org/wiki?curid=1423543", "title": "Nati nell'835", "text": ""}
{"id": "1423545", "revid": "124123", "url": "https://it.wikipedia.org/wiki?curid=1423545", "title": "Morti nell'835", "text": ""}
{"id": "1423547", "revid": "124123", "url": "https://it.wikipedia.org/wiki?curid=1423547", "title": "Morti nell'836", "text": ""}
{"id": "1423548", "revid": "124123", "url": "https://it.wikipedia.org/wiki?curid=1423548", "title": "Nati nell'839", "text": ""}
{"id": "1423549", "revid": "124123", "url": "https://it.wikipedia.org/wiki?curid=1423549", "title": "Morti nell'839", "text": ""}
{"id": "1423550", "revid": "1745361", "url": "https://it.wikipedia.org/wiki?curid=1423550", "title": "Morgan Llywelyn", "text": "Biografia.\nNata negli Stati Uniti da padre irlandese, avvocato, e madre irlandese e gallese, storica, nell'infanzia e nell'adolescenza coltiva una passione per l'equitazione che la porta a sedici anni a partecipare ai campionati nazionali di salto. Dopo una caduta che la costringe a sei mesi di ospedale, passa alla disciplina del dressage. La sua carriera agonistica si conclude quando rimane esclusa per mezzo punto percentuale dalla squadra statunitense olimpica per i Giochi olimpici di Montr\u00e9al 1976.\nPer aiutarla a superare la delusione, la madre la coinvolge nelle ricerche genealogiche sul ramo gallese della loro famiglia, che la conducono alla narrativa: la vita di un suo antenato \u00e8 la base del suo primo romanzo, \"Il vento di Hastings\", pubblicato nel 1978, che narra della famosa battaglia combattuta ad Hastings fra le popolazioni anglosassoni dell'Inghilterra e i normanni.\nDopo questo primo successo, si dedica ad approfondire le proprie origini irlandesi. Il risultato di mesi di ricerche sul posto, in Irlanda, dove ha trascorso buona parte delle estati della sua giovinezza, \u00e8 la pubblicazione nel 1980 del romanzo \"Il leone d'Irlanda\", sull'importante figura storica di Brian Boru.\nCon \"La dea dei cavalli\" (1982), ambientato nell'ottavo secolo a.C., incentrato sulla figura mitica di Epona, comincia a esplorare gli intrecci tra mito, folklore e realt\u00e0 storica. Il successivo \"L'epopea di Amergin, il bardo gaelico che conquist\u00f2 l'Irlanda\" (1984) racconta dell'invasione dell'Irlanda da parte dei Gaelici, nel quarto secolo a.C., e del mitico bardo Amergin.\nNel 1985, dopo la morte per cancro del marito non ancora cinquantenne, si trasferisce dal New Hampshire all'Irlanda, che sente come la propria vera casa, abbandonando la cittadinanza americana per mantenere solo quella irlandese. \nImmersa completamente nell'atmosfera ideale per scrivere, si dedica a lunghe passeggiate per raccogliere soldi per beneficenza, percorrendo l'intero paese in lunghezza e in larghezza.\nLe sue opere continuano a seguire il doppio binario della storia e della narrativa fantastica: \n\"Grania, la regina dei mari d'Irlanda\" \u00e8 incentrato sulla figura storica della piratessa del XVI secolo Grace O'Malley, \"I guerrieri del Ramo Rosso\" rilegge uno dei pi\u00f9 importanti miti irlandesi, quello di C\u00fa Chulainn, \"Il potere dei druidi\" racconta la Conquista della Gallia di Giulio Cesare dal punto di vista celtico, \"L'ultimo principe d'Irlanda\" \u00e8 ambientato dopo la battaglia di Kinsale del 1601, \"La saga di Finn MacCool\" affronta la storia di un altro eroe mitico, Fionn mac Cumhaill.\n\"Il potere degli elementi\" \u00e8 il suo primo vero e proprio fantasy. In collaborazione con Michael Scott scrive \"Silverhand\" e \"Silverlight\", primi due episodi di una trilogia rimasta incompiuta per problemi editoriali.\nNel 1998 con \"1916\" comincia a cimentarsi con la storia irlandese del XX secolo, a partire dalla Rivolta di Pasqua. La serie \"The Irish Century\" prosegue con \"1921\", \"1949\", \"1972\" e si conclude nel 2008 con \"1999\"."}
{"id": "1423552", "revid": "124123", "url": "https://it.wikipedia.org/wiki?curid=1423552", "title": "Nati nell'840", "text": ""}
{"id": "1423556", "revid": "599013", "url": "https://it.wikipedia.org/wiki?curid=1423556", "title": "Black Dragon", "text": "Pu\u00f2 essere riferito a:"}
{"id": "1423558", "revid": "124123", "url": "https://it.wikipedia.org/wiki?curid=1423558", "title": "Morti nell'845", "text": ""}
{"id": "1423563", "revid": "666668", "url": "https://it.wikipedia.org/wiki?curid=1423563", "title": "Ta\u00e7a Am\u00e9rica 1999 (calcio a 5)", "text": "La quinta Ta\u00e7a Am\u00e9rica de Futsal, denominata anche Copa Am\u00e9rica (in lingua spagnola), e disputata nel 1999 a Joinville in Brasile dal 14 ottobre al 17 ottobre, viene considerata la sesta edizione della Coppa America per formazioni nazionali di calcio a 5, nonch\u00e9 la diciassettesima edizione del Campionato Sudamericano per formazioni nazionali di calcio a 5.\nLe quattro nazionali pi\u00f9 rappresentative del Sudamerica (Brasile, Argentina, Paraguay e Uruguay) disputarono un girone che diede accesso alla finale per le migliori due quadre. Il trofeo venne vinto dal fortissimo Brasile di Tak\u00e3o, con un netto 9-4 in finale al Paraguay."}
{"id": "1423564", "revid": "124123", "url": "https://it.wikipedia.org/wiki?curid=1423564", "title": "Nati nell'846", "text": ""}
{"id": "1423568", "revid": "124123", "url": "https://it.wikipedia.org/wiki?curid=1423568", "title": "Morti nell'848", "text": ""}
{"id": "1423569", "revid": "16183226", "url": "https://it.wikipedia.org/wiki?curid=1423569", "title": "Black dragon", "text": ""}
{"id": "1423570", "revid": "287204", "url": "https://it.wikipedia.org/wiki?curid=1423570", "title": "Schwarzenberg (Monti Metalliferi)", "text": "Schwarzenberg (ufficialmente \"Schwarzenberg/Erzgeb.\", abbreviazione di \"Schwarzenberg/Erzgebirge\"; letteralmente \"Schwarzenberg/Monti Metalliferi\") \u00e8 una citt\u00e0 tedesca di 18.207 abitanti della Sassonia, nel circondario dei Monti Metalliferi. Possiede lo status di \"Grande citt\u00e0 circondariale\" (\"Gro\u00dfe Kreisstadt\")."}
{"id": "1423572", "revid": "124123", "url": "https://it.wikipedia.org/wiki?curid=1423572", "title": "Nati nell'850", "text": ""}
{"id": "1423573", "revid": "124123", "url": "https://it.wikipedia.org/wiki?curid=1423573", "title": "Morti nell'850", "text": ""}
{"id": "1423579", "revid": "124123", "url": "https://it.wikipedia.org/wiki?curid=1423579", "title": "Morti nell'851", "text": ""}
{"id": "1423580", "revid": "124123", "url": "https://it.wikipedia.org/wiki?curid=1423580", "title": "Morti nell'852", "text": ""}
{"id": "1423581", "revid": "124123", "url": "https://it.wikipedia.org/wiki?curid=1423581", "title": "Nati nell'86 a.C.", "text": ""}
{"id": "1423583", "revid": "124123", "url": "https://it.wikipedia.org/wiki?curid=1423583", "title": "Morti nell'86 a.C.", "text": ""}
{"id": "1423584", "revid": "124123", "url": "https://it.wikipedia.org/wiki?curid=1423584", "title": "Nati nell'860", "text": ""}
{"id": "1423586", "revid": "124123", "url": "https://it.wikipedia.org/wiki?curid=1423586", "title": "Morti nell'860", "text": ""}
{"id": "1423589", "revid": "124123", "url": "https://it.wikipedia.org/wiki?curid=1423589", "title": "Morti nell'862", "text": ""}
{"id": "1423590", "revid": "200568", "url": "https://it.wikipedia.org/wiki?curid=1423590", "title": "Sahi", "text": "Sahi o Shahi (\u0938\u093e\u0939\u0940, \u0633\u0627\u06be\u06cc, in hindi \"reale\") \u00e8 un clan del popolo Jat della regione del Punjab in India e Pakistan.\nDistribuzione.\nI Sahi si trovano su entrambi i lati del Punjab (sia quello indiano che quello pakistano), occupandone i distretti centrale; si trovano anche nel Satluj settentrionale e nei grandi stati Sikh delle pianure orientali. In particolare la loro presenza \u00e8 importante a Sahiwal, Gujrat e Sialkot.\nI Sahi dichiarano di essere discendenti da un Rajput che venne a Ghazni con Mahmud di Ghazna, e quando ritorn\u00f2 trov\u00f2 la trib\u00f9 stanziata sul Ravi vicino a Lahore.\nCaratteristiche.\nPrincipalmente di occupazione agraria, essi possono essere ind\u00f9, sikh e musulmani; vengono infatti definiti come i Jat \"dal tratto Sikh e musulmano\"."}
{"id": "1423591", "revid": "124123", "url": "https://it.wikipedia.org/wiki?curid=1423591", "title": "Nati nell'863", "text": ""}
{"id": "1423593", "revid": "124123", "url": "https://it.wikipedia.org/wiki?curid=1423593", "title": "Morti nell'864", "text": ""}
{"id": "1423594", "revid": "124123", "url": "https://it.wikipedia.org/wiki?curid=1423594", "title": "Nati nell'865", "text": ""}
{"id": "1423595", "revid": "124123", "url": "https://it.wikipedia.org/wiki?curid=1423595", "title": "Morti nell'865", "text": ""}
{"id": "1423602", "revid": "124123", "url": "https://it.wikipedia.org/wiki?curid=1423602", "title": "Morti nell'866", "text": ""}
{"id": "1423603", "revid": "1798099", "url": "https://it.wikipedia.org/wiki?curid=1423603", "title": "Noia", "text": "La noia (termine derivato, come quello francese di \"ennui\", dal latino \"in odio\" e ripreso probabilmente dal provenzale \"noja\", \"enoja\", \"enueg\") \u00e8 uno stato psicologico di demotivazione, temporanea o duratura, nata dall'assenza di azione, dall'ozio o dall'essere impegnato in un'attivit\u00e0 sostenuta da stimoli che si recepiscono come ripetitivi o monotoni o, comunque, contrari a quelli che si reputano pi\u00f9 confacenti alle proprie inclinazioni e capacit\u00e0. Quando la noia assume le proporzioni di una sensazione pi\u00f9 accentuata e dolorosa si parla di tedio (dal latino \"taedium\" derivato da \"taedere\", sentire noia).\nLa noia pu\u00f2 essere considerata la corrispondente dell'acedia, l'accidia del medioevo, un peccato capitale di cui si macchiavano coloro che, dediti alla vita contemplativa finivano per cadere nell'inerzia non operando il male ma neppure compiendo il bene.\nNel Rinascimento il sentimento della noia si nobiliter\u00e0, per gli animi tormentati dei geni e degli artisti, in quello della malinconia, alla quale la cultura occidentale, specie nel Romanticismo, assegner\u00e0 il valore di ripiegamento meditativo dell'animo su s\u00e9 stesso. Ancora un valore positivo nel sentimento della noia definita nel sec. XX da Walter Benjamin (1892-1940) come lo stadio che precede l'attivit\u00e0 creativa (\u00ab\"l'uccello incantato che cova l'uovo dell'esperienza\"\u00bb).\nFilosofia.\nEpicureismo e stoicismo.\nNella filosofia il termine si trova usato genericamente nel significato di un sentimento doloroso insito nella stessa vacuit\u00e0 della vita e percepito, dai pi\u00f9 riflessivi, sempre presente come \"taedium vitae\" (tedio, noia della vita). \nNella Roma del I secolo a.C. i dibattiti sulla religione e la morale derivati dalla cultura greca cominciano a incrinare i valori tradizionali di un'aristocrazia ricca ed oziosa che diviene preda della noia.\nLucrezio, l'erede romano della visione sofferente ed angosciosa della filosofia epicurea, \u00e8 testimone della fatica di vivere in un'et\u00e0 caratterizzata dalle guerre civili e dall'afflusso di ricchezze provenienti dalle conquiste che sviluppano l'ozio e la dissolutezza.\nOsserva Lucrezio come si cerchi di fuggire dal mal di vivere, dal disgusto di s\u00e9 stessi ma, cos\u00ec facendo, in realt\u00e0 si fugge solo da s\u00e9 stessi poich\u00e9 si ignora la causa del proprio male, il senso della vita e il destino dopo la morte:\n&lt;poem&gt;&lt;/poem&gt;\nStoicismo in Et\u00e0 Romana.\nGli stessi temi compaiono ancora nel I secolo con Seneca\nColpito dalla noia l'uomo cerca di scuotersi con un insensato attivismo che non fa altro che renderlo ancora pi\u00f9 inquieto e consapevole dei suoi fallimenti. Per questo si isola dal mondo ritirandosi dalla vita pubblica e da quella privata. Una situazione questa che fa nascere\nCos\u00ec l'uomo cerca di sfuggire s\u00e9 stesso impegnandosi in tutto ci\u00f2 che possa distrarlo e aiutarlo a superare la noia di vivere:\nE ancora:\nQuesto stesso concetto si trova spesso nel II secolo nell'opera dello stoico Marco Aurelio, il quale evidenzia come la pi\u00f9 comune malattia che colpisca l'animo sia l'insoddisfazione.\nBlaise Pascal.\nLa riflessione di Blaise Pascal sulla noia ci indirizza alle pi\u00f9 moderne considerazioni dell'uomo che nelle sue frenetiche occupazioni diviene incapace di godere del riposo o meglio dell'\"otium\" com'era inteso dai romani: un'attivit\u00e0 che procuri un sereno piacere interiore:\nMa spesso l'infelicit\u00e0 dell'uomo \u00e8 semplicemente \u00abquella di non riuscire a starsene tranquilli in una stanza.\u00bb\nI molti impegni che l'uomo assume non servono a fargli superare l'essenziale infelicit\u00e0 della condizione umana, ma solo a stordirlo e distrarlo mentre cerca di sfuggire da s\u00e9 stesso.\nArthur Schopenhauer.\nNella concezione pessimistica dell'esistenza Schopenhauer vede l'alternarsi dell'inesorabile \"volont\u00e0 di vivere\", che si esprime nel dolore, per la mancanza della soddisfazione dei desideri e delle passioni umane, e nella noia, per l'inutile possesso di beni materiali superflui e contingenti.\nLa volont\u00e0 di vivere produce incessantemente nell'uomo bisogni che richiedono soddisfazione: desideri, che sono dunque reazione ad un senso di mancanza, di sofferenza e che quindi originano dal dolore e, insoddisfatti pienamente, causano sofferenza o noia: difficilmente infatti tutti i desideri si realizzano, e la mancata realizzazione di alcuni di essi causa un'ulteriore, pi\u00f9 acuta sofferenza. Ma, anche quando un desiderio viene soddisfatto, il piacere che ne deriva risulta essere solo di natura negativa, soltanto, cio\u00e8, un alleviamento della sofferenza provocata da quel prepotente bisogno iniziale; bisogno che subito riappare in altra forma, pronto a pungolare con nuovi desideri l'affannata coscienza umana.\nE quando pure l'uomo non viva nel bisogno fisico e nella miseria, quando nessun effimero desiderio (invidia, vanit\u00e0, onore, vendetta) gli riempia i giorni e le ore, subito la noia, la pi\u00f9 angosciosa di tutte le sofferenze, si abbatte su di lui:\n\u00abCol possesso, svanisce ogni attrattiva; il desiderio rinasce in forma nuova e, con esso, il bisogno; altrimenti, ecco la tristezza, il vuoto, la noia, nemici ancor pi\u00f9 terribili del bisogno.\u00bb\n\u00abLa vita umana \u00e8 come un pendolo che oscilla incessantemente fra noia e dolore, con intervalli fugaci, e per di pi\u00f9 illusori, di piacere e gioia... Il godimento \u00e8 solo un punto di trapasso impercettibile nel lento oscillare del pendolo\u00bb. La vita \u00e8 quindi un alternarsi di dolore e di noia, passando per la momentanea sensazione, meramente negativa, del piacere, del non dolore.\nEsistono infatti per Schopenhauer due tipi di noia: quella superficiale per cui \u00abL'annoiato lungi dal non volere, vuole\u00bb e rimpiange la vita intensamente vissuta nella tensione. La noia infatti \u00e8 la volont\u00e0 che vuole se stessa com'era. Una volont\u00e0 pi\u00f9 sofisticata ma non meno tenace e sfibrante.\nMa esiste anche una noia profonda che caratterizza colui che \u00e8 arrivato al termine del percorso disperato della volont\u00e0 di vivere: \u00e8 la noia dell'asceta e del contemplativo che non sfuggono pi\u00f9 la noia anzi si sprofondano in essa poich\u00e9 questa condizione \u00e8 il primo passo del raggiungimento della \u00abmorte in vita\u00bb, del rovesciamento della voluntas in noluntas.\nS\u00f8ren Kierkegaard.\nPer S\u00f8ren Kierkegaard il rifiuto della scelta, l'indifferenza verso i valori morali, sostituiti da quelli della bellezza e del piacere, porta l'uomo che considera il mondo come uno spettacolo da godere, a condurre la propria vita nel soddisfacimento di sempre nuovi desideri. L'esteta dunque non sceglie, ma si lascia vivere momento per momento. Si abbandona al presente fuggendo legami con il passato (rinunciando al ricordo) e con il futuro (non nutrendo alcuna speranza).\nEgli vive nell'istante, cio\u00e8 vive per cogliere tutto ci\u00f2 che vi \u00e8 d'interessante nella vita, trascurando tutto ci\u00f2 che \u00e8 banale, ripetitivo e meschino.\nIl tipo dell'esteta \u00e8 per Kierkegaard il \"seduttore\", rappresentato dal personaggio di Don Giovanni, il cavaliere spagnolo prototipo del libertino che non si lega a nessuna donna particolare perch\u00e9 vuole non scegliere: il seduttore \u00e8 sciolto da ogni impegno o legame e vive nell'attimo, cercando unicamente la novit\u00e0 del piacere.\nMa chi non sceglie e si dedica solo al piacere cade ben presto nella noia, cio\u00e8 nell'indifferenza nei confronti di tutto, perch\u00e9, non impegnandosi mai, essendo affettivamente e progettualmente demotivato, in effetti non vuole profondamente e sentitamente nulla. Quando l'esteta, colto dalla noia, si ferma, cio\u00e8 smette di ricercare il piacere e riflette lucidamente su se stesso, allora \u00e8 assalito dalla disperazione, il frutto della noia, la \"malattia mortale\" che lo mette di fronte al vuoto della propria esistenza, senza senso e senza saldi riferimenti. La disperazione \u00e8 il terrore del vuoto, del non essere altro che niente.\nHenri Bergson.\nNella sua analisi del tempo Bergson distingue il tempo della scienza, spazializzato, quantitativo e misurabile, costituito da istanti uguali tra loro, da quello definito come \"durata reale\" che coincide con quello della vita, quello vissuto con istanti sempre qualitativamente diversi con un loro specifico significato. Ed \u00e8 proprio quando non riusciamo a dare senso al tempo che nasce quella sofferenza che chiamiamo noia che fa s\u00ec che il tempo sembri non passare mai e che certi momenti sembrino durare in eterno.\nLa noia \u00e8 la controprova della vera realt\u00e0 del tempo come una lunga durata indefinita cos\u00ec come il piacere segna il tempo di breve durata.\nSu questa distinzione bergsoniana si basa l'analisi di Vladimir Jank\u00e9l\u00e9vitch che riporta la noia nell'ambito di quei sentimenti mediatori tra l'\"avventura\" e la \"seriet\u00e0\", tra una vita estetica basata sull'attimo e una vita etica basata sulla durata dell'accettazione di valori regolatori dell'esistenza umana.\nMartin Heidegger.\nPer Heidegger tra gli \u00abstati d'animo fondamentali\u00bb va annoverata la noia (\"Langeweile\") che, come l'angoscia (\"Angst\"), \u00e8 in grado di rivelarci l'essere nella sua autenticit\u00e0.\nLa noia pu\u00f2 presentarsi in diversi modi:\n\u00c8 questa una noiosit\u00e0 semplice di cui ognuno ha fatto esperienza nella vita quotidiana. Una qualsiasi attivit\u00e0 diventa noiosa tanto da rallentare il senso del tempo che sembra non passare mai e si \u00e8 costretti ad interrompere ci\u00f2 che si stava facendo e a cercare un diversivo alla noia. Si sbaglierebbe a credere che in quest'occasione la noia sia uno stato d'animo del solo soggetto che approfitta del pretesto dell'oggetto per dichiararsi annoiato ma \u00e8 pur vero che non si possa assegnare all'oggetto la noiosit\u00e0 come una sua qualit\u00e0 intrinseca.\nIn una situazione noiosa invece di cercarne le cause la sfuggiamo mettendola da parte e cercando di dimenticare lei e noi stessi: \u00abIn questo non cercar altro, che per noi \u00e8 ovvio, noi stessi in un certo senso ci scivoliamo via\u00bb\nIn tutti e due i casi l'uomo non affronta il problema della noia e cerca di sfuggirle:\nLa noia allora non \u00e8 pi\u00f9 fuga dal nostro vivere ed assume un senso produttivo: accettando il vuoto e vano non senso del mondo ne possiamo uscire prendendone coscienza e dando cos\u00ec un nuovo percorso alla nostra vita.\nLetteratura.\nNella letteratura italiana ispirata a quella provenzale \u00e8 presente la produzione di opere molto diffuse che elencavano una serie di cose moleste e noiose indicate talvolta come occasione per dare insegnamenti morali. Noto compositore di \"libri di noie\" fu il poeta Gherardo Patecchio di Cremona vissuto nella prima met\u00e0 del XIII secolo.\nIn ben altro senso la noia \u00e8 stata lo stimolo ispiratore di alte produzioni letterarie in modo particolare nell'et\u00e0 romantica dove l'aspirazione a cogliere l'infinito si traduce negli spiriti forti in una continua titanica lotta per il suo raggiungimento mentre in altri, pi\u00f9 fragili nella loro sensibilit\u00e0, il fallimento di questo obiettivo li porta un ripiegamento malinconico su s\u00e9 stessi e al riconoscimento della vacuit\u00e0 umana che si vorrebbe rifiutare e di cui la noia \u00e8 segno:\nIn una lettera del 1817 indirizzata al letterato Pietro Giordani Leopardi conferma questo suo sentimento che chiama il \"vizio dell'absence\" intendendolo come un suo difetto, una sua malattia spirituale che lo porta a non saper accettare il mondo cos\u00ec com'\u00e8 nella sua mediocrit\u00e0 ma a lamentare invece l'assenza, la mancanza di qualcosa per cui valga la pena vivere.\nLa noia attraverser\u00e0 gran parte della letteratura romantica europea con Flaubert e la sua insoddisfatta Madame Bovary, con Gon\u010darov e il suo Obl\u00f2mov abbattuto dalla noia in un'inerzia fisica e spirituale che lo condanna all'inazione e alla rinuncia verso ogni forma di impegno, sino al decadentismo delle poesie di Baudelaire che vivr\u00e0 la noia come \"spleen\", angoscia esistenziale.\nIn tempi pi\u00f9 recenti la ripresa del tema esistenzialistico della perdita di significato dell'essere assume con Jean Paul Sartre il senso de \"La nausea\" che \u00e8 generata da \u00abl'Esistenza che si svela\u00bb, con Albert Camus la ricerca di un profondo e autentico legame fra gli esseri umani che \u00e8 reso impossibile dall'assurdo che incombe sull'esistenza umana e che pu\u00f2 essere superato, come nell'evento descritto ne \"La peste\", con la solidariet\u00e0 ed infine con Alberto Moravia che con \"La noia\" rappresenter\u00e0 lo sfacelo del mondo borghese, aggiornato e indagato attraverso il marxismo e l'esistenzialismo, ossessionato dalla noia che tenta di superare con la ricerca ossessiva di sesso e denaro.\nPsicologia.\nNonostante la grande rilevanza che questo fenomeno ha assunto nella letteratura e nella filosofia, la psicologia lo ha trascurato e la psicopatologia lo ha sottovalutato riportandolo a un caso accidentale dei fenomeni macroscopici della nevrastenia, psicastenia, melanconia, depressione.\nLa noia pu\u00f2 nascere come blocco difensivo dalla realt\u00e0 per operare una crescita psicologica che renda pi\u00f9 adeguato l'individuo con s\u00e9 stesso e il mondo esterno. Questa \u00e8 la noia \"normale\" che caratterizza fasi di passaggio della vita come l'adolescenza e la presenilit\u00e0. Nell'ambito della \"normalit\u00e0\" va considerata anche la \"noia reattiva\" determinata da cause contingenti o la \"noia acuta\" di breve durata.\nSi entra invece nella patologia psichica con la noia non rapportabile a cause note (\"noia endogena\"), che si caratterizza per una lunga durata (\"noia cronica\"), che procura danno esistenziale e compromette i rapporti sociali.\nGi\u00e0 nel Tardo Medioevo si poteva identificare come noia morbosa quella rappresentata dall'acedia che colpiva eremiti e cenobiti, i delusi della ricerca di una pi\u00f9 alta spiritualit\u00e0. Questo fenomeno indicato da termini diversi (accidia, melancholy, spleen, ennui) e descritto come vizio capitale, male di vivere, disturbo dell'umore, ha contrassegnato l'intera storia dell'Occidente fino ad oggi.\nLa psicologia distingue infine la noia dall'apatia che \u00e8 un'immobilit\u00e0 depressiva che a volte colpisce l'organismo quando l'ambiente non viene ad essere adeguatamente assimilato dal sistema nervoso, quando cio\u00e8 i segnali provenienti dall'esterno sono troppo deboli o troppo conflittuali. Si tratta di una sorta di ritiro della consapevolezza. La noia in effetti \u00e8 molto pi\u00f9 in alto nella scala delle afflizioni di quanto non lo sia l'apatia, ed \u00e8 probabile che solo un sistema nervoso altamente sviluppato come quello dell'essere umano sia in grado di annoiarsi e anche all'interno della specie umana, un livello mentale per lo meno \"normale\" sembra debba essere il requisito essenziale. La persona \"meno dotata\" pu\u00f2 provare apatia, ma non noia."}
{"id": "1423607", "revid": "124123", "url": "https://it.wikipedia.org/wiki?curid=1423607", "title": "Morti nell'867", "text": ""}
{"id": "1423609", "revid": "124123", "url": "https://it.wikipedia.org/wiki?curid=1423609", "title": "Morti nell'869", "text": ""}
{"id": "1423613", "revid": "124123", "url": "https://it.wikipedia.org/wiki?curid=1423613", "title": "Nati nell'870", "text": ""}
{"id": "1423614", "revid": "124123", "url": "https://it.wikipedia.org/wiki?curid=1423614", "title": "Morti nell'870", "text": ""}
{"id": "1423618", "revid": "37401", "url": "https://it.wikipedia.org/wiki?curid=1423618", "title": "Complemento di aggiunzione", "text": ""}
{"id": "1423621", "revid": "177966", "url": "https://it.wikipedia.org/wiki?curid=1423621", "title": "Forte C\u00e0 Bellina", "text": "Forte C\u00e0 Bellina, chiamato originariamente Werk C\u00e0 Bellina, \u00e8 stata una fortificazione posta a est di Verona, parte del complesso sistema difensivo cittadino e pi\u00f9 in particolare del secondo campo trincerato di pianura, messo in opera tra 1859 e 1866. La struttura fortificata fu realizzata nel 1866 e i lavori furono diretti dall\u2019Imperiale Regio Ufficio delle Fortificazioni di Verona.\nIl forte fu demolito e spianato dopo la prima guerra mondiale per decisione del Regio Esercito, sebbene fosse citato, con il Forte C\u00e0 Vecchia, come modello fortificatorio nei principali trattati di architettura militare del secondo Ottocento.\nDescrizione.\nSi trattava di un grande forte semipermanente a tracciato composito, poligonale e bastionato, simile, per impianto architettonico e caratteristiche tecnico-logistiche, al forte C\u00e0 Vecchia, da cui si distingue per il tracciato e per le minori dimensioni (il lato di base del fronte di gola \u00e8 173 metri, contro i 220 metri del forte di riva destra).\nIl forte era collocato in aperta campagna, presso la corte C\u00e0 Bellina da cui prende il nome, davanti alla strada che collegava San Michele Extra a Montorio. Situato nella posizione gi\u00e0 individuata nel piano fortificatorio del 1860 definito dall'arciduca Leopoldo, sulla sinistra d'Adige completava il settore orientale del campo trincerato. Faceva sistema sull'ala destra con il forte San Michele, mentre sulla sinistra incrociava il fuoco con la batteria del castello di Montorio. Le sue artiglierie sbarravano l'intervallo tra la strada postale proveniente da Vicenza e le ultime propaggini della Lessinia.\nLa strada militare, proveniente dalla vicina corte Ca' Bellina, si dirigeva a nord verso il fronte di gola del forte; intersecando lo spalto, entrava nella piazza d'armi trincerata, a pianta di semiottagono schiacciato; due rampe, discendenti lungo la controscarpa, portavano al piano del fossato asciutto, nel quale si erigeva la palizzata a tracciato bastionato, ordinata per la difesa di fucileria, distaccata dal retrostante terrapieno del fronte di gola. Nei fianchi collaterali, sul rovescio dei due musoni (cio\u00e8 sporgenze a pianta squadrata, a protezione del fianco del bastione), erano inseriti i passaggi d'ingresso.\nEntrati nel recinto bastionato d'ingresso, nel mezzo della cortina, sull'asse del forte, si imboccava la lunga poterna, a struttura lignea blindata, che metteva in comunicazione con il piazzale interno; poi, proseguendo in asse, terminava sul vertice del saliente, nella caponiera sulla capitale. La poterna era protetta da un rilevato, a forma di traversone, che divideva in due parti il piazzale, con funzione di defilamento dai tiri nemici provenienti da un fianco. I ricoveri per la guarnigione, a struttura lignea blindata, erano inseriti sotto il terrapieno, lungo le due facce del fronte principale, mentre il terzo ricovero era collocato sotto il terrapieno del fronte di gola, sull'esterno della cortina, protetto dall'antistante palizzata difensiva. Infine, due corpi di guardia, sempre a struttura lignea blindata, erano annessi all'interno dei fianchi ritirati dei due bastioni collaterali.\nL'opera principale da combattimento, formata dal terrapieno con il ramparo, si elevava sull'impianto a lunetta pentagonale con fianchi obliqui. Sul lato di gola, il rilevato rettilineo del paradorso proteggeva l'interno del forte contro i tiri nemici di rovescio; la sommit\u00e0 del tratto centrale era munita di parapetto per fucilieri. Ogni postazione d'artiglieria, a cielo aperto, era protetta da traverse collaterali; quelle del fronte principale erano dotate di ricovero blindato per i serventi ai pezzi e di riservette giornaliere per le polveri. Due traverse di maggiori dimensioni, edificate con struttura muraria, contenevano le polveriere.\nTre caponiere, a struttura lignea blindata, fiancheggiavano il fosso asciutto; erano ordinate solo per fucilieri e sporgevano simmetricamente agli angoli dei fianchi e sul saliente centrale. A esse conducevano due poterne laterali e la lunga poterna mediana; tutte erano a struttura lignea blindata.\nSul fronte di gola, il paradorso separava dal resto del forte i due bastioni collaterali. Dal ricovero blindato inserito sotto la cortina di gola, per mezzo delle rampe laterali gli artiglieri accedevano alle postazioni. La funzione delle bocche da fuoco dei bastioni era duplice: di fiancheggiamento, incrociando i tiri verso il centro; di combattimento, con i pezzi puntati verso l'aperta campagna, anche in concorso con i fianchi del forte. Al livello del fosso, il terrapieno dei bastioni, con scarpa a pendenza naturale, era presidiato dalla palizzata. Annessi al fronte di gola, i due bastioni e il ricovero, separati dal forte, costituivano il ridotto dell'opera.\nArmamento.\nL'armamento della fortificazione consisteva in:\nRiserve di munizioni: kg di polveri.\nPresidio di guerra.\nIl presidio in caso di guerra della fortificazione consisteva in:\nEra inoltre possibile disporre un presidio di emergenza di 200 uomini."}
{"id": "1423626", "revid": "124123", "url": "https://it.wikipedia.org/wiki?curid=1423626", "title": "Nati nell'872", "text": ""}
{"id": "1423627", "revid": "124123", "url": "https://it.wikipedia.org/wiki?curid=1423627", "title": "Nati nell'873", "text": ""}
{"id": "1423632", "revid": "124123", "url": "https://it.wikipedia.org/wiki?curid=1423632", "title": "Nati nell'875", "text": ""}
{"id": "1423633", "revid": "33689", "url": "https://it.wikipedia.org/wiki?curid=1423633", "title": "So Real (album Mandy Moore)", "text": "So Real (lett. \"cos\u00ec reale\") \u00e8 l'album di debutto della cantante statunitense Mandy Moore, uscito nel dicembre 1999, quando la ragazza aveva appena 15 anni.\n\u00c8 l'album di maggior successo della Moore, ha venduto 3 milioni e mezzo di copie in tutto il mondo, ed \u00e8 stato premiato negli Stati Uniti con il \"Disco di platino\".\nNonostante ci\u00f2, Mandy ha recentemente dichiarato che l'album non riflette i suoi canoni artistici, e quando nel 2005 un suo fan chiese il rimborso per averlo acquistato, la cantante non esit\u00f2 a concederglielo.\nSingoli.\nIl primo singolo estratto fu \"Candy\", un pezzo che rifletteva appieno la direzione musicale appresa dalle sue pi\u00f9 celebri colleghe, quali Christina Aguilera, Britney Spears e Jessica Simpson. Il pezzo in questione \u00e8 stato certificato disco d'oro in America e disco di platino in Australia. I singoli successivi furono \"Walk me home\" e \"So real\", che comunque non raggiunsero il successo ottenuto dal precedente."}
{"id": "1423640", "revid": "124123", "url": "https://it.wikipedia.org/wiki?curid=1423640", "title": "Morti nell'876", "text": ""}
{"id": "1423642", "revid": "124123", "url": "https://it.wikipedia.org/wiki?curid=1423642", "title": "Morti nell'877", "text": ""}
{"id": "1423643", "revid": "124123", "url": "https://it.wikipedia.org/wiki?curid=1423643", "title": "Morti nell'878", "text": ""}
{"id": "1423647", "revid": "124123", "url": "https://it.wikipedia.org/wiki?curid=1423647", "title": "Morti nell'879", "text": ""}
{"id": "1423648", "revid": "124123", "url": "https://it.wikipedia.org/wiki?curid=1423648", "title": "Morti nell'880", "text": ""}
{"id": "1423649", "revid": "666668", "url": "https://it.wikipedia.org/wiki?curid=1423649", "title": "Ta\u00e7a Am\u00e9rica 1998 (calcio a 5)", "text": "La quarta Ta\u00e7a Am\u00e9rica de Futsal, denominato anche Copa Am\u00e9rica de Futsal (in lingua spagnola), e disputata nel 1998 a Joinville in Brasile dal 3 settembre al 6 settembre, viene considerata la quinta edizione della Coppa America per formazioni nazionali di calcio a 5, nonch\u00e9 la sedicesima edizione del Campionato Sudamericano per formazioni nazionali di calcio a 5.\nLe quattro nazionali pi\u00f9 rappresentative del Sudamerica (Brasile, Argentina, Paraguay e Uruguay) disputarono un girone per decidere le due finaliste che avrebbero disputato la gara per designare la miglior squadra del Sudamerica. Il trofeo venne vinto dal fortissimo Brasile di Manoel Tobias, Falc\u00e3o e Fininho, con un netto 9-1 in finale al Paraguay."}
{"id": "1423652", "revid": "124123", "url": "https://it.wikipedia.org/wiki?curid=1423652", "title": "Morti nell'881", "text": ""}
{"id": "1423655", "revid": "765341", "url": "https://it.wikipedia.org/wiki?curid=1423655", "title": "Every Man for Himself", "text": "Every Man For Himself \u00e8 il terzo album degli Hoobastank, uscito il 16 maggio 2006 negli Stati Uniti e l'8 maggio dello stesso anno in Gran Bretagna.\nL'album.\nIl primo singolo dell'album \u00e8 \"\"If I Were You\". Furono estratti due singoli in seguito: \"Born to Lead\" e \"Inside Of You\". Il primo singolo, in particolare, ebbe notevole successo nell'estate 2006.\nNonostante \"If Only\" risulti il brano pi\u00f9 orecchiabile e pi\u00f9 vicino come sonorit\u00e0 al successone \"The Reason\"\", non fu mai realizzato come quarto singolo.\nTra i fan gir\u00f2 la voce che la band avesse operato delle scelte commerciali sbagliate per quanto riguardasse la promozione dell'album, ma soprattutto per i videoclip, per esempio quello di \"Inside of You\" ha degli espliciti riferimenti sessuali quindi non molto adatto ad una programmazione in fascia protetta e, di conseguenza, alla sua diffusione negli orari con pi\u00f9 \"audience\".\nUn'edizione limitata di \"Every Man For Himself\" venne pubblicata, con una copertina di colore verde, differente rispetto all'originale che era rossa; la \"Limited Edition\" \u00e8 esattamente uguale a quella rossa, la differenza consiste solo nel colore, ed, ovviamente, \u00e8 imperdibile per i fan pi\u00f9 fedeli. L'edizione limitata giapponese contiene due tracce bonus: \"Finally Awake\" e \"Waiting\", oltre ad un DVD con dei contenuti speciali.\nChi invece ha ordinato il cd da \"iTunes\", ha avuto una bonus track: \"Face the Music\" (ora presente nella pagina myspace del gruppo).\nIn \"Every man for himself\" il sound \u00e8 pi\u00f9 maturo dei precedenti album, infatti \u00e8 possibile riscontrare come quest'ultimo album tenda ad avvicinarsi ad una sonorit\u00e0 pi\u00f9 \"soft\" rispetto ai due lavori precedenti.\nInfatti, accanto a pezzi potenti, quali \"\"Look where we are now\" e \"Don't tell me\" si collocano tracce pi\u00f9 calme (\"The First Of Me\"\", \"More Than A Memory) e melodiche (\"If Only\").\nLe maggiori critiche sostengono che la qualit\u00e0 del suono e delle liriche si sia notevolmente abbassata, poich\u00e9 non ci sono pi\u00f9 brani con delle melodie accattivanti e contagiose, a differenza di altre canzoni meno recenti ma pi\u00f9 \"fresche\".\nIl bassista Markku Lappalainen non appare in questo album. Sebbene Joshua Moreau non viene citato tra i componenti della band, egli ora \u00e8 il nuovo bassista degli Hoobastank.\nLa canzone \"Without a Fight\" compare nel gioco Elite Beat Agents."}
{"id": "1423658", "revid": "124123", "url": "https://it.wikipedia.org/wiki?curid=1423658", "title": "Morti nell'882", "text": ""}
{"id": "1423662", "revid": "124123", "url": "https://it.wikipedia.org/wiki?curid=1423662", "title": "Morti nell'886", "text": ""}
{"id": "1423664", "revid": "124123", "url": "https://it.wikipedia.org/wiki?curid=1423664", "title": "Morti nell'887", "text": ""}
{"id": "1423666", "revid": "124123", "url": "https://it.wikipedia.org/wiki?curid=1423666", "title": "Morti nell'888", "text": ""}
{"id": "1423667", "revid": "124123", "url": "https://it.wikipedia.org/wiki?curid=1423667", "title": "Nati nell'889", "text": ""}
{"id": "1423668", "revid": "125230955", "url": "https://it.wikipedia.org/wiki?curid=1423668", "title": "Karma Police", "text": "Karma Police \u00e8 un singolo dei Radiohead, tratto dal loro terzo album \"OK Computer\". Il titolo deriva da uno scherzo molto diffuso nella band: spesso, un membro diceva all'altro che avrebbe chiamato \u00abla polizia del karma\u00bb se avesse fatto qualcosa di sbagliato. Questo scherzo fu poi incorporato nel titolo della canzone.\n\"Karma Police\" riscosse un buon successo commerciale, piazzandosi all'ottavo posto nella Official Singles Chart e al quattordicesimo posto nella Modern Rock Tracks.\nIl brano fu composto principalmente da Jonny Greenwood e Thom Yorke, mentre il finale fu creato da Ed O'Brien con un effetto feedback creato dalla sua chitarra.\nLe due b-side \"Meeting The Aisle\" e \"Lull\" furono composte invece da Ed O'Brien.\nVideo musicale.\nIl video musicale di \"Karma Police\" fu girato da Jonathan Glazer, precedentemente responsabile della regia del video di \"Street Spirit (Fade Out)\", noto per i suoi lavori con Jamiroquai (\"Virtual Insanity\") e Massive Attack (\"Karmacoma\"). Il video debutt\u00f2 in TV nell'agosto del 1997. Nel video \u00e8 presente, oltre al frontman Thom Yorke, anche l'attore ungherese Lajos Kov\u00e1cs.\nTrama.\nNel video la telecamera presenta la visuale dal punto di vista del posto da guidatore di una macchina. L'ambientazione \u00e8 notturna, su una strada deserta. Appena entra il guidatore - che durante il video non viene mai inquadrato - la macchina parte.\nDopo pochi secondi, all'improvviso, in lontananza appare un uomo che goffamente cerca di correre via dalla macchina. A questo punto, la telecamera si sposta (rimanendo sempre nella posizione del conducente) e mostra Thom Yorke, che canta seduto sul sedile posteriore. Quando la telecamera ritorna sulla visuale del guidatore, l'uomo che corre \u00e8 stato raggiunto dalla macchina, che ora si muove a bassa velocit\u00e0. La telecamera ritorna poi su Yorke (che ora \u00e8 sporto sul sedile posteriore).\nLa telecamera ora si sposta dalla posizione originale, inquadrando il volto dell'uomo inseguito, che dopo pochi attimi rallenta la sua corsa e si accascia a terra stremato, con la macchina che si ferma a pochi centimetri da lui. L'uomo, provato dalla corsa, riesce per\u00f2 a rialzarsi, e appena avviene ci\u00f2, la macchina compie una rapida retromarcia, allontanandosi di diversi metri. A questo punto, l'uomo vede che il veicolo ha lasciato sull'asfalto una scia di benzina (persa dal serbatoio).\nL'uomo, mettendosi le mani dietro la schiena (non facendosi cos\u00ec vedere), preleva dalla tasca destra dei suoi pantaloni una piccola scatola di fiammiferi. Ne accende uno, che posa sulla scia di benzina, da cui parte una fiammata. Il guidatore a questo punto ingrana la retromarcia, ma ben presto le fiamme raggiungono la macchina e la circondano. La telecamera (tornata sulla visuale del guidatore) a questo punto si muove freneticamente, mostrando nuovamente il sedile posteriore, ora vuoto.\nRiconoscimenti.\nIl videoclip \u00e8 uno dei pi\u00f9 conosciuti, oltre che uno dei pi\u00f9 premiati, sia per quanto riguarda i Radiohead sia per quanto riguarda Jonathan Glazer (che vinse diversi premi, fra cui un \"MTV Director of the Year 1997 Award\"). Il regista, tuttavia, considera questo videoclip \u00abun completo fallimento, perch\u00e9 ho deciso di fare un uso davvero troppo minimalista e soggettivo della telecamera, cercando di fare qualcosa che, da un'unica prospettiva, sembrasse tanto ipnotico quanto drammatico. \u00c8 una cosa molto difficile da realizzare e io credo di non avercela fatta\u00bb."}
{"id": "1423669", "revid": "300067", "url": "https://it.wikipedia.org/wiki?curid=1423669", "title": "Serie A1 1991-1992 (pallavolo maschile)", "text": "La Serie A1 maschile FIPAV 1991-92 fu la 47\u00aa edizione della manifestazione organizzata dalla FIPAV. La \"regular season\" si svolse tra il 22 settembre 1991 e il 4 marzo 1992.\nRegolamento.\nLe 14 squadre partecipanti disputarono un girone unico con partite di andata e ritorno, cui fecero seguito i play-off scudetto, ai quali presero parte, a partire dagli ottavi, le squadre classificate dal 5\u00ba al 10\u00ba posto pi\u00f9 le prime due classificate della Serie A2 e, a partire dai quarti, le prime quattro in graduatoria al termine della \"regular season\". Le squadre classificate dal 12\u00ba al 14\u00ba posto retrocessero in Serie A2.\nAvvenimenti.\nL'inizio del campionato italiano maschile di pallavolo fu fissato per il 22 settembre, con la prima giornata. Il 20 e il 21 novembre, tra la 9\u00aa e la 10\u00aa giornata, fu disputata a Villorba la fase finale di Coppa Italia. Il girone d'andata termin\u00f2 poi il 15 dicembre.\nIl girone di ritorno inizi\u00f2 il 19 dicembre e la \"regular season\" termin\u00f2 poi mercoled\u00ec 4 marzo.\nIl 6 marzo presero il via i play-off per l'assegnazione dello scudetto, che si conclusero il 1\u00ba aprile con l'affermazione del Maxicono Parma sul Messaggero Ravenna. Retrocessero la Gabbiano Virgilio, la Ingram Citt\u00e0 di Castello e la Terme di Acireale Catania.\nSquadre partecipanti.\nLe squadre partecipanti furono 14: la Il Messaggero Ravenna era campione uscente, mentre l'Aquater Brescia, la Gabbiano Virgilio, la Ingram Citt\u00e0 di Castello e la Olio Venturi Spoleto erano le neopromosse dalla Serie A2.\nTorneo.\nRegular season.\nClassifica.\nLegenda:"}
{"id": "1423675", "revid": "124123", "url": "https://it.wikipedia.org/wiki?curid=1423675", "title": "Morti nell'893", "text": ""}
{"id": "1423678", "revid": "37401", "url": "https://it.wikipedia.org/wiki?curid=1423678", "title": "Complemento di rapporto o reciprocit\u00e0", "text": ""}
{"id": "1423679", "revid": "124123", "url": "https://it.wikipedia.org/wiki?curid=1423679", "title": "Morti nel 906", "text": ""}
{"id": "1423680", "revid": "124123", "url": "https://it.wikipedia.org/wiki?curid=1423680", "title": "Morti nel 910", "text": ""}
{"id": "1423681", "revid": "124123", "url": "https://it.wikipedia.org/wiki?curid=1423681", "title": "Nati nel 912", "text": ""}
{"id": "1423683", "revid": "3440", "url": "https://it.wikipedia.org/wiki?curid=1423683", "title": "Giuseppina di Leuchtenberg", "text": "Biografia.\nInfanzia.\nNata a Milano in Italia, era una figlia di Eug\u00e8ne de Beauharnais, il primo Duca di Leuchtenberg, e di sua moglie, la Principessa Augusta di Baviera. Sua nonna paterna ed omonima era Jos\u00e9phine Tascher de La Pagerie, la prima moglie di Napoleone Bonaparte: le fu dato il nome di \"Giuseppina\" su richiesta di Napoleone. Suo nonno materno era il re Massimiliano I di Baviera.\nAlla nascita le fu concesso il titolo di Principessa di Bologna da Napoleone, ed in seguito fu creata anche Duchessa di Galliera.\nHa trascorso i suoi primi sette anni in Italia. La famiglia passava le giornate a Villa Bonaparte a Milano e nella loro residenza estiva a Monza. Nel 1813, suo padre rifiut\u00f2 l'offerta di suo suocero di unirsi alle forze contro Napoleone. Nel 1814, Augusta si un\u00ec al padre nel suo quartier generale militare a Mantova, dove diede alla luce Teodolinda, la sorella minore di Giuseppina. Poco dopo, Giuseppina e i suoi fratelli si unirono alla madre nella fortezza di Mantova in una processione di carrozze con i loro cortigiani. Dopo la sconfitta di Napoleone nello stesso anno, i suoi genitori partirono per la Baviera. Suo padre ricevette il titolo di Duca di Leuchtenberg e l'ex principato di Eichst\u00e4tt in Baviera come feudo. La sua infanzia \u00e8 descritta come felice. La famiglia trascorreva le estati a Eichst\u00e4tt e gli inverni a Monaco con la famiglia di Augusta.\nGiuseppina parlava francese, tedesco e italiano e studi\u00f2 storia e geografia con il professor Le Sage; botanica e scienze naturali con il professor Martinus; matematica, fisica e astronomia con il professor Siebers. \nMatrimonio per rinsaldare la politica.\nCarlo XIV Giovanni di Svezia temeva la politica legittimista del Congresso di Vienna e desiderava donare alla Casa di Bernadotte legami attraverso il sangue con antiche dinastie reali d'Europa. Il matrimonio di suo figlio ed erede al trono, il principe ereditario Oscar, fu la soluzione a questo problema e, nel 1822, costrinse infine suo figlio ad accettare di sposarsi e di fare un viaggio in Europa per ispezionare una lista di potenziali candidate. In questa lista vi erano indicate come potenziali candidate: Guglielmina Maria di Danimarca, Giuseppina, Maria Federica d'Assia-Kassel e Maria di Sassonia-Weimar-Eisenach. Carlo XIV Giovanni aveva scelto Giuseppina come candidata numero due, perch\u00e9 aveva rapporti sia con le vecchie dinastie d'Europa attraverso sua madre, sia con la casa di Bonaparte attraverso suo padre, e quindi \"si un\u00ec ai nuovi interessi con il vecchio\".\nFidanzamento e nozze.\nIl principe ereditario Oscar declin\u00f2 il matrimonio con una principessa danese, ma espresse il suo interesse per la principessa di Leuchtenberg dopo il suo primo incontro con Giuseppina il 23 agosto 1822 a Eichst\u00e4tt. Secondo quanto riferito, la coppia si innamor\u00f2 a prima vista, e quindi il matrimonio \u00e8 stato accettato da entrambe le famiglie e debitamente organizzato. Giuseppina prese lezioni di lingua svedese e corrispose con Oscar fino al matrimonio. Secondo quanto riferito, suo padre non era contrario alla sua conversione al luteranesimo, ma i rappresentanti svedesi avevano pensato che fosse necessario offrirle l'opzione di mantenere la sua religione. Sebbene fosse una devota cattolica, accett\u00f2 di crescere i suoi figli nella religione luterana. Port\u00f2 un prete cattolico con s\u00e9 e partecipava regolarmente alla messa e alla confessione nella sua cappella cattolica privata. Il Papa aveva dato il suo consenso a questo. \nIn Svezia, la legge del 1781, Toleransediktet, dichiarava la libert\u00e0 di religione per gli stranieri e gli immigrati, e Giuseppina, cos\u00ec come sua suocera D\u00e9sir\u00e9e, poteva essere considerata tale. Per gli svedesi, tuttavia, la conversione dalla chiesa luterana a un'altra religione formalmente significava la confisca delle propriet\u00e0 e l'esilio dal paese. La situazione in Norvegia era simile. Il clero svedese si oppose, ma il re and\u00f2 avanti.\nLa principessa Giuseppina spos\u00f2 il principe Oscar per procura nel Palazzo di Leuchtenberg a Monaco il 22 maggio 1823. Il 19 giugno dello stesso anno si tenne una cerimonia anche a Stoccolma. La prima cerimonia di nozze fu cattolica e la seconda cerimonia fu luterana. Attraverso sua madre, Giuseppina era una discendente di re Gustavo I di Svezia e re Carlo IX di Svezia, e tramite suo nonno materno, era una discendente di Renata di Lorena, nipote di re Cristiano II di Danimarca. I suoi figli quindi erano discendenti dei Vasa.\nOscar nacque a Stoccolma, figlio di re Oscar I di Svezia e di Norvegia e di sua moglie Giuseppina di Leuchtenberg, nipote di Giuseppina di Beauharnais, prima moglie di Napoleone Bonaparte; alla nascita fu creato duca di \u00d6sterg\u00f6tland. Entr\u00f2 nella Marina Svedese all'et\u00e0 di 11 anni. Studi\u00f2 all'Universit\u00e0 di Uppsala, dove si distinse in particolare nella matematica. \nGiuseppina arriv\u00f2 in Svezia accompagnata da sua suocera, che era stata assente per undici anni. Arrivarono a Manilla, fuori Stoccolma, il 13 giugno 1823, dove furono accolti dal re, il principe ereditario Oscar, con saluti militari e una grande folla, e scortati al palazzo di Haga, dove Giuseppina fu abbracciata dalla principessa Sofia Albertina, badessa di Quedlinburg. La seconda cerimonia nuziale ebbe luogo sei giorni dopo. Sei giorni dopo il suo arrivo in Svezia, il suo quarto nome \"Napol\u00e9one\" fu rimosso, in quanto la Svezia aveva combattuto contro Bonaparte nella recente guerra. Aveva portato con s\u00e9 diversi pezzi degli esclusivi gioielli realizzati a Parigi per sua nonna paterna, che sono ancora appannaggio delle Casa Reali di Svezia, Norvegia e Danimarca (tramite Luisa e Marta di Svezia). \nIn Svezia, era nota come \"Josefina\", la versione svedese del suo nome. Nel suo seguito, vi era Bertha Z\u00fcck, che divenne la sua tesoriera, e il suo confessore cattolico Jacob Lorentz Studach: fino alla loro morte, hanno goduto di un rapporto cos\u00ec stretto da essere definiti \"Il Trio\". Giuseppina fu accompagnata in Svezia da una dama di compagnia temporanea, la contessa Aurora Wilhelmina Brahe, ma una volta arrivata, la contessa Elisabet Charlotta Piper e, dal 1836, Charlotta Skj\u00f6ldebrand servirono come dame di compagnia.\nPrincipessa ereditaria.\nGiuseppina fu un successo sociale in Svezia dal momento del suo arrivo, sia nei circoli dell'alta societ\u00e0, sia come persona pubblica, e divent\u00f2 pi\u00f9 popolare come regina della sua predecessora e della sua successora. Gi\u00e0 da Principessa ereditaria, era in grado di interpretare la parte rappresentativa che sua suocera non era in grado di soddisfare, e ha svolto un ruolo importante nel rendere la nuova dinastia popolare in Svezia. Nell'estate del 1824, il principe ereditario e la principessa ereditaria visitarono Christiania in Norvegia, dove prese parte a numerose apparizioni pubbliche per rendere popolare la monarchia. A Oscar era stato assegnato il compito di Vicer\u00e9 provvisorio durante la sua visita. \nDopo questo viaggio ne fecero un altro attraverso la Svezia per presentarla al popolo. \u00c8 stata descritta come affascinante, bella e dignitosa, e anche lei \u00e8 stata considerata dotata: impression\u00f2 dal fatto di essere in grado di parlare la lingua svedese quasi con fluidit\u00e0 al suo arrivo. Fritz von Dardel a un ballo nel 1838 la descrisse: \"Per quanto riguarda la principessa ereditaria, era bella e dignitosa, forse troppo magra ma molto intelligente e molto piacevole verso tutti. Nessuno ha qualcosa da rimproverarle se non per la sua religione cattolica\".\nLa sua relazione con suo suocero era molto calorosa. La sua relazione con sua suocera, tuttavia, fu alquanto tesa durante i primi anni, come si dice che la regina D\u00e9sir\u00e9e si sentisse trascurata, e che il suo posto come regina fosse oscurato dalla popolarit\u00e0 di Giuseppina. Dopo gli anni iniziali, tuttavia, la relazione tra Giuseppina e D\u00e9sir\u00e9e divenne pi\u00f9 amichevole e armoniosa.\nGiuseppina era interessata al giardinaggio, apprezzava la pittura ed era coinvolta nella carit\u00e0 e nelle riforme in Svezia. Il suo interesse per l'arte era attivo e reale; sostenne fortemente la carriera della pittrice Sofia Adlersparre, cerc\u00f2 di fare lo stesso per la scultrice Sophia Isberg, ed incoraggi\u00f2 anche gli interessi ed il talento artistico della propria figlia, la principessa Eugenia, che divenne un'artista dilettante di talento. Fu anche coinvolta in diversi progetti sociali: al suo arrivo in Svezia, divent\u00f2 amica della principessa Sofia Albertina di Svezia, che la introdusse in questo ambito.\nIl matrimonio fu felice; lei e suo marito condividevano l'interesse per la cultura ed avevano personalit\u00e0 simili. \nTuttavia, Oscar era noto per le sue relazioni extraconiugali, un fatto che tormentava profondamente Giuseppina, che soffriva di gelosia. Nel 1832, scrisse nel suo diario che una donna avrebbe dovuto sopportare le relazioni extra coniugali del marito: \"Una donna deve soffrire in silenzio\". La relazione di suo marito con la famosa attrice Emilie H\u00f6gquist era ben nota. Giuseppina e suo marito continuarono ad apparire insieme in pubblico.\nSebbene Giuseppina fosse profondamente religiosa, credeva che fosse compito dello Stato e non della religione, fornire benessere alla popolazione. Fu, tuttavia, anche attiva come cattolica; nel 1837, fece costruire una chiesa per la congregazione cattolica di Stoccolma, la prima dopo la Riforma, e fond\u00f2 chiese cattoliche anche a G\u00f6teborg e Oslo.\nRegina di Svezia e Norvegia.\nNel 1844, Giuseppina divent\u00f2 Regina consorte di Svezia e di Norvegia all'ascesa al trono del suo consorte. Fu incoronata in Svezia il 28 settembre 1844, ma non in Norvegia. In Norvegia infatti ci fu opposizione all'incoronazione di una cattolica; la ragione ufficiale fu che la cerimonia non era necessaria, poich\u00e9 la regina non aveva funzione nella costituzione norvegese.\nDopo la sua ascesa al trono, Oscar non ebbe altre relazioni extraconiugali. Il grado della sua influenza politica durante il regno di suo marito \u00e8 dibattuto. Si dice che abbia agito da consulente di suo marito e che abbia esercitato influenza in diverse questioni; nel 1848, cerc\u00f2 di evitare la prima guerra dello Schleswig, nel 1855, si disse che fosse responsabile del trattato tra Svezia, Norvegia, Francia e Gran Bretagna, e nel 1860, fu, secondo le voci, la forza attiva dietro la nuova legge che permetteva la libert\u00e0 di religione. In precedenza, la legge consentiva diverse credenze religiose solo a quelle nati da loro; la conversioni dalla fede luterana non erano consentite. \nGiuseppina si \u00e8 ritenuto che sia stata il promotore delle leggi che prevedono la parit\u00e0 di eredit\u00e0 per uomini e donne (1845), le riforme per le prigioni e l'assistenza sociale, e l'abolizione delle corporazioni. \u00c8 confermato che, quando si verificava una crisi, il Re e la Regina si ritirarono in privato per discutere la questione prima che il re prendesse una decisione. Nel 1857, suo marito si ammal\u00f2; cerc\u00f2 di nascondere la sua condizione, e si oppose alla nomina di suo figlio come un reggente, poich\u00e9 lui non voleva permetterle alcuna influenza politica.\nRegina madre.\nNel 1859, Oscar I mor\u00ec. Si nota che segu\u00ec la tradizione francese indossando il colore viola come colore del lutto piuttosto che il nero: il viola era il suo colore preferito in ogni caso, e lo indoss\u00f2 per il resto della sua vita. Come regina madre, perse ogni influenza politica e si dedic\u00f2 alle sue attivit\u00e0 caritatevoli e al suo interesse per la congregazione cattolica e le sue questioni.\nCarlo XV la considerava troppo vecchia e formale e le loro opinioni venivano raramente condivise. Si tenne informata degli eventi politici, anche se non poteva pi\u00f9 influenzarli. Ha sostenuto l'Austria contro la Prussia, di cui temeva l'espansionismo.\nPianse quando suo cugino Napoleone III di Francia fu detronizzato nel 1870. Ha invitato il figlio di Napoleone III in Svezia, anche se non accett\u00f2 l'invito. \nNel 1872 mor\u00ec Carlo XV, e il figlio minore di Giuseppina, Oscar gli succedette al trono. Nel 1873 visit\u00f2 sua sorella Amalia in Portogallo. Lo stesso anno, si commosse quando ricevette l'adorazione del pubblico durante i festeggiamenti dei suoi cinquanta anni in Svezia. Nel 1875, fece visita a Papa Pio IX a Roma. Dopo Roma, visit\u00f2 Napoli, Bologna e Milano e vide l'ex imperatrice Eugenia di Francia a Salisburgo.\nMorte.\nGiuseppina mor\u00ec a Stoccolma nel 1876 all'et\u00e0 di settantuno anni e ricevette una sepoltura cattolica. Le sue ultime parole furono: \"Sto andando a casa ora. Sono molto felice\".\nDiscendenza.\nDal matrimonio tra Giuseppina e Oscar I di Svezia nacquero:"}
{"id": "1423685", "revid": "124123", "url": "https://it.wikipedia.org/wiki?curid=1423685", "title": "Morti nel 914", "text": ""}
{"id": "1423686", "revid": "34971", "url": "https://it.wikipedia.org/wiki?curid=1423686", "title": "Sommatore analogico", "text": "In elettronica un sommatore analogico \u00e8 un circuito elettronico che utilizza un amplificatore operazionale e consente di sommare due o pi\u00f9 segnali in rapporto al valore massimo di tensione erogabile. In figura \u00e8 riportato un sommatore con tre tensioni in ingresso, con modalit\u00e0 invertente. Dal momento che l'amplificatore operazionale \u00e8 ideale la resistenza di ingresso \u00e8 infinita e allora vale per la legge di Kirchhoff dei nodi:\nSostituendo a questa le equazioni rispettive:\nIn definitiva possiamo scrivere per la tensione di uscita:\nSe le resistenze sono uguali:\nallora abbiamo \ncio\u00e8 la somma delle tensioni di ingresso.\nOvviamente il discorso fatto si pu\u00f2 generalizzare ad un numero qualunque di ingressi purch\u00e9 siano nei limiti tecnici dei componenti. Inoltre se si usa la configurazione non invertente allora basta collegare le tensioni di ingresso al morsetto \"+\" e otterremmo \nDipendentemente del valore delle resistenze possiamo utilizzare il sommatore in modo che fornisca la somma pesata e la media delle tensioni di ingresso.\nSottrattore.\nSe le configurazioni invertenti e non invertenti sono usate contemporaneamente allora \u00e8 possibile anche riprodurre un sottrattore, infatti l'amplificatore operazionale \u00e8 un amplificatore differenziale. In tal caso basta collegare per esempio tre ingressi sul morsetto invertente, ad esempio formula_7 e altri tre su quello non invertente, ad esempio formula_8. A conti fatti la tensione di uscita diverrebbe:"}
{"id": "1423687", "revid": "125245300", "url": "https://it.wikipedia.org/wiki?curid=1423687", "title": "Dialetto alsaziano", "text": "L'alsaziano (nome nativo \"Elsassisch\", in tedesco \"Els\u00e4ssisch\", in francese \"Alsacien\") \u00e8 un dialetto tedesco parlato in Francia e appartenente al gruppo alemanno. La sua area di diffusione coincide essenzialmente con la regione francese dell'Alsazia e comprende quindi citt\u00e0 come Colmar e Strasburgo.\nL'area dell'alsaziano confina con quella del Lothringer Platt (Lorena). Si tratta di un idioma il cui uso va gradualmente scomparendo.\nUso del dialetto alsaziano.\nL'interesse di questo dialetto non risiede soltanto nelle sue particolarit\u00e0 dialettologiche, ma anche in quelle sociolinguistiche: si tratta infatti dell'idioma parlato da una minoranza linguistica, nonch\u00e9 di una parlata la cui sopravvivenza \u00e8 in discussione. Infatti, in Alsazia si parla ormai soprattutto la lingua ufficiale, il francese.\nLa maggior parte degli alsaziani nati in zona capisce ancora il proprio dialetto regionale. Se una consistente parte della popolazione adulta dichiara di parlare l'alsaziano, \u00e8 per\u00f2 molto significativo il fatto che questa parlata \u00e8 poco conosciuta dai giovani. La percentuale dei parlanti in proporzione all'et\u00e0 \u00e8 infatti rispettivamente; 74% dai 60 anni in su, 54% dai 45-59 anni, 24% dai 30-44 anni, 12% dai 18-29 anni, 3% dai 3-17 anni.\nIl tracollo dell'uso di questo dialetto \u00e8 avvenuto a partire dal primo dopoguerra e si \u00e8 accelerato negli anni settanta, soprattutto con l'espansione dei mezzi di comunicazione di massa come la televisione. Quest'ultima utilizza solo la lingua ufficiale, appunto il francese, eccezion fatta per alcuni programmi regionali su France 3 Alsace. Anche se in Alsazia \u00e8 possibile ricevere i programmi in tedesco dalla vicina Germania, la maggior parte dei giovani fa oramai fatica a capirla. Per quanto riguarda la diffusione generale del tedesco, esso \u00e8 poco compreso gi\u00e0 a partire da poco dopo il 1918, data in cui la zona contesa tra Francia e Germania, l'Alsazia-Lorena \u00e8 passata per l'ultima volta sotto l'amministrazione francese (senza contare il breve periodo di occupazione nazista).\nC'\u00e8 inoltre da ricordare che la tendenza al declino riguarda molto pi\u00f9 le regioni urbane che quelle rurali. Inoltre \u00e8 utilizzato soprattutto nei comuni vicini al confine con la Germania e con la Svizzera, e la percentuale di parlanti diminuisce man mano che aumenta la distanza dal confine di stato.\nUna caratteristica essenziale nella costellazione alsaziana \u00e8 la quasi assenza del tedesco come lingua scritta e come lingua standard. Si tratta di una lingua per la quale in Alsazia non \u00e8 previsto un vero e proprio utilizzo come idioma locale. \u00c8 questa una caratteristica che distingue chiaramente la comunit\u00e0 alsaziana da altre minoranze come ad esempio quella germanofona in Alto Adige, dove invece vengono pienamente utilizzati sia il dialetto locale che il tedesco standard. La Francia ha inoltre sempre tenuto a tenere alto il valore della propria lingua nazionale senza invece tutelare le minoranze. Altro fattore da tenere in considerazione \u00e8, rispetto ad altre minoranze linguistiche, il venir meno della pratica linguistica per il fatto che i parlanti si riconoscono nell'identit\u00e0 nazionale dello stato in cui vivono (la Francia).\nNonostante tutto, l'alsaziano mostra tutt'oggi maggiore vitalit\u00e0 rispetto ad altri idiomi minoritari in Francia, ad esempio in confronto al bretone.\nInterferenze tra dialetto alsaziano e francese.\nUn dialetto francese in Alsazia non esiste, invece si utilizza il termine di \"francese alsaziano\" (\"fran\u00e7ais alsacien\"). Questo indica non tanto la parlata di persone anziane germanofone che hanno appreso imperfettamente il francese, quanto invece le particolarit\u00e0 linguistiche del francese parlato in zona, che risente comunque degli influssi dell'alsaziano anche in parlanti che non hanno praticamente alcuna conoscenza del dialetto alsaziano. Se l'alsaziano \u00e8 un idioma in via di estinzione, va d'altro canto detto che esso lascia in ogni caso le sue tracce nella lingua francese sotto forma di substrato. \u00c8 possibile per esempio sentire, oltre a numerosi termini di origine dialettale, forme del tipo \"je vais le demander\" (\"domander\u00f2 lui\") per dire \"je vais lui demander\" (\"domander\u00f2 a lui\"); si tratta in questo caso di un calco linguistico dal tedesco alsaziano.\nAlcuni esempi di parole alsaziane.\nIl lessico alsaziano ricorda le parlate alemanne delle zone germanofone vicine, come quelle della Svizzera tedesca o della zona storica del Baden, in Germania. La differenza pi\u00f9 importante tra l'alsaziano e queste regioni (soprattutto la seconda) \u00e8 la povert\u00e0 di influssi da parte del tedesco come lingua standard scritta in Alsazia, il che ha permesso la conservazione di parole considerate altrove arcaiche o comunque desuete. L'alsaziano ha inoltre mutuato molti termini dal francese e dallo yiddish."}
{"id": "1423688", "revid": "124123", "url": "https://it.wikipedia.org/wiki?curid=1423688", "title": "Nati nel 915", "text": ""}
{"id": "1423690", "revid": "124123", "url": "https://it.wikipedia.org/wiki?curid=1423690", "title": "Morti nel 922", "text": ""}
{"id": "1423695", "revid": "124123", "url": "https://it.wikipedia.org/wiki?curid=1423695", "title": "Morti nel 923", "text": ""}
{"id": "1423697", "revid": "124123", "url": "https://it.wikipedia.org/wiki?curid=1423697", "title": "Morti nel 924", "text": ""}
{"id": "1423699", "revid": "1043", "url": "https://it.wikipedia.org/wiki?curid=1423699", "title": "Saint Thomas (piccole Antille)", "text": ""}
{"id": "1423700", "revid": "124123", "url": "https://it.wikipedia.org/wiki?curid=1423700", "title": "Morti nel 925", "text": ""}
{"id": "1423702", "revid": "73537", "url": "https://it.wikipedia.org/wiki?curid=1423702", "title": "Ananasso", "text": ""}
{"id": "1423705", "revid": "124123", "url": "https://it.wikipedia.org/wiki?curid=1423705", "title": "Nati nel 928", "text": ""}
{"id": "1423709", "revid": "124123", "url": "https://it.wikipedia.org/wiki?curid=1423709", "title": "Morti nel 931", "text": ""}
{"id": "1423711", "revid": "123435910", "url": "https://it.wikipedia.org/wiki?curid=1423711", "title": "Roberto Guicciardini", "text": "Biografia.\n, Guicciardini \u00e8 regista di opera e di prosa. Appartiene a una delle pi\u00f9 antiche e prestigiose famiglie fiorentine ed \u00e8 diretto discendente di Francesco Guicciardini.\nTra le sue ultime regie teatrali figurano \"Enrico IV\" di Luigi Pirandello, \"Pigmalione\" di George Bernard Shaw, \"Romolo il Grande\" di Friedrich D\u00fcrrenmatt, \"Tito Andronico\" (con Mariano Rigillo) e \"Otello\", (con Sebastiano Lo Monaco e Massimiliano Vado), di William Shakespeare. Nel 2008 mette in scena, in prima italiana, per la tradizionale rassegna del dramma sacro di San Miniato, \"Bariona o il figlio del tuono\" di Jean-Paul Sartre (sempre con Sebastiano Lo Monaco e Massimiliano Vado).\nTra le opere liriche per le quali ha curato la regia, spiccano \"Dafni\" di Giuseppe Mul\u00e8 nel 1991 e \"Der Traumgorge\" di Alexander von Zemlinsky nel 1995.\nNel 1969 \u00e8 tra i fondatori della compagnia Gruppo della Rocca, con la quale ha messo in scena spettacoli come \"Perel\u00e0 uomo di fumo\" da \"Il codice di Perel\u00e0\" di Aldo Palazzeschi e \"Candido\" da Voltaire.\nHa lavorato anche per la radio e la televisione e ha diretto il Teatro Biondo Stabile di Palermo dal 1992 al 1998."}
{"id": "1423719", "revid": "36426", "url": "https://it.wikipedia.org/wiki?curid=1423719", "title": "Pietro Alessio Chini", "text": "Pietro Alessio Chini dipinse il \"Battesimo di Cristo\", sulla volta centrale della Chiesa di San Giovanni Maggiore, vicina a Panicaglia ed altre decorazioni, formate da un festone vegetale dorato con finte mensole prospettiche.\nIl pittore decor\u00f2 anche l'interno della Villa Pecori Giraldi, insieme a Pio Chini, suo figlio e ad Angiolino Romagnoli. La villa, appartenuta ai Conti Pecori fino dal 1748, fu ereditata nel 1980 dal comune di Borgo San Lorenzo, che ne ha fatto il Museo della Manifattura Chini . "}
{"id": "1423723", "revid": "1776051", "url": "https://it.wikipedia.org/wiki?curid=1423723", "title": "Wicked Sensation", "text": "Wicked Sensation \u00e8 il primo album in studio del gruppo musicale statunitense Lynch Mob, pubblicato nell'ottobre del 1990 dalla Elektra Records.\nIl disco.\nL'album risente della vena heavy metal del chitarrista George Lynch e presenta un suono molto pi\u00f9 grezzo e tagliente rispetto ai precedenti lavori molto pi\u00f9 melodici dei Dokken. Il disco ottenne discreto successo e raggiunse la 46\u00aa posizione nelle classifiche."}
{"id": "1423728", "revid": "124123", "url": "https://it.wikipedia.org/wiki?curid=1423728", "title": "Morti nel 961", "text": ""}
{"id": "1423736", "revid": "124123", "url": "https://it.wikipedia.org/wiki?curid=1423736", "title": "Morti nel 972", "text": ""}
{"id": "1423738", "revid": "124123", "url": "https://it.wikipedia.org/wiki?curid=1423738", "title": "Morti nel 973", "text": ""}
{"id": "1423740", "revid": "124123", "url": "https://it.wikipedia.org/wiki?curid=1423740", "title": "Nati nel 976", "text": ""}
{"id": "1423753", "revid": "124123", "url": "https://it.wikipedia.org/wiki?curid=1423753", "title": "Nati nel 983", "text": ""}
{"id": "1423762", "revid": "2197462", "url": "https://it.wikipedia.org/wiki?curid=1423762", "title": "Annalisa Spiezie", "text": "Biografia.\nEsord\u00ec in un programma televisivo nel 1986 a Telemontecarlo, attuale LA7, conducendone anche il telegiornale nell'edizione delle 13:30. Arriva al \"TG5\" per condurre, da marzo del 1995, la nuova edizione di Mezzasera, e poi dal 1996 l'edizione delle 20:00, divenendo una delle anchorwoman della testata. Quando non conduceva il telegiornale di Canale 5 faceva spesso dei servizi esterni. L'11 ottobre 2007 passa al telegiornale di Italia 1 Studio Aperto nella carica di vice direttore della testata giornalistica. Nel 2009 ha fatto da testimonial per lo spot contro la sclerosi multipla \"La gardenia dell'AISM\" andato in onda la prima settimana di marzo del 2009 in occasione della festa delle donne. Dal 2010 \u00e8 vicedirettrice di News Mediaset.\nHa inaugurato nel novembre 2011 le trasmissioni ufficiali del nuovo canale all news Mediaset \"TGcom24\" dove ha anche condotto lo speciale sulle Elezioni presidenziali negli Stati Uniti del 2012.\nVita privata.\n\u00c8 sposata e ha una figlia, Carolina, nata nel 1996."}
{"id": "1423763", "revid": "124123", "url": "https://it.wikipedia.org/wiki?curid=1423763", "title": "Nati nel 995", "text": ""}
{"id": "1423770", "revid": "2136", "url": "https://it.wikipedia.org/wiki?curid=1423770", "title": "Sergio Giardo", "text": "Dopo aver lavorato nel settore della pubblicit\u00e0 dal 1986 al 1994, \u00e8 entrato a far parte dello staff di disegnatori della Sergio Bonelli Editore per la testata Zona X. Per Zona X ha disegnato le miniserie Legione stellare e La Stirpe di Elan, scritte da Federico Memola.\nDopo la chiusura di Zona X \u00e8 passato alla serie Jonathan Steele, sempre ideata da Memola. Ha anche disegnato un episodio di Legs Weaver su testi di Stefano Piani. Nel 2004 \u00e8 entrato nello staff di Martin Myst\u00e8re, disegnando una storia per l'Almanacco del Mistero e sette episodi per lo spin-off \"Storie da Altrove\". Nel 2009 ha inchiostrato le matite di Matteo Resinanti per il numero 215 di Nathan Never e nel 2010 ha illustrato, su testi di Antonio Serra, un episodio della miniserie bonelliana Greystorm.\nEsordisce su \"Nathan Never\" con il n\u00b0246 del novembre 2011, facente parte della lunga saga della guerra dei mondi, su testi di Stefano Vietti. Dal n\u00b0250 di Nathan Never del marzo 2012 diventa il copertinista ufficiale degli albi della serie regolare.\n\u00c8 docente presso la Scuola Internazionale di Comics di Torino.\nHa lavorato per l'animazione, collaborando come character designer con The Animation Band per le serie televisive \"Farhat - Il principe del deserto\" e \"Sandokan III - Le due tigri\".\nNel 2015 ha pubblicato con Plesio Editore un romanzo di fantascienza dal titolo Roy Rocket - oltre l'infinito.\nNell'aprile del 2019 il cargo Cygnus ha portato sulla Stazione Spaziale Internazionale la copertina realizzata per un volume speciale di Nathan Never edito dalla Sergio Bonelli in collaborazione con l'Agenzia Spaziale Italiana e la European Space Agency."}
{"id": "1423772", "revid": "287204", "url": "https://it.wikipedia.org/wiki?curid=1423772", "title": "Simone Pignoni", "text": "Biografia.\nSimone Pignoni dipinse la \"Vergine e san Michele\" (1671) nella basilica della Santissima Annunziata, \"San Luigi che fornisce un banchetto per il povero\" (1682), nella chiesa di Santa Felicita a Firenze, commissionata dal conte Luigi Gucciardini; \"San Carlo Borromeo e santa Maria Maddalena dei Pazzi\". \nA Simone Pignoni sono stati attribuiti i dipinti: la \"Penitente Maddalena\", \"Santa Lucia\", \"Crocefissione fra san Girolamo e sant'Antonio Abate\", \"Maddalena\", \"Madonna col Bambino e santi\", eseguito intorno al 1670 e situato nella chiesa di San Lorenzo a Montalbiolo, \"Sant'Agata guarita da san Pietro\" (che si trova nel Museo civico di Trieste).\nNella chiesa di San Bartolomeo a Monte Oliveto si trova una sua opera, \"Madonna che appare al beato Bernardo Tolomei\"; su un altare dell'oratorio della Compagnia del Sacramento di Castelfranco di Sopra c'\u00e8 la tela con \"San Giuseppe, santa Lucia e angeli\", datata 1675; nel convento delle Celle a Cortona, \"Madonna che offre il Bambino a san Felice da Cantalice\" ; nella chiesa di San Biagio a Casale c'\u00e8 la tela con la \"Madonna, il Bambino e i santi Rocco e Lucia\". Nel Museo del Tesoro dell'Impruneta \u00e8 esposto il \"Reliquiario di san Sisto\", realizzato da Simone Pignoni nel 1614.\nIl Museo di Santa Verdiana ospita un suo quadro, \"Elemosina di san Tommaso da Villanova\" .\nAltri dipinti dell'artista sono: \"Santa Cecilia\", \"David e Abigail\", \"Ester ed Assuero\", \" Rinaldo e Armida\", le \"Figlie di Pelia ingannate da Medea\", la \"Morte di santa Petronilla\".\nTra i suoi allievi si annoverano Francesco Botti e Giovanni Camillo Ciabilli."}
{"id": "1423774", "revid": "287204", "url": "https://it.wikipedia.org/wiki?curid=1423774", "title": "Valentia", "text": ""}
{"id": "1423775", "revid": "543975", "url": "https://it.wikipedia.org/wiki?curid=1423775", "title": "Episodi di Dirt (prima stagione)", "text": "La prima stagione della serie televisiva Dirt \u00e8 stata trasmessa negli Stati Uniti per la prima volta dall'emittente FX dal 2 gennaio al 27 marzo 2007.\nIn Italia, \u00e8 stata trasmessa in prima visione dal 14 ottobre 2007 al 5 gennaio 2008 su LA7. E sul canale satellitare Fox Life dal 23 novembre 2007 al 15 febbraio 2008."}
{"id": "1423778", "revid": "1728", "url": "https://it.wikipedia.org/wiki?curid=1423778", "title": "Saguntum", "text": ""}
{"id": "1423781", "revid": "125230902", "url": "https://it.wikipedia.org/wiki?curid=1423781", "title": "Street Spirit (Fade Out)", "text": "Street Spirit (Fade Out) (comunemente nota anche come Street Spirit) \u00e8 un singolo della band inglese dei Radiohead. Si tratta dell'ultimo singolo tratto dall'album \"The Bends\", secondo lavoro della band di Oxford. \u00c8 anche l'ultima traccia dell'album.\nQuesto singolo \u00e8 stato particolarmente acclamato per l'alta qualit\u00e0 (e la conseguente popolarit\u00e0) delle sue B-sides. \"Talk Show Host\", in particolare, \u00e8 nota per la comparsa nella colonna sonora del film del 1996 di Baz Luhrmann \"Romeo + Giulietta di William Shakespeare\".\nIl cantante Thom Yorke ha dichiarato che il singolo \u00e8 stato ispirato dal libro \"La via della fame\" dello scrittore nigeriano Ben Okri, e che la musica \u00e8 stata concepita da Ed O'Brien e Jonny Greenwood.\nCuriosit\u00e0.\nLa band inglese The Darkness ha eseguito una versione heavy metal del brano, inclusa tra le tracce dell'album Hot Cakes.\nNel 2010, il cantautore inglese Peter Gabriel ha inciso una versione orchestrale della canzone nel suo album Scratch My Back.\nInizialmente la canzone da cui deriva il titolo del singolo \"Street Spirit (Fade Out)\" aveva come titolo provvisorio \"Three Headed Street Spirit\" ed inoltre si possono trovare versioni live di questa canzone risalenti alla fine del 1993 cio\u00e8 nel tour del primo album \"Pablo Honey\"."}
{"id": "1423788", "revid": "767487", "url": "https://it.wikipedia.org/wiki?curid=1423788", "title": "Ceutroni", "text": "I Ceutroni (in latino \"Ceutrones\" o \"Centrones\") furono un piccolo popolo celtico stanziato sulle Alpi, precisamente nelle valli dell'Is\u00e8re e dell'Arc, in media e bassa Tarantasia, bassa Moriana e Faucigny. In seguito fecero parte della \"provincia Alpium Graiarum et Poeninarum\". Gaio Giulio Cesare li menziona una sola volta nel \"De bello Gallico\".\nUn altro popolo chiamato \"Centrones\", ma stanziato nella Gallia Belgica, viene ricordato da Cesare nel V libro della sua opera."}
{"id": "1423789", "revid": "118981", "url": "https://it.wikipedia.org/wiki?curid=1423789", "title": "Graioceli", "text": "I Graioceli erano un piccolo popolo celtico originario dell'attuale Moriana e stanziato sulle Alpi, precisamente nel territorio delle Valli di Lanzo e nella regione del colle del Moncenisio che diedero il nome alla sezione alpina delle Alpi Graie. L'attuale citt\u00e0 di Chorges ricorda il nome di questo popolo e quello della sua capitale, Caturigomago, mentre quella di Embrun riporta alla memoria il capoluogo dell'epoca romana Eburoduno. Gaio Giulio Cesare li menziona una sola volta nel \"De bello Gallico\".\nCome mostra chiaramente il nome, da questa trib\u00f9 prende il nome dalla sezione alpina delle Alpi Graie."}
{"id": "1423796", "revid": "1442080", "url": "https://it.wikipedia.org/wiki?curid=1423796", "title": "Caturigi", "text": "I Caturigi (in latino \"Caturiges\") furono un piccolo popolo celtico stanziato sulle Alpi, precisamente nella valle dell'alta Durance, nelle Alpi Cozie.\nGaio Giulio Cesare li menziona una sola volta nel \"De bello Gallico\".\nI Caturigi vennero sottomessi a Roma nel contesto delle campagne di conquista di Augusto di Rezia e arco alpino, condotte dai suoi generali Druso maggiore e Tiberio (il futuro imperatore) contro i popoli alpini tra il 16 e il 15 a.C. Sono ricordati tra i popoli alpini che rispondevano a Cozio nell'iscrizione dedicatoria dell'Arco di Augusto a Susa.\nIl nome dei Caturigi \u00e8 ricordato anche insieme a quello di numerose altre trib\u00f9 alpine vinte da Ottaviano Augusto nell'iscrizione presente sul Trofeo delle Alpi (\"Tropaeum Alpium\"), monumento romano eretto nel 7-6 a.C. per celebrare la sottomissione delle popolazioni alpine e situato presso la citt\u00e0 francese di La Turbie:"}
{"id": "1423797", "revid": "112663832", "url": "https://it.wikipedia.org/wiki?curid=1423797", "title": "Keirin", "text": "Il keirin \u00e8 una specialit\u00e0 del ciclismo su pista nata in Giappone nel 1948. \u00c8 una gara di velocit\u00e0 altamente spettacolare. I corridori, in genere da quattro a otto, percorrono alcuni giri di pista alla ruota di una motocicletta, il \"derny\", che aumenta gradualmente la velocit\u00e0; quando questa si sposta, a 600/700 metri dal traguardo, i ciclisti disputano lo sprint.\nSvolgimento delle gare.\nUna gara di keirin copre la lunghezza di due chilometri, vale a dire 8 giri per le piste da 250 metri, 6 per quelle da 333,33 metri e 5 per quelle da 400. I partecipanti, da 6 a 9, partono da fermi, affiancati secondo sorteggio lungo la linea rossa di centro pista, con il numero 1 in corrispondenza della linea dei velocisti, e la corsia degli sprinter vuota; si mettono quindi in scia di una motocicletta chiamata derny, che funge da battistrada, la quale transita lanciata a 30 chilometri all'ora (25 per donne Elite e juniores) sulla linea di partenza, la gi\u00e0 citata linea rossa di centro pista.\nIl corridore numero 1 ha l'obbligo di mettersi in scia al derny almeno per il primo giro, se nessun altro prende volontariamente il suo posto. Se nessuno prende la scia del derny il giudice ferma la gara per ripeterla e il numero 1 non vi parteciper\u00e0, sostituito nel ruolo di primo a ruota dal numero 2. I corridori non possono superare il derny: i ciclisti che superino con la ruota anteriore la parte pi\u00f9 arretrata della motocicletta quando questa non \u00e8 ancora uscita dalla pista, sono squalificati.\nLa velocit\u00e0 del derny aumenta gradualmente fino ai 50 chilometri all'ora (45 per donne Elite e Juniores); a 600-700 metri dalla linea d'arrivo \u2013 a 2,5 giri dall'arrivo per le piste da 250 metri, a 2 giri per quelle da 333,33 metri e a 1,5 per quelle da 400 metri \u2013 il derny si sposta e viene lanciata la volata. I corridori sono liberi di contendersi tutte le posizioni fino alla volata finale, rispettando comunque le regole delle prove di velocit\u00e0.\nStoria.\nIl keirin nacque nel 1948 in Giappone e acquis\u00ec presto una grande diffusione come evento legato alle scommesse, movimentando anche un forte giro di interessi economici. Anche per questa ragione l'Associazione giapponese del keirin, nata nel 1957, ha fissato standard molto severi affinch\u00e9 i contendenti non potessero trarre dai materiali usati alcun vantaggio rispetto ai rivali. I materiali per il circuito giapponese del keirin ancor oggi devono essere approvati e marchiati NJS, sigla dell'associazione ciclistica giapponese.\nIl keirin \u00e8 entrato nel programma dei mondiali di ciclismo su pista nel 1980 e dal 2000 in quello dei Giochi olimpici, sollevando per\u00f2 negli anni successivi qualche perplessit\u00e0 sulle motivazioni della scelta. Secondo un'inchiesta del 2008 della BBC, il keirin sarebbe entrato fra le specialit\u00e0 dei Giochi grazie al denaro: i dirigenti del ciclismo giapponese, a met\u00e0 degli anni novanta, avrebbero offerto due milioni di dollari (secondo altre fonti, il doppio) all'Unione Ciclistica Internazionale perch\u00e9 la specialit\u00e0 diventasse olimpica. Avrebbero seguito la trattativa Ray Godkin e Ian Emerson, e l'allora presidente dell'Associazione giapponese del keirin, Soshue Hanaoka. Nel 1992, peraltro, l'UCI era stata sul punto di cancellare il keirin dai mondiali: anche in questo caso sarebbe intervenuto, sempre secondo la BBC, il denaro giapponese, 500\u00a0mila dollari.\nSolo una volta un giapponese ha vinto il campionato mondiale, probabilmente anche per il fatto che il circuito nazionale \u00e8 molto pi\u00f9 redditizio delle competizioni a livello planetario. Tuttavia, un grande campione giapponese del keirin, Koichi Nakano, seppe imporsi anche nella velocit\u00e0 conquistando il record imbattuto di 10 titoli mondiali consecutivi fra il 1977 e il 1986."}
{"id": "1423808", "revid": "767487", "url": "https://it.wikipedia.org/wiki?curid=1423808", "title": "Davana Medina", "text": "Ha vinto per tre volte consecutive (2003, 2004 e 2005) l'edizione del Figure Olympia. Nel 2006 e 2007 non ha partecipato."}
{"id": "1423809", "revid": "118981", "url": "https://it.wikipedia.org/wiki?curid=1423809", "title": "Voconzi", "text": "I Voconzi (in latino: \"Vocontii\") erano un popolo Ligure o Celto-Ligure, dell\u2019area che sarebbe poi diventata la provincia romana della Gallia Narbonense, precisamente stanziato fra il Rodano e i bassi corsi dei fiumi Is\u00e8re e Durance. Erano stati sottomessi da Roma nel 124-125 a.C. dai consoli Marco Fulvio Flacco (125 a.C.) e Gaio Sesto Calvino (124 a.C.).\nSono menzionati da Gaio Giulio Cesare nel I libro del \"De bello Gallico\". Strabone li localizza in profonde valli delle Alpi, dicendo che, al contrario dei Liguri o degli Allobrogi confinanti, avevano un governo autonomo che non sottostava ad un governatore romano."}
{"id": "1423815", "revid": "1305772", "url": "https://it.wikipedia.org/wiki?curid=1423815", "title": "Giochi olimpici di Londra", "text": "L'espressione Giochi olimpici di Londra pu\u00f2 essere riferita a quattro diverse edizioni dei Giochi olimpici estivi ospitate dalla citt\u00e0 di Londra, nel Regno Unito:"}
{"id": "1423818", "revid": "500451", "url": "https://it.wikipedia.org/wiki?curid=1423818", "title": "Segusiavi", "text": "I Segusiavi erano un popolo celtico cliente della trib\u00f9 degli Edui di cui parla Gaio Giulio Cesare nel I libro del \"De bello Gallico\". Era stanziato a ovest del Rodano, presso il basso corso della Saona e a est dell'alto corso della Loira."}
{"id": "1423819", "revid": "78273", "url": "https://it.wikipedia.org/wiki?curid=1423819", "title": "Olimpiadi di Monaco", "text": ""}
{"id": "1423820", "revid": "78273", "url": "https://it.wikipedia.org/wiki?curid=1423820", "title": "Olimpiadi di Montreal", "text": ""}
{"id": "1423823", "revid": "78273", "url": "https://it.wikipedia.org/wiki?curid=1423823", "title": "Olimpiadi di Mosca", "text": ""}
{"id": "1423826", "revid": "115751", "url": "https://it.wikipedia.org/wiki?curid=1423826", "title": "Olimpiadi di Los Angeles", "text": ""}
{"id": "1423829", "revid": "767487", "url": "https://it.wikipedia.org/wiki?curid=1423829", "title": "Doomsday - Il giorno del giudizio", "text": "Doomsday - Il giorno del giudizio (\"Doomsday\") \u00e8 un film del 2008 scritto e diretto da Neil Marshall. \u00c8 un film horror fantascientifico su soggetto e sceneggiatura dello stesso regista Marshall.\nTrama.\nNella Gran Bretagna del 2008 si diffonde un virus dalla Scozia che decima quasi la totalit\u00e0 della popolazione coinvolta. Per l'assenza totale di vaccini e contromisure, il governo inglese ordina l'isolamento geografico delle aree contagiate dal terribile virus (soprannominato \"Reaper\", Mietitore) attraverso muri e sorveglianza armata lungo il percorso del Vallo di Adriano. La decisione provoca lo sdegno del mondo al Regno Unito che viene attaccato ed isolato politicamente.\nNel 2035, ventisette anni dopo lo scoppio dell'epidemia in Scozia, alcuni casi di \"Reaper\" si verificano a Londra; la necessit\u00e0 di trovare un possibile portatore sano spinge ad inviare un team di soldati in Scozia. Sfruttando mezzi blindati ed equipaggiamento da guerra, i militari perquisiscono un edificio dove uno scienziato effettuava studi sulla malattia, ma vengono attaccati da gruppi di sopravvissuti. Il maggiore Sinclair, a capo del team, viene catturata ma riesce a evadere, imbattendosi nella sorella del capo dei ribelli, Sol, figlia dello scienziato che la squadra stava cercando.\nDurante la fuga, il gruppo viene catturato proprio dai guerrieri dello scienziato; dopo rocambolesche avventure, alcuni membri della squadra riescono a fuggire in un tunnel, dove trovano un cellulare e una nuova Bentley, con cui si danno alla fuga, venendo allo stesso tempo intercettati. Dopo uno scontro finale con la banda di Sol, in cui questi ha la peggio, gli scampati vengono finalmente raggiunti da un elicottero, dove la figlia dello scienziato, che \u00e8 risultata immune al virus, viene trasportata via per sfruttare il suo sangue come antidoto.\nProduzione.\nIl regista Neil Marshall una volta risiedeva vicino alle rovine del vallo di Adriano, la fortificazione romana in Inghilterra costruita per difendersi dagli attacchi degli abitanti della Scozia (scoti). Iniziando a considerare l'idea di un confine tra Inghilterra e Scozia come unica figura geografica plausibile nella quale inserire la costruzione di un Muro di separazione credibile a livello narrativo (es. sarebbe stato impossibile fare ci\u00f2 tra la linea di confine di Canada e Stati Uniti). Inoltre, la Scozia \u00e8 patria di numerosi castelli e fortezze, cosa che ha contribuito fortemente a indicarla come ambientazione nella concezione di Marshall.\nNel 2003, il regista inizi\u00f2 seriamente a concepire una storia sulla ricostruzione del Muro, non pi\u00f9 come mezzo di contrasto a un nemico umano ma a un virus letale; inserendogli elementi medievali e futuristici:\nSe alcuni possono aver comparato \"Doomsday\" a film catastrofici sull'impostazione del virus letale come \"28 giorni dopo\" e \"28 settimane dopo\", invece, il prodotto di Marshall, differisce da essi per via della storia alla base: non viene presentato un virus che infetta le persone rendendole una sorta di zombi senzienti, ma una specie di peste che decima letteralmente la popolazione portando i pochi sopravvissuti a tornare a vivere in una societ\u00e0 poco pi\u00f9 che primitiva. Per rendere l'idea di primitivo, Marshall ha ricercato elementi delle comunit\u00e0 isolate che vivono allo stesso modo studiando le loro caratteristiche, sacrifici, tatuaggi tribali. Sebbene i sopravvissuti siano rappresentati come persone brutali, il regista ha spiegato d'aver mescolato \"\"tonalit\u00e0 di grigio\" in modo da rendere l'idea di una manipolazione governativa delle loro menti dietro certi atteggiamenti.\nMarshall ha spiegato che \"Doomsday\" \u00e8 stato concepito come tributo a tutti quei film post apocalittici degli anni '70 e '80:\nI film che il regista ha citato come chiaramente influenti sono particolarmente datati del periodo fantascientifico post apocalittico anni '70-'80, ma sono compresi nella lista di riferimenti anche film di genere diverso, di epoche diverse: \"Zulu\" (1964), ' (1970), ' (1971), \"Un ragazzo, un cane, due inseparabili amici\" noto anche come \"Apocalypse 2024\" (1975), \"I guerrieri della notte\" (1979), \"Interceptor\" (1979), \"Interceptor - Il guerriero della strada\" (1981), ' (1981), \"Excalibur\" (1981), \"Metalstorm\" (1983), \"La leggenda del re pescatore\" (1991), \"Waterworld\" (1995), \"Il gladiatore\" (2000) e \"I figli degli uomini\" (2006).\nLa Rogue Pictures incaric\u00f2 Marshall della regia di \"Doomsday\" nell'ottobre 2005. A poco pi\u00f9 di anno di distanza, nel novembre 2006, l'attrice Rhona Mitra fu provinata e confermata per il ruolo di protagonista. \nCon un budget di 17 mln $, Marshall si dedica a un film il cui costo \u00e8 tre volte superiore a quello dei suoi precedenti prodotti sommati, \"Dog Soldiers\" (2002) e \"The Descent\" (2005), lavorando per la prima volta a una pellicola su ampia scala con \"migliaia di comparse, complesse sequenze d'azione, esplosioni e inseguimenti automobilistici\", contrariamente ai suoi abituali lavori a basso costo e con ambientazioni limitate.\nLa lavorazione \u00e8 iniziata nel febbraio 2007 in Sud Africa, e vi \u00e8 proseguita essenzialmente per motivi economici, avendo un costo di 1/3 rispetto al Regno Unito. Le riprese hanno coperto un arco di 66 giorni, dei quali 56 in Sud Africa e i restanti in Scozia.\nIn Scozia, le riprese di seconda unit\u00e0 hanno coinvolto parti della citt\u00e0 di Glasgow, incluso Haghill e il Blackness Castle nel West Lothian, quest'ultimo scelto in quanto alla troupe era stato negato il consenso a girare al Doune Castle. L'intero ciclo delle riprese scozzesi ha coinvolto migliaia di comparse per la realizzazione di una serie di complesse scene di lotta, azione e scenari pirotecnici. Al fine di rimanere il pi\u00f9 possibile entro i costi stabiliti per la produzione, Marshall ha preferito ridurre al minimo l'uso della grafica computerizzata per attenersi al \"cinema della vecchia scuola\"\". Nonostante queste precauzioni, numerose scene sono state eliminate in montaggio o tagliate dal copione finale per evitare lo sbordamento, compresa una sequenza di attacchi aerei a un castello medievale.\nDopo aver lavorato con Marshall in \"Dog Soldiers\" e \"The Descent\", Simon Bowles torna come scenografo. Paul Hyett, specialista del trucco prostetico e facciale, che aveva collaborato anche in \"The Descent\", ha contribuito alla produzione ricercando il trucco giusto da collaudare per rappresentare le vittime del virus Reaper, anche studiando effetti di malattie sessualmente trasmissibili.\nPromozione.\nAll'edizione 2007 del Comic-Con di San Diego, il film \u00e8 stato oggetto di una sezione promozionale comprendente di trailer, locandine e visione di scene escluse dal montaggio finale.\nDistribuzione.\nPer la sua corsa cinematografica, il film era originariamente destinato ad essere distribuito da Focus Features sotto Rogue Pictures, ma all'inizio del 2008 la compagnia trasfer\u00ec \"Doomsday\" e altri titoli agli Universal Studios per una migliore uscita internazionale su larga scala e una pi\u00f9 ampia commercializzazione.\nIl film \u00e8 uscito nei cinema di Canada e Stati Uniti il 14 marzo 2008 in 1.936 sale cinematografiche.\nIn Italia il film \u00e8 uscito il 29 agosto 2008 e distribuito dalla Medusa Film ed \u00e8 stato vietato ai minori di 18 anni per le scene splatter.\nAccoglienza.\nIncassi.\nNel primo fine settimana ha incassato 4.926.565 \u00a3, aprendo al settimo posto, in quella che il sito \"Box Office Mojo\" ha definito una \"apertura non riuscita\". Alla fine di un breve corsa nordamericana durata solamente 28 giorni, il film ha incassato nei due Paesi un totale di 11.008.770 $..\nComplessivamente ha incassato 22.211.426 $."}
{"id": "1423830", "revid": "78273", "url": "https://it.wikipedia.org/wiki?curid=1423830", "title": "Olimpiadi di Citt\u00e0 del Messico", "text": ""}
{"id": "1423831", "revid": "115751", "url": "https://it.wikipedia.org/wiki?curid=1423831", "title": "Olimpiadi di Tokyo", "text": ""}
{"id": "1423834", "revid": "64329", "url": "https://it.wikipedia.org/wiki?curid=1423834", "title": "Olimpiadi di Roma", "text": ""}
{"id": "1423836", "revid": "114824708", "url": "https://it.wikipedia.org/wiki?curid=1423836", "title": "Verbale (testo)", "text": "Il verbale (dal latino: \"verba\", cio\u00e8 parole), o minuta (per minuta si intende una prima stesura provvisoria, che necessita di correzione), \u00e8 un testo scritto che registra quanto detto durante una riunione o un'assemblea.\nIl verbale \u00e8 redatto da una persona presente incaricata: il segretario. Il segretario quindi, insieme al presidente, saranno gli unici firmatari del verbale.\nIl verbale contiene alcuni elementi: \nSalvo il caso di una registrazione audio o video dell'intera seduta, il verbale \u00e8 quindi sempre un'interpretazione pi\u00f9 o meno sintetica dei fatti e degli interventi pronunciati.\nIl verbale va compilato letto, e approvato dai presenti prima della conclusione della riunione. Tuttavia negli organismi relativamente stabili e che si riuniscono periodicamente, tale lavoro \u00e8 sviluppato dal segretario (di concerto col presidente), in tempi successivi. Ci\u00f2 anche a motivo della difficolt\u00e0 di un'adeguata verbalizzazione seduta stante. Una volta che segretario e presidente si sono accordati sui contenuti del verbale, esso \u00e8 pronto per essere letto e sottoposto all'approvazione nella seduta successiva a quella verbalizzata.\nDopo che segretario e presidente abbiano apposto la loro firma sul verbale esso \u00e8 da ritenersi un atto concluso, per modificare il quale \u00e8 necessario fare ricorso. L'approvazione del verbale (seduta stante o in una successiva), da parte dell'organismo assembleare, serve quindi a ridurre la probabilit\u00e0 dell'avvio di procedure di ricorso. In caso di assenza della persona incaricata questa viene sostituita da un altro incaricato e non dovr\u00e0 mai pi\u00f9 recuperare la redazione della Minuta."}
{"id": "1423840", "revid": "1123126", "url": "https://it.wikipedia.org/wiki?curid=1423840", "title": "Bivona (Vibo Valentia)", "text": "Bivona \u00e8 una frazione di circa 1.500 abitanti di Vibo Valentia, comune italiano capoluogo di provincia in Calabria.\nStoria.\nAntica sede del porto di Agatocle del quale vi sono stati alcuni rinvenimenti sui fondali marini, possiede un castello costruito a difesa dell'antico porto. L'antica Vibona era sede della diocesi di Vibona (Dioecesis Vibonensis),che secondo una tradizione leggendaria, sarebbe stata fondata in seguito alla predicazione dell'apostolo Pietro; \u00e8 invece documentato il passaggio di San Paolo nella citt\u00e0, nel suo viaggio verso Roma. Non esiste un elenco esauriente dei vescovi di Vibona (nome con cui la citt\u00e0 era conosciuta dopo la caduta dell'impero romano). Primo vescovo conosciuto \u00e8 Romano, che partecipa al concilio di Calcedonia del 451; mentre l'ultimo noto \u00e8 Stefano, presenta al secondo concilio di Nicea nel 787. La diocesi, di rito greco, era suffraganea dell'arcidiocesi di Reggio Calabria.\nDopo la caduta dell'impero romano, la citt\u00e0 sub\u00ec varie devastazioni ad opera dei Goti e dei Vandali; fu poi conquistata dai Longobardi, prima che Belisario la riconquistasse nel 536 per l'impero bizantino.\nDue vescovi vibonesi sono presenti nell'epistolario gregoriano: il primo \u00e8 il vescovo Rufino, incaricato nel 595 di scegliere tra il clero di Massa Nicoterana (odierna Nicotera) un sacerdote degno di sostituire temporaneamente il vescovo, all'epoca penitente per certe sue mancanze; il secondo \u00e8 il vescovo Venerio che, grazie alla stima papale di cui godeva, fu incaricato dal pontefice, nel 595, di sorvegliare una spedizione di legname dal Bruzio a Roma, necessaria alla costruzione di due basiliche, successivamente, nel 599, investig\u00f2 (sempre su incarico di Gregorio I e insieme ad altri vescovi della regione) sulla lite sorta tra il vescovo di Reggio e il clero e nel 600 fu inviato a Tauriana per vegliare sull'elezione del nuovo presule della diocesi.[1]\nIl successivo vescovo di cui abbiamo notizia \u00e8 Papinio il quale partecip\u00f2 a Roma, insieme ad altri otto presuli bruzi, al Concilio Lateranense del 649 che condann\u00f2 l'eresia monotelista.[1]\nLa citt\u00e0, nell'alto medioevo, fu saccheggiata pi\u00f9 volte dai Saraceni, nell'850, nel 915 ed infine nel 983, quando fu distrutta completamente.\nDopo che la Calabria venne conquistata dai Normanni, attorno al 1080 la diocesi di Vibona, ormai vacante da tempo, fu soppressa ed il suo territorio, assieme a quello della diocesi di Tauriano, ugualmente soppressa, fu incorporato in quello della nuova diocesi di Mileto, fondata da Ruggero I d'Altavilla e capitale del suo regno. Le aggregazioni di Vibona e Tauriano alla sede di Mileto furono convalidate da papa Urbano II nel 1093 con la bolla Potestas ligandi.\nMarco Tullio Cicerone sost\u00f2 a Vibona nel 71 a.C., nel 58 a.C. e nel 44 a.C. La fonte storica di queste soste \u00e8 lo stesso Cicerone, che ne d\u00e0 dettagliate notizie nelle Lettere e nelle Verrine.\nNel 71 a.C. sost\u00f2 a Vibo durante il suo viaggio verso la Sicilia, dove si rec\u00f2 accompagnato dal cugino Lucio Tullio per raccogliere prove e testimonianze relative al processo contro il pretore Verre. Si ferm\u00f2 alcuni giorni nella citt\u00e0, venendo a conoscenza di numerosi dettagli per l'accusa. La zona costiera di Vibo Valentia, infatti, soffr\u00ec gravi danni a causa delle incursioni piratesche ad opera di gruppi di Italici con cui Verre era connivente. A tal proposito, nel processo Cicerone disse:\n\u00ab Ipsis autem Velentinis ex tam illustri Nobilique Municipio tantis de rebus responsum nullum dedisti, cum esses cum tunica pulla et pallio \u00bb \n\u00ab Ai delegati, poi, di Vibo (ai Valentini) uomini di cos\u00ec illustre e nobile Municipio non desti alcuna risposta su un argomento di tanta importanza, avendo addosso una tunica oscura, dell'umile gente, e il pallio \u00bb\nLa sosta del 58 a.C., presso la villa dell'amico Sicca, \u00e8 documentata invece nella lettera ad Attico: Cicerone, nel marzo dello stesso anno lascia Roma su consiglio dello stesso Attico per sfuggire alla lex Clodia. Nella lettera, scritta nel viaggio tra Capua e Vibo si legge:\n\u00ab Utinam illum diem videam, cum tibi agam gratias, quod me vivere coegisti! Adhuc quidem valde me poenitet. Sed oro, ut ad me Vibonem statim venias, quo ego multis de causis converti iter meum. Sed eo si veneris, de toto itinere ac fuga mea consilium capere potero. Si id non feceris mirabor, sed confido te esse facturum. \u00bb (IT)\n\u00ab Voglia il cielo ch'io veda il giorno in cui mi sia dato di ringraziarti per avermi persuaso a vivere. Fino ad ora certamente non ho che da pentirmene amaramente, ma vorrei pregarti di venire subito a Vibona (Vibo), verso cui, per molte ragioni, ho dovuto mutar cammino. Se verrai, potr\u00f2 prendere una decisione su tutto il viaggio e sul luogo dell'esilio. Se non farai cos\u00ec, rimarr\u00f2 dolorosamente stupito. Ma confido che lo farai. \u00bb\nAlla morte di Cesare, Cicerone viene richiamato a Roma, ma deve di nuovo partire a causa della pericolosa situazione venutasi a creare nello scontro con Antonio. \u00c8 cos\u00ec che nel 44 a.C. sosta nuovamente a Vibo da dove scrive ad Attico:\n\u00ab [..] perveni enim Vibonem ad Siccam [..] Ibi tamquam domi mea scilicet [..] \u00bb (IT)\n\u00ab [..] sono giunto a Vibona presso Sicca [..] qui mi pareva di essere a casa mia [..] \u00bb\nSport.\nNel paese sono presenti due Campetti di Calcio, la piccola squadra di calcio che da anni educa ed allena i giovani delle Marinate \u00e8 la \"Futura Bivona\". Nell'agosto 2007 sulle spiagge di Bivona si \u00e8 svolta una tappa del campionato europeo di beach soccer. vi \u00e8 anche presente una squadra di beach soccer \"Pro Bivona F.C.\" che da anni domina lo scenario calcistico locale.\nMonumenti e luoghi d'interesse.\nIl castello di Bivona.\nIl paesaggio in cui \u00e8 inserito il castello di Bivona \u00e8, oggi fortemente alterato dalla presenza di insediamenti industriali.\nIl castello \u00e8 a pianta regolare con il perimetro esterno lievemente trapezoidale e torri cilindriche prive di scarpa sporgenti agli angoli. I muri di cortina sono dotati di scarpa, sopra la quale si aprono aperture di diverso tipo poste anche ad altezza diversa.\nLe torri si conservano in buono stato eccetto quella Nord quasi del tutto crollata. All'interno si eleva un fabbricato rettangolare a due piani di cui rimangono solo alcune parti. Il rifornimento idrico era forse, in origine, assicurato da cisterne.\nIl castello venne utilizzato per tutto il Quattrocento come struttura fortificata. L'edificio interno fu modificato: nel piano terra vennero aggiunte sul lato brevi aperture pi\u00f9 ampie. Nel Cinquecento il castello di Bivona divenne propriet\u00e0 dei Pignatelli, nuovi feudatari di Monteleone (memorabile \u00e8 la causa intentata da numerosi cittadini con in testa i Baroni Lombardi Satriani di Porto Salvo che fino alla eversione della feudalit\u00e0 contestarono, a ragione, nei pi\u00f9 alti tribunali del Regno il possesso della citt\u00e0 cos\u00ec come del territorio) che lo ristrutturarono per utilizzarlo come fabbrica di zucchero. Presso la torre Est vennero ubicati gli ambienti con le macine per il trappeto.\nDegli ambienti molitori \u00e8 superstite presso la torre solo la saetta verso cui veniva canalizzata l'acqua sulla macina. La decadenza di questa attivit\u00e0 comincia nel decennio del XVII secolo.\nIl castello oggi \u00e8 abbandonato. Nel 1969 \u00e8 stato tamponato il muro di cortina di Sud-Ovest. Nella stessa data \u00e8 stato consolidato l'angolo Sud dell'edificio interno.\nMuseo della tonnara.\nAperto nel 2004 e distrutto dall'alluvione del 03/07/2006, ricostruito contiene alcune testimonianze dell'attivit\u00e0 peschereccia del secolo scorso e precedente come barche e strumenti per l'attivit\u00e0 ittica. Nella struttura inoltre, \u00e8 presente una piccola e antica cappella, dedicata a San Francesco di Paola e Sant'Antonio da Padova.\nEconomia.\nL'economia di Bivona si basa quasi totalmente sul turismo con la presenza di lidi e villaggi vacanze rinomati in ambito territoriale."}
{"id": "1423846", "revid": "1543377", "url": "https://it.wikipedia.org/wiki?curid=1423846", "title": "Bromuro", "text": "Lo ione bromuro (formula chimica Br\u2212) \u00e8 lo ione di bromo con numero di ossidazione \u22121, cio\u00e8 un atomo di bromo carico negativamente con un elettrone. I sali che contengono uno ione di questo tipo vengono detti \"bromuri\". Ha una massa molecolare pari a circa .\nLo ione bromuro \u00e8 presente tipicamente nell'acqua marina con una concentrazione di circa 65 mg/L, che \u00e8 lo 0,2% di tutti i sali disciolti.\nUn indicatore per i bromuri \u00e8 l'aggiunta di acido nitrico e nitrato d'argento: se lo ione \u00e8 presente, si former\u00e0 un denso precipitato, che scomparir\u00e0 con l'aggiunta di ammoniaca concentrata.\nBiologia.\nLo ione bromuro \u00e8 necessario al granulocita eosinofilo, un globulo bianco specializzato nella distruzione dei parassiti multicellulari, che lo usa per generare composti del bromo nocivi per questi parassiti.\nUtilizzo medico.\nVari bromuri, specialmente il bromuro di potassio, e anche derivati dell'urea tra i quali l'acecarbromale, sono stati utilizzati frequentemente come sedativi nel XIX secolo e nei primi anni del XX secolo.\nEpilessia.\nIn particolare Sir Charles Locock verso la met\u00e0 del XIX secolo speriment\u00f2 il bromuro di potassio su 14 donne affette da epilessia: i risultati furono molto buoni e da allora venne largamente usato come antiepilettico, fino a quando non fu sostituito dal fenobarbital.\nGastroenterologia.\nIl pinaverio bromuro viene utilizzato nei disordini motori dell'apparato digerente, come le discinesie esofagee e biliari, la sindrome del colon irritabile e le altre colonpatie funzionali.\nPneumologia.\nVi sono anche composti ad uso topico, come l'ipratropio bromuro, utilizzati contro l'asma e la broncopneumopatia cronica ostruttiva. In questo caso viene nebulizzato o somministrato in forma di aerosol; la sostanza fondamentale \u00e8 costituita dall'atropina."}
{"id": "1423848", "revid": "88740", "url": "https://it.wikipedia.org/wiki?curid=1423848", "title": "Bacino Polo Sud-Aitken", "text": "Il bacino Polo Sud-Aitken (abbr. SPA) \u00e8 un enorme cratere meteoritico di circa 2500\u00a0km di diametro sulla faccia nascosta della Luna, l'emisfero perennemente opposto alla Terra, a sud dell'equatore. \nIl bacino non presenta un bordo facilmente riconoscibile su immagini fotografiche, per avere un'idea della sua posizione si pu\u00f2 immaginarlo occupare un cerchio che ha come diametro il tratto che va dal cratere Aitken al Polo Sud lunare, \u00e8 da questo espediente che deriva il nome \"Polo Sud-Aitken\". Tuttavia si nota che la superficie lunare ha una concentrazione di laghi di basalto in corrispondenza del bacino e ci\u00f2 aiuta a localizzarlo. \nIl cratere \u00e8 invisibile dalla Terra perch\u00e9 si estende quasi completamente nella faccia nascosta della Luna, fa eccezione il margine meridionale del bacino che \u00e8 osservabile con un telescopio sul bordo del disco selenico in prossimit\u00e0 del polo sud lunare, sotto forma di una grande catena montuosa chiamata non ufficialmente Leibnitz. \nIl bacino SPA \u00e8 il maggiore cratere d'impatto sulla Luna e tra i pi\u00f9 grandi nel Sistema Solare, l'unico bacino d'impatto paragonabile per dimensioni \u00e8 Hellas Planitia su Marte con 2300 chilometri di diametro.\nScoperta.\nAll'inizio del 1962 grazie alle immagini trasmesse dalle pionieristiche sonde lunari Luna 3 e Zond 3 si intu\u00ec l'esistenza di un grande bacino sulla faccia nascosta della Luna, in seguito i geologi ne riconobbero l'imponenza delle dimensioni solo dopo la prima acquisizione complessiva di fotografie della Luna, ottenuta da parte del programma Lunar Orbiter intorno alla met\u00e0 degli anni sessanta. \nI dati ottenuti dall'altimetro laser delle missioni Apollo 15 e 16 mostrarono che la porzione settentrionale del bacino \u00e8 molto profonda, tuttavia i dati raccolti riguardavano solo la fascia coperta dalle orbite circumequatoriali dei moduli di comando e servizio perci\u00f2 la topografia della rimanente parte del bacino rimase sconosciuta. Pi\u00f9 tardi, nel 1978, l'United States Geological Survey pubblic\u00f2 la prima mappa geologica lunare completa, la quale mostrava per la prima volta i confini del bacino.\nLe conoscenze riguardo al bacino furono poche fino agli anni novanta ovvero quando i veicoli spaziali Galileo e Clementine visitarono la Luna, le immagini multispettrali ottenute da queste missioni mostrarono che il bacino contiene pi\u00f9 FeO e TiO2 degli altipiani lunari, da cui la sua colorazione pi\u00f9 scura. \nLa topografia del bacino \u00e8 stata mappata interamente per la prima volta usando i dati altimetrici e analizzando le immagini stereo ottenute durante la missione Clementine. Pi\u00f9 recentemente, la composizione del bacino \u00e8 stata ulteriormente appurata dall'analisi dei dati ottenuti dallo spettrometro a raggi gamma presente a bordo della missione Lunar Prospector.\nCaratteristiche fisiche.\nIl Bacino Polo Sud-Aitken ha un diametro di circa 2500 chilometri e una profondit\u00e0 attorno ai 13 chilometri, inoltre il punto meno elevato della Luna (circa -6\u00a0km) \u00e8 all'interno del bacino mentre il punto pi\u00f9 elevato (circa +8\u00a0km) si trova sul bordo nord-est dello stesso. \nVista la grande estensione e la notevole profondit\u00e0 del bacino si prevede una crosta locale pi\u00f9 sottile come conseguenza della grande quantit\u00e0 di materia escavata durante l'impatto, infatti le mappe dello spessore crostale, elaborate usando la topografia e il campo gravitazionale della Luna, suggeriscono uno spessore di circa 15\u00a0km sotto la superficie, quando, per confronto, lo spessore medio globale \u00e8 circa 50\u00a0km.\nLa composizione di questo bacino, come stimato dalle missioni Galileo, Clementine e Lunar Prospector, \u00e8 differente rispetto a quella degli altipiani, in base ai dati ricevuti dalle sonde orbitali esso ha una discreta abbondanza di ferro, titanio e torio, nessuno dei campioni ottenuti dalle missioni americane Apollo e russe Luna, n\u00e9 la manciata di meteoriti lunari, hanno una composizione ad esso comparabile. \nIn termini mineralogici, il fondo del bacino \u00e8 pi\u00f9 ricco di clinopirosseno e ortopirosseno degli altopiani circostanti che sono in larga misura anortositici. \nEsistono alcune ipotesi circa la presenza di queste impronte chimiche distintive:\nLa soluzione potrebbe essere pi\u00f9 complicata poich\u00e9 tutte le tre ipotesi possono contribuire insieme all'anomala impronta geochimica di questo gigantesco cratere, inoltre \u00e8 possibile che una grande porzione della superficiale lunare nei dintorni di questo bacino si sia fusa a causa dell'impatto e la differenziazione di questa coltre potrebbe avere aumentato l'anomalia geochimica. Un campione riportato da una missione sar\u00e0 necessario per la soluzione del problema.\nOrigine.\nIl bacino Aitken \u00e8 datato intorno ai 3.6 miliardi di anni. Le simulazioni di impatti quasi perpendicolari al terreno mostrano che nella formazione di un cratere di 2500\u00a0km di diametro il terreno verrebbe dissodato fino a una profondit\u00e0 di circa 200\u00a0km, conseguentemente la composizione della superficie sarebbe diversa da quella osservata e in disaccordo con le mappe dello spessore crostale indicanti la presenza di circa 10\u00a0km di crosta al di sotto della superficie. Questo suggerisce che il bacino non si sia formato per un tipico impatto ad alta velocit\u00e0, ma potrebbe essersi formato a causa della collisione di un asteroide con il suolo a bassa velocit\u00e0 e con un piccolo angolo rispetto al piano dell'orizzonte (circa 30 gradi o meno) cos\u00ec da ottenere uno scavo poco profondo. Un indizio a sostegno di tale ipotesi \u00e8 la considerevole elevazione della zona a nord-est del Bacino Polo Sud-Aitken, essa potrebbe rappresentare le ejecta di un tale impatto obliquo.\nNote.\nRiferimenti citati\nRiferimenti generali"}
{"id": "1423849", "revid": "787565", "url": "https://it.wikipedia.org/wiki?curid=1423849", "title": "Borgo Pietro Lupo", "text": "Borgo Pietro Lupo (detta anche Borgo Lupo) \u00e8 l'unica frazione di Mineo nella citt\u00e0 metropolitana di Catania.\nStoria.\nIl villaggio, costruito dall'Ente Siciliano Colonizzazione del Latifondo su incarico del governo fascista, il 16 dicembre 1940 e completato nel maggio 1941, prese il nome dal militare catanese Pietro Lupo, medaglia d'oro al valor militare.\nL'intento era quello di farne il centro civico di un futuro paese, simile ad altre fondazioni siciliane di quel periodo (Pergusa, Borgo Cascino, Borgo Bonsignore, Borgo Baccarato, Borgo Giuliano, Borgo Vicarietto, etc..).\nNell'aprile 2003 fu presentato un progetto di recupero del borgo in chiave turistica, ma l'anno successivo un'interrogazione evidenziava come il borgo rimanesse in condizioni di abbandono.\n, mentre il resto del paese \u00e8 disabitato e le case completamente abbandonate.\nMonumenti e luoghi d'interesse.\nNei pressi del borgo si trova il Castello di Mongialino."}
{"id": "1423853", "revid": "1632387", "url": "https://it.wikipedia.org/wiki?curid=1423853", "title": "Committente", "text": "Il committente \u00e8 la figura che commissiona un lavoro, indipendentemente dall'entit\u00e0 o dall'importo.\nEsso pu\u00f2 essere una persona fisica oppure una persona giuridica (come ad esempio un ente). In ambito giuridico un committente pu\u00f2 essere definito \"mandante\" se stipula un contratto detto mandato che vincoli il \"mandatario,\" ovvero il ricevente dell'accordo, a eseguire attivit\u00e0 per conto del committente stesso. Questo accade ad esempio quando un'azienda ingaggia un agente di commercio per promuovere i propri prodotti, siano essi beni o servizi.\nDescrizione.\nNel caso di appalto di opera pubblica, il committente \u00e8 il soggetto titolare del potere decisionale e di spesa relativo alla gestione dell'appalto.\nDiventa committente, anche per piccoli lavori, chi:\nItalia.\nIl committente, prima di poter realizzare l'opera, deve nominare un tecnico progettista e chiedere in comune il relativo titolo abilitativo (ovvero il PdC, SCIA, CILA). In base alla tipologia di titolo richiesto, pu\u00f2 iniziare da subito i lavori o attendere un tempo prestabilito. In ogni caso dovr\u00e0 in seguito nominare anche:"}
{"id": "1423856", "revid": "253269", "url": "https://it.wikipedia.org/wiki?curid=1423856", "title": "Bridgette Wilson", "text": "Biografia.\nBridgette Wilson \u00e8 nata nell'Oregon; anche sua sorella, Tracy, \u00e8 un'attrice. Dopo aver vinto il titolo di Miss Teen USA nel 1990 a Biloxi, Mississippi, Bridgette inizia la sua carriera televisiva con il telefilm \"Bayside School\"; nel 1992 ottiene la parte di Lisa nella soap opera \"Santa Barbara\" dove rimane fino alla cancellazione della soap nel 1993. \nPartecipa poi al film \"Last Action Hero - L'ultimo grande eroe\", ma il ruolo che la fa conoscere a livello internazionale \u00e8 quello di Sonya Blade in \"Mortal Kombat\" (1995). La Wilson \u00e8 anche una cantante, molto nota in Giappone, dote che ha messo in evidenza nel musical \"The Rocky Horror Show\" nell'off-Broadway. Ha ricoperto il ruolo di giudice alla competizione di Miss Universo nel 2006.\nVita privata.\nIl 30 settembre 2000 sposa l'ex campione di tennis Pete Sampras, dal quale ha due figli: Christian Charles, nato nel 2002, e Ryan Nikolaos, nato nel 2005."}
{"id": "1423860", "revid": "124123", "url": "https://it.wikipedia.org/wiki?curid=1423860", "title": "Camillo Crespi Balbi", "text": " Il secondo cognome con cui \u00e8 conosciuto, Balbi, era il cognome della nonna che fu aggiunto dal Crespi al suo vero cognome quando inizi\u00f2 a lavorare a Busto Arsizio, dove il cognome Crespi \u00e8 particolarmente diffuso, tanto che diverse famiglie in passato erano contraddistinte da soprannomi, in alcuni casi diventati parte integrante del cognome.\nVita.\nFiglio di un ingegnere, dopo gli studi al Politecnico di Milano con Camillo Boito, Camillo Crespi Balbi cominci\u00f2 ad operare nell'Altomilanese, sia solo per privati sia per le amministrazioni pubbliche. Sono suoi ad esempio il \"Pubblico Macello\" di Busto Arsizio, il \"Pubblico Macello\" di Legnano e i \"Bagni Popolari Coperti\" di Legnano.\nA quanto pare non era assiduo alla pubblicazione dei suoi progetti e delle sue realizzazioni, anche se la sua biblioteca, andata dispersa, era molto fornita di libri e di riviste di architettura qualificate.\nSono suoi il Calzaturificio Giuseppe Borri e l'edificio dell'attuale \"Museo del Tessile e della Tradizione Industriale di Busto Arsizio\", facente parte dell'Ex-Cotonificio Bustese.\nFu sindaco di Marnate dal 1904 al 1914. Quando lo stile Liberty dilag\u00f2, ormai il Crespi Balbi era un professionista affermato, con idee e metodi ben precisi che discendevano soprattutto dalla lezione boitiana. Egli inoltre si rivel\u00f2, nel suo magniloquente eclettismo, un formidabile portavoce di coloro per i quali il bello deve essere necessariamente eccezionale, complesso, prezioso.\nProprio in questo senso vanno le \"ville Ottolini\" (Villa Ottolini-Tosi e Villa Ottolini-Tovaglieri), frutto non lieve di compromessi stilistici, che restano a testimoniare i gusti della nuova classe imprenditoriale. Queste due spettacolari ville dimostrano in modo assai chiaro le improbabili convinzioni del professionista verso lo stile Liberty, stile che dimentic\u00f2 tranquillamente, appena se ne present\u00f2 l'occasione. Infatti le sue opere hanno dei caratteri quasi ripresi dall'ordito compositivo rinascimentale o con ambigui riferimenti al Medioevo.\nOltre alle Ottolini, Crespi Balbi costru\u00ec molte altre ville a Busto Arsizio: la \"villa Milani\" in via Carducci, la \"villa Comerio\" all'inizio di via Silvio Pellico.\nMa al Crespi Balbi a Busto furono affidati anche molti lavori dalle committenze ufficiali: nel 1899 fu incaricato del progetto per le \"scuole Carducci\" e pi\u00f9 tardi per le \"scuole Manzoni\" sul prato di San Michele. Fu anche il direttore dei lavori per la costruzione del nuovo ospedale, tra il 1912 e il 1914, progett\u00f2 la \"chiesa di San Giuseppe\".\nAltri lavori lo impegnarono nei restauri della chiesa di San Giovanni e, su incarico di Monsignor Borroni, ne progett\u00f2 i battenti principali. In piazza Garibaldi a Busto Arsizio costru\u00ec forse una delle sue opere pi\u00f9 significative: il \"caseggiato Candiani\", ristrutturato nel 1974.\nFuori Busto il Crespi Balbi fu autore del \"cimitero di Olgiate Olona\", inaugurato nel 1908 e di molte ville sparse nei comuni dell'Altomilanese.\nIl nome di Camillo Crespi Balbi, probabilmente anche a causa di un incidente giudiziario, scomparve dalle cronache d'architettura a partire dai primi anni '20. Mor\u00ec, dimenticato, nel 1932."}
{"id": "1423866", "revid": "767487", "url": "https://it.wikipedia.org/wiki?curid=1423866", "title": "Cuore di vetro", "text": "Cuore di vetro (\"Herz aus Glas\") \u00e8 un film del 1976 diretto da Werner Herzog.\nIl film \u00e8 ambientato nella Baviera del XVIII secolo; la maggior parte del cast ha recitato in stato di ipnosi. Il personaggio di Hias, protagonista del film, \u00e8 ispirato al leggendario profeta bavarese M\u00fchlhiasl.\nTrama.\nLe vicende hanno luogo nel XVIII secolo, in un piccolo villaggio della Baviera la cui sussistenza \u00e8 retta interamente dalla fabbrica di vetro del proprietario (Stefan G\u00fcttler), figlio di un vecchio nobile ormai paralitico. Nei dintorni del paese abita il veggente Hias (Josef Bierbichler), che in quei giorni ha visioni apocalittiche circa il destino del villaggio.\nLa vetreria deve la sua fortuna alla produzione di un particolare vetro di colore rosso, detto \"rubino\", ma l'unico operaio che custodisce il segreto della sua fabbricazione muore, portandoselo nella tomba.\nL'economia del villaggio entra in crisi, e il giovane signore, ossessionato dalla necessit\u00e0 di ritrovare la preziosa formula, d\u00e0 segni di squilibrio sempre pi\u00f9 evidenti, giungendo a sacrificare la sua domestica Ludmilla (Sonja Skiba), a gettare nel vicino ruscello gli ultimi pezzi in vetro rubino rimasti e a incendiare la stessa preziosissima vetreria.\nGli abitanti del villaggio accusano Hias per la sua preveggenza portatrice di sventura e lo rinchiudono in prigione insieme al nobile impazzito.\nSenza offrire dettagli sul prosieguo degli eventi, la vicenda scorre all'inverno successivo: Hias \u00e8 di nuovo tra i boschi e ha una nuova visione di due minuscole isole rocciose, sulle quali vivono persone che credono ancora che la Terra sia piatta.\nAlcune di esse iniziano a nutrire dei dubbi e, dopo aver passato anni a scrutare il mare, lasciano l'isola per scoprire la verit\u00e0, su un natante di dimensioni ridicole rispetto alla portata dell'impresa.\nProduzione.\nQuasi tutto il cast, con l'eccezione dell'interprete di Hias e dei soffiatori di vetro, ha recitato in stato di ipnosi, effettuata dal regista in persona. Parte dei misteriosi dialoghi \u00e8 stata improvvisata dagli attori ipnotizzati. Herzog ha affermato che avrebbe voluto comparire di persona all'inizio del film e ipnotizzare, attraverso lo schermo, gli spettatori che avessero voluto vedere il film in stato di ipnosi.\nQuasi tutto il film \u00e8 stato girato in Baviera, non lontano dal luogo dove Herzog \u00e8 cresciuto. Alcune inquadrature di paesaggi invece sono state realizzate in varie localit\u00e0 in giro per il mondo, tra le quali il parco di Yellowstone. Il finale del film \u00e8 stato girato alle isole Skellig, in Irlanda.\nIl regista Werner Herzog e altri membri della troupe appaiono in un cameo: sono gli uomini che portano il vetro sulle spalle verso il ruscello.\nDistribuzione.\nIn Italia \u00e8 stato distribuito in DVD dalla Ripley's Home Video (con \"La grande estasi dell'intagliatore Steiner\")."}
{"id": "1423873", "revid": "1610933", "url": "https://it.wikipedia.org/wiki?curid=1423873", "title": "Micah Sanders", "text": "Micah Sanders \u00e8 un personaggio della serie televisiva \"Heroes\", interpretato da Noah Gray-Cabey e doppiato da Manuel Meli e Simone Crisari.\nBiografia.\nPrima stagione - Volume uno: Genesi.\nMicah \u00e8 l'unico figlio di Niki Sanders e D.L. Hawkins. All'inizio della serie ci viene presentato come un ragazzino con un'intelligenza di molto superiore alla norma, e per questo dovrebbe frequentare una classe speciale, come proposto dal preside della sua scuola. Vive con sua madre, la quale non ha le disponibilit\u00e0 economiche per permettere al figlio una degna istruzione, inoltre la donna deve fare i conti con l'organizzazione criminale di Daniel Linderman. Dopo qualche episodio, si scopre che anche Micah, come i genitori, \u00e8 un soggetto avanzato in grado di comprendere e controllare i sistemi elettronici. Manifesta per la prima volta il suo potere quando smonta un computer che gli aveva regalato il nonno.\nQuando D.L. ritorna a casa e scopre che \u00e8 stata Niki a commettere il furto e a manomettere le prove, questo fugge con Micah, che gli rivela l'esistenza della personalit\u00e0 alternativa di Jessica. Quando questa cerca di uccidere suo padre ferendolo per sbaglio, Niki, intuendo la sua pericolosit\u00e0, si costituisce alla polizia. Micah inizia quindi a convivere con il padre, e lo aiuta usando il suo potere e rapinando un bancomat, portando i soldi a casa. Poco tempo dopo, sua madre esce di prigione grazie a Linderman, per\u00f2 nessuno sa che Jessica \u00e8 diventata la personalit\u00e0 dominante e che lavora come killer a pagamento; fortunatamente, ben presto Niki riprende il controllo sul suo corpo. Dopo aver vissuto gli ultimi giorni serenamente con la sua famiglia, Micah viene inconsapevolmente, vittima di un'illusione creata da Candice Wilmer, rapito da Linderman, che vuole usare il suo potere per far vincere le elezioni a Nathan Petrelli. Poche ore dopo si rende conto di essere stato rapito e cerca di scappare, ma il potere di Candice lo fa disorientare. Dopo di che incontra Linderman che gli promette che presto torner\u00e0 dalla sua famiglia e che, a missione compiuta, non si dovranno pi\u00f9 preoccupare per i soldi. Micah acconsente e riprogramma i macchinari per il calcolo dei voti in modo da far sembrare che Nathan abbia vinto le elezioni. Poco dopo Candice e Jessica combattono, Jessica ha la meglio e i due scappano con D.L., Mohinder, Matt e Molly. Durante la fuga ha occasione di usare il suo potere per riparare un ascensore rotto.\nSeconda stagione - Volume due: Generazioni.\nNella seconda stagione D.L. muore mentre cerca di riportare a casa Niki, vittima di una sua personalit\u00e0 alternativa di nome Barbara, che dopo aver riassunto il controllo di se stessa, decide di entrare nella Compagnia per trovare una cura per i suoi poteri. Cos\u00ec Micah viene ospitato dalla nonna, che vive con i suoi due cugini, Damon e Monica Dawson. Inizialmente vive momenti di contrasto con Damon, ma il rapporto tra i due si riappacificher\u00e0 quando Micah gli si dimostra utile grazie al suo potere. Monica invece si dimostra protettiva nei suoi confronti. Presto scopre che anche Monica \u00e8 un soggetto avanzato in grado di imitare qualsiasi movimento corporeo umano guardandolo anche solo una volta, e decide di aiutarla a sviluppare le sue doti.\nTerza stagione.\nNel terzo volume, \"Criminali\", Micah fa solo una breve apparizione nell'episodio 03 quando viene a fargli visita Tracy Strauss, la sorella gemella di sua madre. Ricompare solo durante il quarto volume, \"Fuggitivi\", nell'episodio 20 della terza stagione quando si scopre che \"Rebel\", la misteriosa identit\u00e0 che contatta gli \"heroes\" non ancora catturati dal governo per aiutarli a fuggire, \u00e8 lui. Il primo soggetto avanzato che aiuta \u00e8 Claire Bennet, avvisandola tramite un sms anonimo dei piani dell'organizzazione governativa. Tra le persone che riesce a salvare vi \u00e8 anche Tracy Strauss, che riesce a far fuggire dall'edificio 26, dove era rinchiusa insieme ad altre persone dotate di poteri. Questa per\u00f2 viene catturata nuovamente e pur di salvarsi accetta di aiutare il governo a catturare Rebel. Pi\u00f9 tardi Tracy Strauss scoprir\u00e0 che Rebel \u00e8 Micah Sanders, il figlio di una delle sue due sorelle gemelle da cui era stata separata alla nascita, e decide di sacrificare la sua vita pur di farlo scappare.\nMicah non compare durante la quarta stagione.\nHeroes Reborn.\nMicah, che ora \u00e8 a capo di un gruppo di soggetti avanzati che si oppone alla Renautas, guidata dalla crudele Erica Kravid, viene catturato da loro e rinchiuso in una sorta di istituto diretto da Matt Parkman insieme ad altri soggetti avanzati. I suoi collaboratori, guidati da Ren\u00e9, lo salvano, poi Micah con i suoi poteri fa vedere a tutti tramite i canali televisivi, l'imbroglio di Erica la quale un anno prima aveva organizzato l'attentato \"Humans &amp; Evos United\" a Odessa dove morirono molte persone ma lei diede la colpa a Mohinder Suresh, per\u00f2 Micah cos\u00ec facendo smascherer\u00e0 Erica davanti agli occhi dell'opinione pubblica. Micah, usando i suoi poteri, far\u00e0 s\u00ec che Tommy riceva un messaggio con le emittenti televisive, dove viene informato che sua sorella lo sta aspettando a Odessa per fermare la tempesta solare che rischia di spazzare via l'umanit\u00e0.\nPoteri e abilit\u00e0.\nMicah \u00e8 dotato del potere di controllare e comprendere i sistemi elettronici (tecnopatia). Per manifestare il suo potere gli basta toccare un macchinario e concentrarsi, dopo di che questo agir\u00e0 come lui desidera.\nDurante la prima stagione usa il suo potere per aiutare i suoi genitori, ad esempio sbancando un bancomat per trovare dei soldi al padre, o riparando un telefono a gettoni rotto per mettersi in contatto con la madre. Nella terza stagione invece ha occasione di aiutare tutti gli \"heroes\" aiutandoli a fuggire dal governo, di cui svela i piani infiltrandosi nei suoi computer grazie al suo potere."}
{"id": "1423876", "revid": "6923", "url": "https://it.wikipedia.org/wiki?curid=1423876", "title": "Saltaire", "text": "Saltaire \u00e8 un villaggio vittoriano situato nell'area metropolitana di Bradford, West Yorkshire, Inghilterra, tra il fiume Aire ed il canale di Leeds e Liverpool. Il villaggio \u00e8 stato inserito tra i Patrimoni dell'umanit\u00e0 ed \u00e8 una tappa chiave dell'European Route of Industrial Heritage.\nStoria.\nSaltaire venne fondata da Sir Titus Salt nel 1853. Il nome del villaggio \u00e8 una combinazione tra il cognome del fondatore ed il nome del fiume. Salt spost\u00f2 la propria attivit\u00e0 da Bradford in questo luogo nei pressi di Shipley, in parte per fornire un miglioramento della qualit\u00e0 della vita dei lavoratori che potevano alloggiare a Bradford, e parzialmente al fine di collegare la sua filanda ad un canale ed alla ferrovia. Salt assunse gli architetti della ditta Lockwood and Mawson di Bradford.\nUn simile progetto era stato avviato pochi anni prima da Edward Akroyd a Copley, anch'esso in West Yorkshire. Il villaggio di New Lanark, famoso per le filande di cotone tanto da divenire anch'esso patrimonio dell'umanit\u00e0, venne fondato da David Dale nel 1786.\nSalt costru\u00ec molte case per i propri lavoratori (migliori delle catapecchie di Bradford), case con acqua corrente, bagni, un ospedale, oltre ad una scuola, una biblioteca, una sala da lettura, una sala per concerti, una sala da biliardo, un laboratorio scientifico ed una palestra. Il villaggio aveva anche una casa famiglia, villette a schiera, un parco ed una casa galleggiante.\nSir Titus mor\u00ec nel 1876 e venne sepolto nel mausoleo adiacente alla Chiesa Congregazionale. Quando anche il figlio di Titus Salt mor\u00ec Saltaire venne rilevata da una societ\u00e0 che annoverava tra i soci James Roberts, della vicina Haworth, che aveva lavorato alla filanda dall'et\u00e0 di dodici anni, e che annualmente viaggiava in Russia dove impar\u00f2 la lingua in modo fluente. Sir James Roberts torn\u00f2 a Saltaire ma invest\u00ec grandi capitali in Russia, perdendo parte della sua fortuna durante la Rivoluzione. Istitu\u00ec una cattedra di russo alla Universit\u00e0 di Leeds. Viene citato nel romanzo \"La terra desolata\" di Thomas Stearns Eliot. Dopo la morte venne sepolto a Fairlight.\nLa Saltaire odierna.\nNel dicembre 2001 Saltaire venne inserit\u00e0 tra i Patrimoni dell'umanit\u00e0 dell'UNESCO. Questo significa che il governo ha il dovere di proteggere il sito. Il villaggio \u00e8 rimasto quasi completamente intatto, anche se saltuariamente ha problemi di traffico, come il resto della valle dell'Aire sulla rotta Est-Ovest. Vi \u00e8 anche la necessit\u00e0 di ripristinare un parco che ha sofferto numerosi vandalismi.\nGli edifici originari del villaggio sono considerati protetti con il pi\u00f9 alto grado di importanza datogli dalla Chiesa Congregazionale (nota dal 1972 come Chiesa riformata unita), classificata con \"grade I\". Saltaire \u00e8 un'Area di Conservazione.\nVictoria Hall (in precedenza noto come Saltaire Institute) viene usato per incontri e concerti, ed ospita anche il Victorian Reed Organ Museum.\nIl Saltaire Festival, che venne organizzato la prima volta nel 2003 per celebrare il 150\u00ba anniversario della fondazione di Saltaire, viene ora tenuto ogni anno a settembre, e dura undici giorni.\nProposta di bypass.\nSaltaire \u00e8 circondata da una zona cuscinetto creata per proteggere il contesto del sito UNESCO. Sono state sollevati dubbi sui progetti annunciati recentemente dal Consiglio di Bradford e dall'Action Airedale che vorrebbe costruire un tunnel sotto al villaggio stesso. Ben visibile dalla filanda il tunnel seguir\u00e0 la ferrovia, e terminer\u00e0 dietro alla Chiesa Riformata Unita. Dovendo correre accanto al canale Leeds-Liverpool, probabilmente andrebbe anche a contaminare l'Area di Conservazione. Il tragitto impatterebbe anche il bosco semi-naturale di \"Woodland Garden of Remembrance\" presso il cimitero di Nab Wood.\nLa fileria Salts Mill oggi.\nLa fileria Salts Mill chiuse nel 1986, ed il restauro inizi\u00f2 l'anno seguente. Attualmente ospita un complesso di attivit\u00e0 commerciali, ricreative e residenziali. Nell'edificio principale si trovano:\nIl \"New Mill\", dall'altra parte del canale, si divide tra uffici del National Health Service Trusts ed appartamenti residenziali."}
{"id": "1423883", "revid": "599013", "url": "https://it.wikipedia.org/wiki?curid=1423883", "title": "Compagnia militare privata", "text": "Una compagnia militare privata (in acronimo CMP) \u00e8 un'impresa che fornisce consulenze o servizi specialistici di natura militare, talora assimilabili alle prestazioni dei mercenari.\nPer riferirsi a questa realt\u00e0 sono anche utilizzate le espressioni della lingua inglese: \"Private Military Company\", \"Private Security Contractors\" (\"PSCs\"), \"Private Military Corporations\", \"Private Military Firms\", \"Military Service Providers\". \nStoria.\nTali enti hanno cominciato a essere costituiti tra la fine del XX e l'inizio del XXI secolo; prima fenomeni di combattenti privati erano assimilabili alla figura del mercenario, a volte che agivano per conto proprio, spesso al soldo di sovrani nazionali, come i condottieri italiani, mercenari svizzeri e i lanzichenecchi, fenomeni largamente diffusi durante il medioevo.\nI casi pi\u00f9 noti riguardano l'impiego in diversi conflitti a partire dalla fine del XX secolo come le guerre jugoslave, la guerra in Afghanistan e la guerra in Iraq, la guerra civile siriana e la guerra dell'Ucraina orientale. A partire dall'inizio del XXI secolo gli USA hanno progressivamente aumentato il ricorso all'impiego di tali enti; nel 2003 si stimava giro d'affari delle CMP superasse i 100 miliardi di dollari annui.\nCaratteristiche generali.\nQueste imprese, spesso definite in lingua inglese come \"contractors\", forniscono personale ma anche consulenze e servizi specialistici, anche se in molti paesi del mondo questa attivit\u00e0 \u00e8 espressamente vietata e sanzionata dalla legge. Sono anche definite \"security contractors\", ossia per identificare soggetti che operino nell'industria della difesa con funzioni principalmente nel campo della sicurezza di persone e beni.\nSono a volte incluse nei fornitori di servizi per la difesa (\"supply contractors\"). Tuttavia, detti fornitori nella maggior parte dei casi procurano soprattutto equipaggiamento specializzato ed eventualmente anche personale, laddove le CMP forniscono personale dotato di speciali attitudini operativo-tattiche, compresa, a volte, un'effettiva pregressa esperienza di combattimento. \nCasistica d'impiego.\nPossono essere impiegate per vari scopi e/o motivazioni, soprattutto politiche ed economiche pi\u00f9 che militari; tuttavia dal punto di vista politico l'utilizzo di forze armate non regolari potrebbe essere scelto per non esporre un determinato Stato a particolari conseguenze nel campo della politica internazionale, anche se spesso l'utilizzo si riduce alla tutela di determinati obiettivi sul territorio o di vigilanza degli stessi.\nAltro esempio in cui esse operano sono i conflitti a bassa intensit\u00e0, situazioni in cui il dispiegamento di forze armate regolari potrebbe apparire politicamente, diplomaticamente, o economicamente troppo rischioso.\nServizi offerti.\nI servizi e le consulenze coprono quelli tipicamente svolti da imprese di vigilanza privata, ma molto spesso in scala ridotta. Spesso le CMP sono utilizzate per addestrare o integrare le forze armate al servizio dei governi, ma non \u00e8 raro il caso che siano assoldate da altre imprese private; oppure in attivit\u00e0 di sorveglianza e/o tutela di beni o di persone.\nDisciplina normativa nel mondo.\nLo \"status\" giuridico del personale impiegato presso queste imprese, secondo le convenzioni di Ginevra, \u00e8 totalmente diverso da quello del personale di tipo militare che presta servizio in una forza armata regolare, non essendo soggetti n\u00e9 agli obblighi n\u00e9 ai diritti previsti per le milizie regolari.\nI \"contractors\" possono anche non agire secondo il diritto bellico ed il diritto internazionale umanitario e, se catturati, non vengono necessariamente riconosciuti come prigionieri di guerra. Il personale impiegato in tali enti che utilizzi la forza offensiva in una zona di conflitto potrebbe essere considerato \"combattente illegittimo\", con riferimento alle convenzioni di Ginevra.\nDiritto internazionale.\nLa Terza Convenzione di Ginevra (GCIII) del 1949 non riconosce la differenza tra fornitori della difesa e CMP; definisce una categoria chiamata \"supply contractors\". Se questi ultimi siano stati muniti (dall'esercito cui si affiancano) di un valido documento identificativo, hanno diritto allo \"status\" di prigioniero di guerra in caso di cattura. (GCIII Articolo 4.1.4).\nSe il \"contractor\" partecipa ai combattimenti, comunque, pu\u00f2 essere classificato come mercenario (\"Protocol I Additional to the Geneva Conventions (Protocol I)\" Articolo 47.c), a meno che non ricada in un'esenzione alla clausola dell'articolo 47. Se i \"contractors\" catturati vengono riconosciuti mercenari, sono combattenti illegittimi, e perdono il beneficio di essere considerati prigionieri di guerra.\nItalia.\nCon la ratifica della convenzione delle Nazioni Unite del 4 dicembre 1989 sull'utilizzo di mercenari - avvenuta con legge 12 maggio 1995 n. 210 - l'attivit\u00e0 posta in essere da tali enti \u00e8 fuorilegge. Conseguentemente quindi, se posta in essere, esporrebbe verosimilmente i responsabili alle sanzioni di cui agli artt. 244 e 288 del codice penale italiano, modificati dalla legge di ratifica del 1995:\nArt. 244\nArt. 288:\nStati Uniti d'America.\nIl fondamento normativo in tema \u00e8 il \"Logistics Civil Augmentation Program\" (detto anche LOGCAP), un programma varato dal ministero della difesa statunitense nel 1985 che consente all'esercito di ottenere supporto ricorrendo al contributo di personale fornito da particolari aziende, a sostegno delle attivit\u00e0 militari. Gli USA, tra l'altro, non hanno ratificato il \"Protocollo I\" delle convenzioni di Ginevra perch\u00e9 esso non richiede ai combattenti di attenersi alla convenzione per ottenerne le relative garanzie.\nIl \"Center for Public Integrity\" ha riferito che, dal 1994, il Dipartimento della Difesa degli Stati Uniti ha stipulato 3601 contratti, per un valore di 300 miliardi di dollari, con CMP americane.\nDal 1999, diciassette fra le pi\u00f9 importanti CMP USA hanno erogato 12,4 milioni di dollari nelle campagne elettorali per il Congresso degli Stati Uniti o per l'elezione del Presidente degli Stati Uniti. Nel 2007, durante la guerra d'Iraq l'uccisione di civili da parte di alcuni membri delle CMP ha sollevato la possibilit\u00e0 che tali soggetti potessero essere considerati \"combattenti illegittimi\"."}
{"id": "1423885", "revid": "1149807", "url": "https://it.wikipedia.org/wiki?curid=1423885", "title": "Lei Wulong", "text": " \u00e8 un personaggio immaginario della serie di videogiochi picchiaduro \"Tekken\", apparso per la prima volta in \"Tekken 2\".\nDescrizione.\nAspetto.\nLei \u00e8 un poliziotto quarantacinquenne di Hong Kong, maestro dei cinque stili del Kung Fu, che nonostante la sua et\u00e0 si tiene in forma allenandosi costantemente.\nCaratteristiche.\nLei \u00e8 maestro dei cinque stili di combattimento del Kung Fu: Mantide, Scimmia, Serpente, Tigre e Gru.\nGrazie alla sua grande variet\u00e0 di mosse, Lei possiede molte combinazioni di attacchi equilibrati fra calci e pugni. Una volta messa in atto una posa di combattimento le mosse si sbloccano e permettono di fare nuovi attacchi. Non \u00e8 solo la grandissima quantit\u00e0 delle mosse la caratteristica di Lei, ma l'equilibrio generale tra le sue capacit\u00e0 fanno s\u00ec che non abbia dei punti deboli significativi.\nLa sua velocit\u00e0 ha subito discrete ma continue migliorie e, rispetto al passato, ha raggiunto dei buoni livelli.\nStoria.\n\"Tekken 2\".\nLei Wulong \u00e8 il detective numero 1 della Forza internazionale della polizia di Hong Kong. Un certo numero di morti sono collegate a Kazuya Mishima, cos\u00ec un suo collega and\u00f2 ad investigare ma fu ucciso da Bruce Irvin, un combattente assunto da Kazuya. La cosa fece andare su tutte le furie Lei, il quale partecip\u00f2 al torneo per rintracciare la base di Kazuya e vendicare il suo compagno morto.\n\"Tekken - The Animation\".\nLei Wulong collabora con Jun Kazama per indagare su Heihachi Mishima e la Mishima Zaibatsu durante il torneo.\n\"Tekken 3\".\nLei, alla fine del secondo torneo \u00e8 riuscito a catturare Bruce, il quale per\u00f2 scapp\u00f2. L'aereo di Bruce precipit\u00f2, uccidendo tutti i passeggeri a bordo. Le indagini e le intuizioni di Lei lo portano a credere che l'incidente era stato pianificato e crede che Bruce sia ancora vivo. Dopo l'ultimo torneo, Lei torn\u00f2 al suo lavoro di investigatore del crimine internazionale. Indaga sulle strane scomparse di importanti artisti marziali. Nel corso di queste indagini, incontra Heihachi Mishima. Lei prese in mano i casi della Mishima Corporation e per Heihachi iniziava ad essere un pericolo, cos\u00ec lo invit\u00f2 al terzo torneo e vedere se aveva abbastanza coraggio per partecipare.\n\"Tekken 4\".\nLa vita di Lei \u00e8 stata consumata, come al solito, dal lavoro della polizia. La sua ragazza, stufa di non vederlo mai per colpa del suo lavoro lo lasci\u00f2, cos\u00ec lui cadde in depressione. Allo stesso tempo, Lei fall\u00ec un'operazione per portare un criminale alla giustizia. Lei non \u00e8 riuscito a catturare un agente del sindacato, che avrebbe permesso alla polizia di abbattere il capo del sindacato. Il fallimento \u00e8 costato alla polizia due anni di intense indagini sotto copertura. Lei prese una sospensione di un mese. Durante la sua sospensione, Lei apprende da un informatore che il sindacato stava complottando per assassinare un pugile partecipante al King of Iron Fist Tournament 4. Lei pens\u00f2 che partecipando al torneo avrebbe potuto ottenere delle informazioni importanti, bloccare il killer e smascherare il collegamento con il sindacato. Cos\u00ec, Lei partecipa al torneo con la speranza di riguadagnarsi il suo onore. Nel suo epilogo, vinto il torneo il detective Lei sfrutta la Mishima Zaibatsu per scoprire l'identit\u00e0 e il nascondiglio dell'assassino assunto dal Sindacato della compagnia per uccidere Steve Fox. Scoperto che l'assassino \u00e8 Nina Williams e che alloggia in un hotel in citt\u00e0, Lei si reca sul posto per arrestarla. Nina riesce tuttavia a fuggire ma per strada si ferma quando incontra Steve Fox, ci\u00f2 da modo a Lei di ferirla sparandole ad una gamba anche se il detective viene successivamente messo KO da un placcaggio di Steve Fox che lo credeva un criminale. Tuttavia grazie a lui, Nina viene arrestata e alla fine Lei legge sui giornali del suo successo. Inoltre la confessione dell'assassina ha fatto cadere tutta l'organizzazione nota come il Sindacato della Mishima Zaibatsu, al soldo di Heihachi. Soddisfatto Lei ammicca a se stesso, felice.\n\"Tekken 5\".\nLei Wulong, dopo aver arrestato diversi membri del sindacato alla fine del King of Iron Fist Tournament 4, divenne ben presto interessato ad una serie di attacchi alle palestre di arti marziali in tutta la Cina e ha avviato un'indagine sulla questione. Tra le vittime ci sono diversi famosi maestri di kung fu che Lei conosceva personalmente. Tuttavia, in quel periodo i criminali non si fecero pi\u00f9 vivi, cos\u00ec le indagini si bloccarono.\nPoi Lei ricevette la notizia che simili eventi stavano succedendo anche in Giappone. Lei si convinse senza che i criminali avrebbero colpito il 5\u00ba Torneo del Pugno di Ferro, cos\u00ec decise di parteciparvi nuovamente. Nel suo epilogo il senso di giustizia del detective della polizia cinese Lei \u00e8 troppo forte quindi decide di non abbandonare il suo lavoro di poliziotto, malgrado sia ora a capo di una compagnia multimiliardaria, la Mishima Zaibatsu, avendo vinto il torneo. A causa di ci\u00f2, non fa nemmeno in tempo a festeggiare la sua vittoria al torneo di arti marziali, che subito gli viene affidato un nuovo caso ad Hong Kong. Dopo aver preso il primo aereo lo ritroviamo intento a combattere contro un malvivente in cima ad un camion in corsa. Lei ha la meglio in pochi secondi e sembra riuscire ad arrestare il criminale, ma per confermarne la cattura si distrae e sbatte contro un'insegna stradale cadendo dal camion e venendo cos\u00ec costretto a lasciar andare il malvivente.\nSub-boss di Lei sono Wang Jinrei e Feng Wei. Lei \u00e8 sub-boss di stage 4 di Bryan Fury, Steve Fox e Feng Wei.\n\"Tekken 6\".\nIn cerca di Feng Wei per i suoi reati, i militari mandano Lei in Giappone, ma ritrovatosi senza aiuto torna ad Hong Kong. Con la Cina nel caos e disordini frequenti, Lei diventa impaziente. Lei conosce la vera ragione dei disordini: la Mishima Zaibatsu. Nel tentativo di arrestare Jin Kazama, Lei si iscrive al \"Tekken 6\".\nSub-boss di Lei sono Feng Wei e Kazuya Mishima.\n\"Street Fighter X Tekken\".\nLei Wulong \u00e8 presente come personaggio giocabile esclusivamente come DLC nelle versioni per PS3 e PS Vita.\nChristie \u00e8 alla ricerca del suo insegnante, Eddy, il quale \u00e8 scomparso. Il poliziotto Lei Wulong sta svolgendo indagini al fine di ritrovarlo. Il loro unico indizio \u00e8 la segnalazione di un uomo che corrisponde alla descrizione di Eddy, avvistato tra le forze armate della Shadaloo e quella della Mishima Zaibatsu che sono alla ricerca del vaso di Pandora in Antartide. Lei ricorda a Christie che loro non sono gli unici a cercare il vaso di Pandora; sono infatti presenti anche due strane persone: un britannico (Dudley) e una keniota (Elena). Visto che questi ultimi sono nelle vicinanze Elena accetta di combattere contro Christie, con grande dispiacere di Lei.\nNel finale Lei informa i suoi superiori che una luce bianca \u00e8 apparsa improvvisamente, ma non ha avuto alcun segno di radiazioni su di lui e su Christie. In seguito si vede Eddy che gli dice che l'estrazione era stata annullata. Lei dice con rabbia ad Eddy che Christie ha attraversato il mondo intero per cercarlo, ma Eddy chiede a Lei di dire a Christie di dimenticarlo. Pi\u00f9 tardi Lei chiede scusa a Christie per non aver fermato Eddy, ma Christie decide di continuare a cercarlo."}
{"id": "1423888", "revid": "377529", "url": "https://it.wikipedia.org/wiki?curid=1423888", "title": "Jane Adams (attrice 1965)", "text": "Biografia.\nNata a Washington, Jane Adams si \u00e8 laureata in scienza politiche alla Universit\u00e0 di Washington e al Cornish College of the Arts, dove si interessa di teatro. Nel 1989 si diploma alla Juilliard School con lode. \nCarriera.\nLa Adams inizia a recitare al Seattle Repertory Theatre, vincendo un Tony Award come migliore attrice protagonista in \"An Inspector Calls\", oltre a vincere l'Outer Critics Circle Award per la migliore attrice in \"I Hate Hamlet\". Nel 1998 recita nel film \"Happiness - Felicit\u00e0\" insieme a Philip Seymour Hoffman, film pluripremiato dalla critica. L'anno successivo \u00e8 nel cast fisso della sit-com di successo \"Frasier\", nel ruolo del medico chirurgo Mel Karnofsky, e seconda moglie di Niles, fino al 2000. Recita nel film indipendente \"Songcatcher\", insieme a Janet McTeer, vincendo lo Special Jury Prize al Sundance Film Festival. A partire da giugno 2009, fa parte del cast della serie televisiva della HBO \"Hung\" e dal 2016 al 2019 recita nella serie antologica Netflix, Easy."}
{"id": "1423890", "revid": "144636", "url": "https://it.wikipedia.org/wiki?curid=1423890", "title": "Bartolomeo da San Concordio", "text": "Biografia.\nConosciuto anche come \"Bartolomeo Pisano\" \u00e8 stato un predicatore domenicano e scrittore. \nEntr\u00f2 all'et\u00e0 di quindici anni nel convento domenicano di S.Caterina a Pisa.\nStudi\u00f2 diritto e teologia a Bologna e poi a Parigi. Dal 1312 rest\u00f2 stabilmente nel convento di cui diresse lo \"studium\".&lt;br&gt;\nLe sue opere, trattati didattici e morali, sono scritte in latino, tranne la versione che egli stesso fece del suo libro \"De documentis antiquorum\",poi da lui stesso volto in volgare col titolo di \"Ammaestramenti degli antichi\" dove raccolse e ordin\u00f2 molte sentenze di antichi autori, realizzando cos\u00ec un manuale di virt\u00f9 o un trattato di filosofia, che costituisce uno dei primi volgarizzamenti dei classici latini, fra i quali Sallustio, Seneca, Quintiliano, Ovidio, Valerio Massimo, Tommaso d'Aquino. \nScrisse anche una \"Summa casuum coscientiae\", fortunatissimo manuale per i confessori, chiamata nel volgarizzamento italiano di Giovanni dalle Celle, \"Summa Pisanella\" o \"Maestruzzo\" e la \"Chronica\" del convento di Santa Caterina in Pisa. Niccol\u00f2 da Osimo aggiunse un supplemento alla \"Summa\" nel 1444, che compare in molte edizioni successive.\nFlorilegio critico.\nDaniello Bartoli, scrittore dotto come ingegnoso, definisce il San Concordio in questo modo: \"Fra' Bartolomeo da San Concordio, pisano, v'\u00e8 chi il crede vivuto al tempo de' Villani; e se non prima, come a me si fa pi\u00f9 credibile, sia di que' tempi. Scrisse gli Ammaestramenti degli Antichi in cos\u00ec buon dettato, che ne ha lode della miglior penna di allora.\"\n\"\u00c9chantillon choisi\".\nQuesto brano \u00e8 tratto da un'edizione dell'Ottocento degli Ammaestramenti degli Antichi. Quest'opera, che gli amanti della toscana eleganza considerano s\u00ec grata, non \u00e8 immune da una certa vena antifemminile.\nChe la femmina \u00e8 capo dei mali.\n1) Femmina capo \u00e8 dei mali.\n2) Ecclesiastico. Da femmina cominciamento di peccato.\n3) Origene, in homilia. Femmina capo di peccato, arme del dimonio, cacciamento di paradiso, madre di fallo, corruzione della legge antica.\n4) Grisostomo sopra Matteo. Che altro \u00e8 femmina, se non nimichevole amist\u00e0, non fuggevole pena, necessario male, naturale tentazione, dimestico pericolo, dilettevole dannaggio, natura di male dipinta per color di bene?\n5) Secondo filosofo. Che cosa \u00e8 femmina? Confusione d'uomo, non sazievole bestia, continua sollicitudine, battaglia sanza mancare, cotidiano danno, tempesta di casa, annegamento dello incontinente uomo, vaso d'avolterio, pericoloso combattimento, animale pessimo, serpente che non si sazia, schiava dell'uomo.\n6) Terenzio, in Heautontimorumenos. Che farai con femmine, le quali n\u00e9 ragione di bene sanno, n\u00e9 quello che \u00e8 meglio o peggio, ovvero se nuoce o giova? Nulla veggono, se non quello che loro piace.\n7) Seneca, in tragoedia. La femmina duca dei mali e di malvagit\u00e0 artefice, assedia gli animi.\n8) Seneca, ivi medesimo. Qual cosa lascer\u00e0 che non ardisca lo strabocchevole furore della femmina?\n9) Seneca, in un'altra tragedia. Alla femmina diede natura animo a male inchinevole, e a nuocere ammaestr\u00f2 il suo petto di molte malizie, ma neg\u00f2gli la forza.\n10) Versi. Niuna femmina \u00e8 buona, o se interviene che alcuna buona ne sia, non so com'\u00e8 che la cosa ria sia fatta buona."}
{"id": "1423891", "revid": "33689", "url": "https://it.wikipedia.org/wiki?curid=1423891", "title": "H\u00farin di Emyn Arnen", "text": ""}
{"id": "1423892", "revid": "287204", "url": "https://it.wikipedia.org/wiki?curid=1423892", "title": "Paolo Ferrario", "text": "Era soprannominato \"Ciapina\" (da Ugo Ciappina della famosa \"Banda Dovunque\") per l'abilit\u00e0 a realizzare gol di rapina.\nCarriera.\nGiocatore.\nCentravanti, cresciuto nel , a sedici anni \u00e8 gi\u00e0 nel giro della prima squadra, esordisce in Serie A il 15 novembre 1959 in -Milan (2-0). Rimarr\u00e0 rossonero anche se non consecutivamente per otto anni, fino a che il ritorno di Jos\u00e9 Altafini convincer\u00e0 la societ\u00e0 a metterlo sul mercato.\nHa giocato anche con Lazio, , Varese, , , terminando la carriera nel 1973 nella . La sua migliore stagione nel 1962-1963 nella quale ha realizzato 18 reti in 27 incontri per il Monza, grazie ai quali ha vinto il premio Sportsman. Bene anche nella stagione 1964-1965 nella quale segna 12 gol in 20 partite col Milan.\nIn carriera ha totalizzato complessivamente 56 presenze e 19 reti in Serie A e 128 presenze e 46 reti in Serie B.\nAllenatore.\nDopo la fine della carriera di calciatore \u00e8 diventato allenatore iniziando nelle giovanili del .\nNel 1977 ha partecipato al supercorso di Coverciano e dopo un anno nelle giovanili del Milan ha iniziato un pellegrinaggio tra diverse squadre tra le quali Messina, Brescia Calcio, Cesena, , Ospitaletto (nella stagione 1983-1984), , , (dove ha ottenuto il miglior risultato sportivo della societ\u00e0 giallobl\u00f9, un settimo posto nel campionato di Serie C1) e ."}
{"id": "1423893", "revid": "33689", "url": "https://it.wikipedia.org/wiki?curid=1423893", "title": "Infogrames Studios", "text": ""}
{"id": "1423894", "revid": "842", "url": "https://it.wikipedia.org/wiki?curid=1423894", "title": "Infogrames Europe", "text": ""}
{"id": "1423896", "revid": "123002988", "url": "https://it.wikipedia.org/wiki?curid=1423896", "title": "Stato avanzamento lavori (documento)", "text": "Lo stato avanzamento lavori (comunemente abbreviato come SAL) \u00e8 il documento che attesta l'avvenuta esecuzione di una certa quantit\u00e0 di lavoro di qualsiasi tipo e di qualsiasi misura, al fine di poter calcolare l'importo che il committente del lavoro deve pagare all'azienda commissionata per lo svolgimento del compito.\n\u00c8 un documento tipico nelle cosiddette gestioni per commessa e per progetto nonch\u00e9 nella realizzazione di opere e lavori in ambito pubblico e/o edilizio/impiantistico.\nContenuto.\nIl documento \u00e8 abitualmente composto da:\nIn calce al libretto misure e al certificato, pongono la firma il redattore del SAL, il responsabile di commessa.\nProcedura.\nIl direttore dei lavori una volta eseguite (o fatte eseguire dai propri collaboratori) le misure delle opere realmente realizzate in cantiere, redatti il libretto delle misure, il registro di contabilit\u00e0 e il sommario del registro di contabilit\u00e0 (compresa la contabilit\u00e0 di cantiere), pu\u00f2 redigere il documento di stato di avanzamento lavori ed emettere il relativo certificato di pagamento da lui stesso vidimato e firmato. Questo adempimento permette al fornitore di emettere fattura al committente (la quale fattura deve riportare sia il N\u00b0 SAL relativo nonch\u00e9 il riferimento al certificato di pagamento). Il SAL si esegue anche quando i lavori sono quantificati (e pagati) \"a corpo\" e non \"a misura\": in questi casi, il contratto stabilisce le scadenze dei pagamenti in funzione di qualche criterio (temporale, ammontare, ecc. comunque sempre con riferimento ad una percentuale di avanzamento del lavoro). Invece, in lavori \"in economia\", per definizione, non esiste il concetto di SAL in quanto si opera \"a consuntivo\" ovvero si contabilizzano le ore uomo totali effettuate (si paga in base alla \"quantit\u00e0 di lavoro\" effettuato, a prescindere dall'avanzamento dell'opera).\nIl certificato di pagamento autorizza l'emissione della fattura e consente all'amministrazione del committente di procedere al pagamento, ma di per s\u00e9 non comporta automaticamente il pagamento della fattura nei termini contrattualmente convenuti. Questo perch\u00e9 la funzione tesoreria/amministrazione (ufficio contabilit\u00e0 fornitori) \u00e8 sempre autonoma rispetto alla direzione tecnica.\nA volte, per traslazione, si intende come SAL la sola percentuale di avanzamento, ovvero la quantificazione sintetica di tipo tecnico-contabile (ad esempio: lavori di commessa al 35% di SAL)."}
{"id": "1423898", "revid": "122954486", "url": "https://it.wikipedia.org/wiki?curid=1423898", "title": "Mike Varney", "text": "Ha fondato le case discografiche Shrapnel Records, Tone Center e Blues Bureau International, oltre ad aver scoperto un consistente numero di importanti chitarristi della scena heavy metal.\nTra i pi\u00f9 famosi si ricordano Yngwie Malmsteen, Shawn Lane, Richie Kotzen, Brett Garsed, Paul Gilbert, Tony MacAlpine, Greg Howe, Marty Friedman, Michael Lee Firkins, Vinnie Moore e Jason Becker.\nMolti giovani chitarristi entrarono in contatto con Mike Varney grazie ad una sezione della rivista \"Guitar Player Magazine\"."}
{"id": "1423906", "revid": "533647", "url": "https://it.wikipedia.org/wiki?curid=1423906", "title": "Ordine delle cariche della Repubblica Italiana", "text": "L'ordine delle cariche della Repubblica Italiana \u00e8 strutturato in base alla rilevanza della carica e alla tipologia della cerimonia.\nStoria.\nLa definizione delle precedenze fra le cariche pubbliche era in uso nella Corte sabauda ed ebbe una regolamentazione organica dopo l'unit\u00e0 d'Italia con il R.D. 19 aprile 1868, n. 4349, e dopo l'avvento del fascismo con il R.D. 16 dicembre 1927, n. 2210.\nCon la nascita della Repubblica Italiana divenne necessario riscrivere completamente il testo, a causa del profondo cambiamento nelle istituzioni nazionali. Alcide De Gasperi, in qualit\u00e0 di presidente del Consiglio dei ministri, eman\u00f2 la circolare n. 92019/12840-16 del 26 dicembre 1950 per regolamentare, \"sia pure provvisoriamente\", la materia.\nNonostante la dichiarata provvisoriet\u00e0 della circolare del 1950, la regolamentazione organica delle precedenze \u00e8 stata emanata solo dopo 55 anni con il D.P.C.M. del 14 aprile 2006 recante \"Disposizioni generali in materia di cerimoniale e disciplina delle precedenze tra le cariche pubbliche\". Questo decreto \u00e8 stato modificato e integrato dal D.P.C.M. del 16 aprile 2008.\nOrdinamento del 1950.\nIn linea con il suo carattere \"provvisorio\", l'ordine delle precedenze del 1950 era relativo solo alle prime quattro categorie; queste erano a loro volta suddivise in 9 classi e 44 posizioni.\nCategoria I.\nPresidenti delle due Camere \u2013 Presidente del Consiglio dei ministri \u2013 Presidente della Corte costituzionale.\nCategoria II.\n1\u00aa Vicepresidenti delle due Camere \u2013 Ministri segretari di Stato.\n2\u00aa Sottosegretari di Stato \u2013 Alti Commissari e Commissario per il turismo \u2013 Membri degli uffici di presidenza delle due Camere.\n3\u00aa Presidenti delle regioni e delle assemblee regionali.\n4\u00aa Primo presidente della Corte di cassazione \u2013 Presidente del Consiglio di Stato \u2013 Procuratore generale della Corte di cassazione \u2013 Presidente della Corte dei conti \u2013 Avvocato generale dello Stato \u2013 Capo di stato maggiore della difesa.\nCategoria III.\n1\u00aa Membri del Parlamento nazionale.\n2\u00aa Segretario generale della Presidenza della Repubblica \u2013 Segretari generali delle due Camere \u2013 Presidente dell'Accademia dei Lincei \u2013 Ambasciatori.\nCategoria IV.\n1\u00aa Presidente del Consiglio nazionale delle ricerche \u2013 Capi di stato maggiore dell'Esercito, della Marina e dell'Aeronautica \u2013 Presidente del Tribunale supremo delle acque \u2013 Primi presidenti e Procuratori generali delle Corti di appello \u2013 Presidenti del Tribunale supremo militare e Procuratore generale militare \u2013 Presidenti di sezione della Corte di cassazione ed equiparati \u2013 Presidenti di sezione e Procuratore generale della Corte dei conti \u2013 Vice avvocati generali dello Stato \u2013 Prefetti in sede.\n2\u00aa Presidenti dei consigli superiori dei ministeri \u2013 Segretari generali dei ministeri \u2013 Capo della polizia \u2013 Generali di corpo d'armata e gradi corrispondenti della Marina e dell'Aeronautica \u2013 Rettori delle universit\u00e0 \u2013 Ordinario militare.\nOrdinamento del 2006-2008.\nLa disciplina del 2006, come aggiornata nel 2008, distingue fra cerimonie nazionali e cerimonie territoriali.\nVengono considerate cerimonie nazionali quelle che hanno luogo in occasione di feste nazionali o di funerali di Stato, nonch\u00e9 quelle a cui partecipi il Capo dello Stato o una delle autorit\u00e0 comprese nella prima categoria; vengono considerate territoriali tutte le altre cerimonie.\nSono previste regole particolari in caso di presenza di autorit\u00e0 straniere.\nCerimonie nazionali.\nPer le cerimonie nazionali le cariche sono suddivise in 7 categorie e 121 classi con circa 200 posizioni; l'ordine di precedenza \u00e8 quello riportato di seguito (i nominativi sono aggiornati al 29 gennaio 2022).\nAl vertice dell'ordine delle precedenze vi \u00e8 il\nCerimonie territoriali.\nPer le cerimonie territoriali le cariche sono suddivise in 5 categorie (A\u00f7E) e 75 classi con circa 100 posizioni.\nDi seguito si riportano le cariche della categoria A:\nRango delle cariche estere.\nLe autorit\u00e0 europee e straniere che intervengono nelle cerimonie pubbliche seguono immediatamente le autorit\u00e0 italiane che rivestono cariche omologhe.\nI Presidenti del Parlamento europeo, del Consiglio europeo, del Consiglio dei ministri dell'Unione europea, della Commissione europea e della Corte di giustizia dell'Unione europea seguono immediatamente le cariche appartenenti alla prima categoria dell'ordine nazionale di precedenza.\nI principi ereditari di Case regnanti, come i cardinali della Chiesa cattolica, hanno rango immediatamente seguente a quello del Presidente della Repubblica."}
{"id": "1423907", "revid": "1272592", "url": "https://it.wikipedia.org/wiki?curid=1423907", "title": "Unknown (Tekken)", "text": ""}
{"id": "1423912", "revid": "544909", "url": "https://it.wikipedia.org/wiki?curid=1423912", "title": "Ferrovia Trento-Mal\u00e8", "text": ""}
{"id": "1423915", "revid": "544909", "url": "https://it.wikipedia.org/wiki?curid=1423915", "title": "Ferrovia Trento-Marilleva", "text": ""}
{"id": "1423922", "revid": "767487", "url": "https://it.wikipedia.org/wiki?curid=1423922", "title": "Lago Gat\u00fan", "text": "Il lago Gat\u00fan \u00e8 un lago artificiale sul fiume Chagres dal quale si attinge l'acqua necessaria per il funzionamento del sistema di chiuse del Canale di Panama.\nQuesto bacino era, al momento della sua creazione, il lago artificiale pi\u00f9 grande del mondo."}
{"id": "1423937", "revid": "174925", "url": "https://it.wikipedia.org/wiki?curid=1423937", "title": "22 novembre", "text": "Il 22 novembre \u00e8 il 326\u00ba giorno del calendario gregoriano (il 327\u00ba negli anni bisestili). Mancano 39 giorni alla fine dell'anno.\nFeste e ricorrenze.\nCivili.\nNazionali\nReligiose.\nCristianesimo:"}
{"id": "1423938", "revid": "767487", "url": "https://it.wikipedia.org/wiki?curid=1423938", "title": "Randy Rampage", "text": "Biografia.\nHa fatto parte del gruppo D.O.A. dal 1978 al 1982, poi nuovamente dal 2000 al 2002 e dal 2006 al 2009.\nNel 1982 ha realizzato un EP autoprodotto.\nDopo aver lasciato i D.O.A. all'inizio degli anni '80, egli apparve di nuovo come cantante negli Annihilator con i quali Randy registr\u00f2 un album nel 1989, intitolato \"Alice in Hell\", lasciando la band dopo il tour.\nNel 1999 ritorn\u00f2 nella band e incise un altro album chiamato \"Criteria for a Black Widow\" e lasci\u00f2 la band di nuovo.\nDal 2005, Randy \u00e8 il leader della band metal Stress Factor 9 assieme al batterista degli Annihilator Ray Hartmann, il chitarrista Francis Frightful della band di Singapore Opposition Party, e il chitarrista Kick dei Vertical After.\n\u00c8 deceduto nel 2018 all'et\u00e0 di 58 anni a causa di un infarto.\nDiscografia.\nD.O.A.\nAnnihilator\nStress Factor 9\nRandy Rampage"}
{"id": "1423942", "revid": "98440976", "url": "https://it.wikipedia.org/wiki?curid=1423942", "title": "Episodi de Il Calabrone Verde", "text": "La prima ed unica stagione della serie televisiva statunitense Il Calabrone Verde, composta da 26 episodi, \u00e8 stata trasmessa negli Stati Uniti dal 9 settembre 1966 al 17 marzo 1967 su ABC.\nIn Italia la stagione \u00e8 andata in onda nel 1988 su Rai 1. In seguito sono andate in onda le repliche su Jimmy, dal 1998."}
{"id": "1423945", "revid": "92723", "url": "https://it.wikipedia.org/wiki?curid=1423945", "title": "Gatun", "text": ""}
{"id": "1423946", "revid": "1444810", "url": "https://it.wikipedia.org/wiki?curid=1423946", "title": "Goffredo Bettini", "text": "Biografia.\nGoffredo Maria Bettini \u00e8 appassionato fin da giovanissimo di politica e cinema. Ancora studente collabora alla rivista Cinema Nuovo diretta Guido Aristarco, a Cinemasessanta diretta da Mino Argentieri. Partecipa ai cinegiornali liberi di Cesare Zavattini e Ugo Gregoretti.\nIscrittosi alla Federazione Giovanile Comunista Italiana, fa parte all'inizio degli anni Settanta del famoso gruppo dirigente della federazione romana diretto da Gianni Borgna. \u00c8 una stagione importante, durante la quale stabilisce rapporti di collaborazione e amicizia con Pier Paolo Pasolini, Bernardo Bertolucci, Paolo e Vittorio Taviani, Carmelo Bene e tanti altri. Promuove grandi appuntamenti per i giovani a cui partecipano artisti italiani e anche numerose star internazionali. Tra cui: Gato Barbieri, Archie Shepp, Cecil Taylor. Nel 1975, in un grande concerto alla Terrazza del Pincio, cui partecipano 20.000 persone, consacra il ritorno di Gino Paoli sulla scena musicale italiana. Alla morte di Pier Paolo Pasolini nel 1975, accompagna l'ultimo film del grande registra Sal\u00f2 o le 120 giornate di Sodoma, alla prima mondiale che si svolge al Festival Paris Cin\u00e9ma. Lo presenta al pubblico insieme a Bernardo Bertolucci.\nDal 1977 al 1979 \u00e8 segretario romano della Federazione Giovanile Comunista Italiana. Rafforza l'organizzazione che proietta in una difesa strenua, anche nelle piazze, della democrazia. Nel 1978, mentre difende l'agibilit\u00e0 politica dei giovani democratici dell'Universit\u00e0 degli Studi di Roma \"La Sapienza\" alla facolt\u00e0 di Economia e commercio, un banco lanciato dal terzo piano nell'androne della facolt\u00e0 dai militanti di Autonomia operaia gli provoca una grave frattura al braccio.\nSuccessivamente \u00e8 chiamato a far parte della sua segreteria da Massimo D'Alema, allora segretario nazionale della Federazione Giovanile Comunista Italiana.\nTornato al Partito Comunista Italiano di Roma, nel 1981, come responsabile della propaganda, imposta la comunicazione per Luigi Petroselli, che sar\u00e0 rieletto Sindaco di Roma. Dopo la sconfitta della sinistra dell'anno precedente, \u00e8 giovanissimo segretario della federazione romana. In questa veste, conduce una fortissima battaglia di opposizione alla Democrazia Cristiana, allora guidata da Vittorio Sbardella. Non accetta accordi n\u00e9 compromessi. L'opposizione, innanzitutto condotta dai comunisti, determina la caduta del Sindaco Pietro Giubilo e le elezioni anticipate alle quali il Partito Comunista Italiano ottiene un buon risultato che permette numericamente una giunta di centrosinistra, non realizzata poich\u00e9 l'asse Democrazia Cristiana-Partito Socialista Italiano continua a tenere. La Democrazia Cristiana sar\u00e0 costretta a cedere sul Sindaco che diventer\u00e0 Franco Carraro. Bettini entra nel consiglio comunale.\nAlla svolta della Bolognina, che dar\u00e0 vita successivamente alla costituzione del Partito Democratico, vota s\u00ec alla proposta di Achille Occhetto ma con una grande lacerazione interiore. \nIn quell'occasione, si verifica anche un temporaneo strappo con il suo amico e indiscusso maestro, Pietro Ingrao che era il pi\u00f9 autorevole leader del fronte del no.\nPer Bettini si apre un periodo anche emotivamente difficile. Lascia il ruolo di segretario regionale del Lazio, che per un certo periodo il partito gli aveva chiesto di svolgere.\nDopo Tangentopoli e la crisi della Giunta di Franco Carraro, rifiuta la candidatura a Sindaco di Roma propostagli dal Partito Socialista Italiano per sciogliere il Consiglio e aprire una nuova stagione politica nella Capitale.\n\u00c8 determinante nella candidatura di Francesco Rutelli a Sindaco, che viene eletto nel dicembre del 1993 al secondo turno. Inizia, cos\u00ec, la storia del cosiddetto \"Modello Roma, impergnato su una strategia di allargamento della sinistra verso le parti pi\u00f9 democratiche, progressiste e liberali dell'elettorato, di cui l'ispiratore \u00e8 proprio Bettini.\nDa capogruppo del Partito Democratico della Sinistra in Consiglio Comunale, svolge un ruolo di baricentro di tutta l'alleanza, in un rapporto fortissimo di amicizia e di consonanza politica con il Sindaco Francesco Rutelli.\nNel 1997, a seguito della seconda vittoria alle elezioni comunali capitoline di Francesco Rutelli, viene nominato assessore ai Rapporti Istituzionali del Comune. Pochi mesi dopo, si dimette da tale incarico in polemica con il Sindaco, che aveva deciso di fondare \"L'Asinello\" in alleanza, ma anche in competizione, con il Partito Democratico della Sinistra.\nRutelli gli chiede di non lasciare Roma e gli affida la responsabilit\u00e0 di sbloccare il cantiere dell'Auditorium Parco della Musica, da tempo fermo e di portare a termine l'opera e poi di presiedere la gestione. In un rapporto formidabile con l'architetto Renzo Piano e con il Presidente dell'Accademia di Santa Cecilia Luciano Berio, scinde il rapporto con le vecchie imprese, realizza una nuova gara definita dall'amministrazione comunale che vede vincitore Salini Impregilo di Cesare Romiti. L'opera viene consegnata nei tempi stabiliti e presto diventa un luogo straordinario di produzione e fruizione di cultura.\nAlle elezioni regionali del 2000 viene richiesto a Bettini di capeggiare la lista del Partito Democratico della Sinistra. Ottiene pi\u00f9 di preferenze, venendo eletto come consigliere e poi come vicepresidente del consiglio regionale del Lazio.\nAlle elezioni politiche del 2001 viene rieletto alla Camera dei Deputati, dopo l'esperienza dell'inizio degli anni Novanta, e continua a far parte della direzione nazionale del suo partito. Alle elezioni politiche del 2006 viene eletto senatore per la prima volta capeggiando la lista dei Democratici di Sinistra.\nIn quei mesi partecipa all'ideazione del Partito Democratico con convegni e numerose pubblicazioni. Intanto, insieme a Walter Veltroni diventato Sindaco fonda la Festa del Cinema di Roma che dirige per tre anni. Chiama alla direzione artistica Piera Detassis, Mario Sesti e Giorgio Barberio Corsetti. A Roma arrivano numerosissime prime mondiali accompagnate da cast di grande popolarit\u00e0 tra cui il film The Departed - Il bene e il male di Martin Scorsese accompagnato dal regista e da Leonardo Di Caprio.\n Il 28 novembre 2007 si dimette dalla carica di senatore per dedicarsi pienamente all'attivit\u00e0 di partito; gli subentra Pietro Larizza.\nDal Senato della Repubblica, in collaborazione stretta con l'allora Presidente Franco Marini, costruisce anche l'ipotesi concreta per realizzare il progetto del Partito Democratico.\nSostiene la candidatura di Walter Veltroni a segretario del nuovo partito. Coordina la campagna elettorale delle sue primarie.\nIl 4 novembre 2007 \u00e8 Coordinatore della Segreteria nazionale nominato dal Segretario del partito, appunto Walter Veltroni. Il 28 novembre 2007 si dimette dalla carica di senatore per dedicarsi pienamente all'attivit\u00e0 di partito; gli subentra Pietro Larizza.\nDopo le dimissioni di Walter Veltroni, che per lui sono un colpo personale oltrech\u00e9 che politico, si ritrae da ogni incarico di gestione e istituzionale. Pubblica numerosi libri e partecipa a una intensissima attivit\u00e0 di convegni, conferenze e incontri in tutto il territorio nazionale. In questo periodo riemerge il suo grande amore per il cinema. In Asia, un continente che conosce bene, organizza festival di promozione del cinema italiano a Hanoi, Manila e Bangkok che riscuotono un grande successo di pubblico e vengono replicati annualmente.\nNel 2014 si candida alle Elezioni europee con il Partito Democratico nella circoscrizione del Centro, venendo eletto con preferenze. A Bruxelles \u00e8 membro della commissione affari esteri, occupandosi di dossier rilevanti sulla Bosnia, il Sud Est asiatico, il Turkmenistan, contribuendo assiduamente alla linea politica del Alleanza Progressista dei Socialisti e dei Democratici e della delegazione del Partito Democratico. Seppure definisce questa esperienza straordinariamente interessante e proficua, decide di non ricandidarsi e, dopo una solo legislatura, torna agli studi e ai suoi interessi culturali.\nViene richiamato all'impegno da due fatti che inevitabilmente lo coinvolgono.\nL'elezione di Nicola Zingaretti, dirigente a lui molto vicino, a segretario nazionale del Partito Democratico il 17 marzo del 2019 e l'avvio del Governo Conte II nel settembre dello stesso anno.\nSi immerge di nuovo, pur senza particolare incarichi, nella politica attiva. Influenza la linea del partito durante il Governo Conte II, in sintonia molto forte con il vicesegretario del Partito Democratico Andrea Orlando e il capodelegazione al Governo Dario Franceschini. Dopo la caduta del Governo Conte II, sostiene Mario Draghi nella costituzione del suo Governo e si concentra sulle comunali di Roma che vedono vincere Roberto Gualtieri.\nAttualmente ha dichiarato di non voler intervenire nelle vicende di Roma e del Lazio. In un rapporto di forte sintonia con il segretario del Partito Democratico Enrico Letta, aiuta il suo partito nella complicata elezione del nuovo Presidente della Repubblica dopo la conclusione del settennato di Sergio Mattarella."}
{"id": "1423949", "revid": "1543377", "url": "https://it.wikipedia.org/wiki?curid=1423949", "title": "Battaglia delle Termopili", "text": "La battaglia delle Termopili () fu combattuta da un'alleanza di \"poleis\" greche, guidata dal re di Sparta Leonida I contro l'Impero persiano governato da Serse I. Si svolse in tre giorni, durante la seconda invasione persiana della Grecia, nell'agosto o nel settembre del 480 a.C. presso lo stretto passaggio delle Termopili (o, pi\u00f9 correttamente, \"Termopile,\" \"Le porte calde\") contemporaneamente alla battaglia navale di Capo Artemisio.\nL'invasione persiana era una risposta allo smacco subito durante la fallita prima invasione della Grecia che si era conclusa con la grande vittoria ateniese nella battaglia di Maratona nel 490 a.C. Serse aveva raccolto un enorme esercito e una potente flotta per conquistare tutta la Grecia. Il generale ateniese Temistocle propose che i Greci si disponessero a bloccare l'avanzata dell'esercito persiano al passo delle Termopili, ostacolando nello stesso tempo la flotta persiana presso lo stretto di Capo Artemisio.\nUn esercito greco di circa 7\u00a0000 uomini marci\u00f2 verso nord per cercare di fermare l'avanzata dei Persiani nell'estate del 480 a.C. L'esercito di Serse arriv\u00f2 al passo a fine agosto o inizio settembre ma fu trattenuto per una settimana dai Greci che, sebbene in grande inferiorit\u00e0 numerica, bloccarono l'unica via attraverso la quale l'imponente esercito persiano avrebbe potuto raggiungere la Grecia centrale; tuttavia un abitante del luogo di nome Efialte rivel\u00f2 agli aggressori l'esistenza di una via secondaria che conduceva dietro le linee greche. Leonida, consapevole di essere stato aggirato, fece allontanare il grosso dell'esercito greco e rimase a guardia del passaggio con 299 Spartani, 700 Tespiesi, 400 Tebani e, forse, qualche centinaio di altri, che vennero per la maggior parte uccisi.\nDopo questo combattimento la flotta greca, mentre combatteva presso capo Artemisio sotto il comando del politico ateniese Temistocle, ricevette la notizia della sconfitta alle Termopili. Dal momento che il piano dei Greci prevedeva che sia le Termopili che capo Artemisio venissero tenuti sotto controllo, e avendo la flotta subito consistenti perdite, venne deciso il ritiro a Salamina. I Persiani invasero la Beozia e poi entrarono in Atene, che era stata precedentemente evacuata. In seguito la flotta greca attacc\u00f2 e sconfisse gli invasori nella battaglia di Salamina verso la fine del 480 a.C.: dopo lo scontro il re Serse, temendo di restare intrappolato in Europa con la flotta fortemente indebolita, decise di ritornare in patria con parte dell'esercito (perdendo molti uomini per la fame e le malattie) e lasci\u00f2 il generale Mardonio al comando dei restanti reparti per completare la conquista della Grecia. L'anno successivo, tuttavia, un esercito ellenico sconfisse definitivamente i Persiani nella battaglia di Platea.\nPer studiosi e scrittori antichi e moderni la battaglia delle Termopili \u00e8 un esempio dei sorprendenti risultati militari che si possono ottenere, contro forze molto superiori numericamente, con un esercito molto motivato che si batte in difesa del suolo della patria su terreno favorevole alla difesa. L'azione dei difensori delle Termopili \u00e8 inoltre ritenuta una classica dimostrazione della superiore efficacia in combattimento di un'unit\u00e0 militare bene addestrata ed equipaggiata.\nFonti.\nLa fonte primaria per le guerre persiane \u00e8 lo storico greco Erodoto. Anche lo storico Diodoro Siculo, che scrisse nel I secolo a.C., nella sua \"Bibliotheca historica\" fornisce un resoconto delle guerre, in parte derivato dal precedente storico greco Eforo di Cuma. Questa descrizione \u00e8 abbastanza coerente con quella di Erodoto. Le guerre persiane sono descritte, seppur con meno dettagli, anche da una serie di altri storici antichi tra cui Plutarco, Ctesia di Cnido ed Eschilo ne \"I Persiani\". Inoltre alcune testimonianze archeologiche, come la Colonna serpentina (ora nell'Ippodromo di Istanbul), supportano talune delle affermazioni di Erodoto.\nAntefatto.\nLe \"poleis\" greche di Atene ed Eretria avevano incoraggiato la fallita Rivolta ionica contro l'impero achemenide di Dario I di Persia negli anni tra il 499 ed il 494 a.C. L'impero era ancora relativamente giovane e attraversato da ribellioni dei popoli sottomessi; Dario I, del resto, era un usurpatore e aveva impiegato molto tempo nel combattere le rivolte contro la sua autorit\u00e0: la rivolta degli Ioni aveva quindi minacciato una volta di pi\u00f9 l'integrit\u00e0 dell'impero ed egli si era ripromesso di punire tutti coloro che vi erano stati coinvolti, soprattutto gli Ateniesi \"poich\u00e9 era sicuro che [gli Ioni] non sarebbero rimasti impuniti per la loro ribellione\". Dario intravide anche l'opportunit\u00e0 di espandere facilmente il suo controllo alla Grecia, che allora si presentava divisa e debole. Una spedizione preliminare condotta dal generale Mardonio nel 492 a.C. riconquist\u00f2 la Tracia e costrinse il Regno di Macedonia a sottomettersi.\nDario invi\u00f2 emissari in tutte le citt\u00e0-Stato greche nel 491 a.C. per chiedere in dono, secondo la formula usuale, \"terra e acqua\" in segno di sottomissione alla sua autorit\u00e0. Dopo la dimostrazione della potenza persiana dell'anno precedente, la maggior parte delle citt\u00e0 greche obbed\u00ec senza discutere ma ad Atene gli ambasciatori persiani furono processati e poi giustiziati, gettandoli in un pozzo; uguale trattamento fu loro riservato a Sparta, dove non furono nemmeno sottoposti a giudizio: questo gesto segn\u00f2 di fatto l'entrata in guerra di Sparta contro la Persia.\nDario riun\u00ec nel 490 a.C. un esercito, comandato dai generali Dati e Artaferne, che attacc\u00f2 Nasso prima che le altre isole Cicladi si arrendessero da sole; l'esercito poi si spost\u00f2 a Eretria che venne assediata e distrutta. Infine mosse per attaccare Atene e sbarc\u00f2 nella baia di Maratona dove fu affrontato da un esercito ateniese numericamente molto inferiore, ma che riusc\u00ec a conseguire una grande vittoria e a provocare la ritirata dell'esercito persiano.\nDopo la sconfitta, Dario I decise di ritentare l'impresa e cominci\u00f2 a riunire un nuovo, pi\u00f9 grande esercito; tuttavia nel 486 a.C. gli egiziani si ribellarono, costringendolo a rimandare la spedizione in Grecia. Dario I mor\u00ec mentre si preparava a marciare verso l'Egitto e il trono pass\u00f2 al figlio Serse I di Persia, che soppresse la rivolta egiziana e rapidamente riprese i preparativi per l'invasione della Grecia. Presentandosi come un'invasione su larga scala, la spedizione richiese una pianificazione a lungo termine, l'immagazzinamento di grandi quantit\u00e0 di rifornimenti e l'arruolamento di molti soldati; Serse I decise la costruzione di un ponte sull'Ellesponto per permettere al suo esercito di arrivare agevolmente in Europa e lo scavo di un canale attraverso l'istmo del Monte Athos, nella penisola Calcidica: infatti, nell'aggirare il promontorio, una flotta persiana comandata dal generale Mardonio era stata distrutta nel 492 a.C. Queste erano imprese di una portata vastissima, che sarebbero risultate impossibili per qualsiasi altro stato coevo. All'inizio del 480 a.C. i preparativi erano stati completati e l'esercito che Serse I aveva riunito a Sardi marci\u00f2 verso l'Europa, attraversando l'Ellesponto su due ponti di barche.\nAnche gli Ateniesi si stavano preparando per la guerra contro i Persiani sin dalla met\u00e0 del decennio e nel 482 a.C. fu presa la decisione, sotto la guida di Temistocle, di costruire una massiccia flotta di triremi che sarebbe stata indispensabile per contrastare i Persiani; tuttavia gli Ateniesi non avevano abbastanza uomini per l'esercito e la flotta, quindi divenne vitale la formazione di un'alleanza tra le \"poleis\" greche. Nel 481 a.C. Serse invi\u00f2 degli ambasciatori nelle citt\u00e0 greche chiedendo \"terra e acqua\", ma deliberatamente escluse Atene e Sparta. Il supporto alla guerra contro la Persia cominci\u00f2 cos\u00ec a coalizzarsi intorno alle due citt\u00e0: un congresso si riun\u00ec a Corinto nel tardo autunno del 481 a.C. e venne costituita un'alleanza comprendente numerose citt\u00e0, alla quale venne dato il potere di inviare emissari per chiedere assistenza e di inviare le truppe degli Stati membri verso i punti difensivi previa consultazione reciproca. Questo fu un passo importante per il mondo greco, ancora molto diviso, soprattutto perch\u00e9 molte delle \"poleis\" presenti erano ancora formalmente in guerra tra di loro.\nIl congresso venne convocato di nuovo nella primavera del 480 a.C. Una delegazione tessala sugger\u00ec ai Greci di radunarsi nella stretta valle di Tempe ai confini della Tessaglia e bloccare l'avanzata di Serse. Una divisione di 10\u00a0000 opliti fu inviata nella valle, attraverso la quale si credeva che l'esercito persiano sarebbe dovuto passare ma, una volta l\u00ec, vennero avvisati da Alessandro I di Macedonia che la valle sarebbe potuta essere aggirata attraverso il passo di Sarantoporo e che l'esercito di Serse era innumerevole; i Greci preferirono ripiegare. Poco dopo ricevettero la notizia che Serse aveva attraversato l'Ellesponto.\nUn secondo piano fu quindi presentato da Temistocle ai Greci. Il percorso per il sud della Grecia (la Beozia, l'Attica e il Peloponneso) avrebbe imposto all'esercito di Serse di passare per l'angusto passo delle Termopili, che gli opliti potevano facilmente bloccare nonostante la schiacciante superiorit\u00e0 numerica persiana. Inoltre, per evitare che i Persiani oltrepassassero le Termopili dal mare, la flotta ateniese e alleata poteva interdire loro lo stretto dell'Artemisio: questa duplice strategia fu approvata dal congresso. Tuttavia le citt\u00e0 del Peloponneso escogitarono dei piani di ripiego per difendere l'Istmo di Corinto nell'eventualit\u00e0 che i Persiani vi arrivassero; frattanto le donne e i bambini di Atene furono evacuati in massa alla citt\u00e0 di Trezene, nel Peloponneso.\nInizio.\nL'esercito persiano procedette lentamente attraverso la Tracia e la Macedonia e la notizia del suo arrivo imminente fu riferita agli alleati greci in agosto da una spia. In questo periodo dell'anno gli Spartani, la massima potenza militare dell'alleanza, stavano celebrando le feste Carnee durante le quali la legge spartana vietava l'attivit\u00e0 militare: tale usanza aveva gi\u00e0 causato il tardivo intervento spartano alla battaglia di Maratona. Era anche il periodo dei Giochi olimpici che imponeva la tregua olimpica, quindi marciare in guerra sarebbe stato doppiamente sacrilego per l'esercito spartano. In questa occasione, per\u00f2, gli Efori decisero che il pericolo era sufficientemente grande da giustificare una spedizione immediata, comandata da uno dei re di Sparta, Leonida I, per bloccare il passo. Egli prese con s\u00e9 i 299 uomini della guardia del corpo reale, i cosiddetti \"cavalieri\", un corpo esistito anche in altre epoche. La spedizione si proponeva di raggruppare il maggior numero possibile di altri soldati greci lungo la strada e di attendere l'arrivo del grosso dell'esercito spartano alle Termopili. La leggenda, come racconta Erodoto, narra che gli Spartani consultarono l'oracolo di Delfi nella prima parte dell'anno che dette loro la seguente profezia:\nErodoto ci dice che Leonida, dopo aver appreso il vaticinio, fosse convinto di andare incontro a morte certa insieme a tutte le sue truppe, perci\u00f2 scelse solo gli Spartiati che avevano figli in modo da assicurare continuit\u00e0 alle stirpi.\nNel corso della marcia verso le Termopili la divisione spartana raccolse contingenti provenienti da varie citt\u00e0 e contava pi\u00f9 di 7\u00a0000 soldati quando giunse al passo. Leonida decise di accamparsi presso la parte pi\u00f9 stretta detta \"porta di mezzo\" e di difenderla l\u00e0 dove i Focesi avevano costruito un muro di difesa tempo prima. Dalla vicina citt\u00e0 di Eraclea Trachinia Leonida fu informato dell'esistenza di una pista montana che avrebbe potuto essere utilizzata per aggirare le Termopili: il re colloc\u00f2 quindi 1\u00a0000 opliti Focesi sulle alture per precauzione.\nA met\u00e0 agosto l'esercito persiano fu avvistato nel golfo Maliaco in avvicinamento alle Termopili. Alla notizia dell'imminente arrivo di Serse al passo, i Greci incominciarono ad aver paura e nel corso di un consiglio di guerra presero a discutere di una eventuale ritirata. I peloponnesiaci suggerirono di tornare all'Istmo di Corinto e di difendere quello per impedire agli invasori l'ingresso al Peloponneso; ci\u00f2 provoc\u00f2 lo sdegno di Focesi e Locresi che provenivano dalla zona direttamente minacciata dall'arrivo dei nemici. Leonida, visto lo sdegno di costoro e placati i dissidi, decise di restare a difendere il passo e nel contempo invi\u00f2 messaggeri nelle citt\u00e0 vicine a chiedere rinforzi poich\u00e9 le truppe a sua disposizione erano insufficienti per respingere i Persiani.\nDopo essersi accampato, Serse invi\u00f2 un emissario per negoziare con Leonida: ai Greci venne offerta la libert\u00e0, il titolo di \"amici del popolo persiano\" e terre pi\u00f9 grandi e pi\u00f9 fertili di quelle che gi\u00e0 possedevano. Quando questi termini di pace furono rifiutati da Leonida, l'ambasciatore chiese perentoriamente di gettare le armi ma sembra che il re abbia risposto: \u00abVengano a prenderle loro\u00bb (). Serse rimase incredulo alla risposta riferitagli dal suo ambasciatore, perci\u00f2 lasci\u00f2 passare quattro giorni sempre sperando che i Greci si ritirassero; al quinto giorno, poich\u00e9 i Greci non accennavano ad andarsene e anzi la loro permanenza gli sembrava un atto di insolenza, ordin\u00f2 di dare inizio alla battaglia.\nForze in campo.\nForze persiane.\nIl numero di soldati che Serse radun\u00f2 per la seconda invasione della Grecia \u00e8 stato oggetto di infinite controversie perch\u00e9 i numeri riportati dalle fonti antiche sono molto elevati. Erodoto sosteneva che i Persiani riuscirono a schierare 2,6 milioni di soldati delle pi\u00f9 disparate etnie, accompagnati da un numero equivalente di personale di supporto. Il quasi contemporaneo poeta Simonide parla di quattro milioni; Ctesia di Cnido afferma che il numero totale dei soldati persiani fosse pari circa a 800\u00a0000.\nGli studiosi moderni tendono a ridimensionare le cifre fornite da Erodoto e dalle altre fonti antiche, reputandole l'irrealistico risultato di errori di calcolo o esagerazioni da parte dei vincitori, mentre sono invece concordi nell'ipotizzare che i Persiani fossero in numero compreso fra 170\u00a0000 e 300\u00a0000, anche se altre fonti parlano di circa 150\u00a0000 effettivi. Queste stime di solito provengono dallo studio delle capacit\u00e0 logistiche degli aggressori asiatici in quel periodo, dalla sostenibilit\u00e0 delle basi d'operazione e dai problemi generali sul personale di supporto. Indipendentemente dal numero reale di soldati, \u00e8 chiaro come Serse fosse ansioso di compiere una spedizione di successo, tanto da ottenere una superiorit\u00e0 numerica schiacciante per terra e per mare. Il numero delle truppe persiane presenti alle Termopili \u00e8 quindi incerto, come il numero degli uomini impiegati complessivamente per la guerra: per esempio, non \u00e8 chiaro se l'intero esercito persiano marci\u00f2 fino alle Termopili o se Serse lasci\u00f2 guarnigioni in Macedonia e in Tessaglia.\nForze greche.\nSecondo Erodoto e Diodoro Siculo l'esercito greco comprendeva le seguenti forze:\nLa descrizione di Pausania il Periegeta concorda con quella di Erodoto (i cui scritti aveva letto), solo che egli d\u00e0 il numero dei Locresi, che invece Erodoto non registra limitandosi a dire che ognuna delle loro citt\u00e0 mand\u00f2 un contingente. Pausania afferma che, abitando proprio nella zona di transito dei Persiani, i Locresi diedero tutti gli uomini in grado di lottare che avevano: secondo Pausania si trattava di 6\u00a0000 unit\u00e0 che, aggiunte alle 5\u00a0200 di Erodoto avrebbero composto una forza di 11\u00a0200 uomini.\nMolti storici moderni, che di solito considerano Erodoto pi\u00f9 affidabile, aggiungono i 1\u00a0000 Spartani e i 900 iloti ai 5\u00a0200 di Erodoto per ottenere all'incirca 7\u00a0000 - 7\u00a0100 uomini come numero di riferimento, trascurando i Maliesi di Diodoro e i Locresi di Pausania. Trattandosi comunque di stime sono ammissibili altre possibilit\u00e0. Inoltre il numero degli armati cambi\u00f2 nel corso della battaglia, quando la maggior parte dell'esercito si ritir\u00f2 e rimasero solamente circa uomini, escluse le perdite subite nei giorni precedenti: 300 Spartiati, 700 Tespiesi, 400 Tebani, i Focesi che stazionavano sopra al passo e forse 900 iloti.\nConsiderazioni strategiche e tattiche.\nDa un punto di vista strategico la difesa delle Termopili consentiva ai Greci di impiegare nel miglior modo possibile le loro forze. Fino a quando si poteva evitare l'avanzata persiana in Grecia non sussistevano motivi per ingaggiare una battaglia e si sarebbe potuti rimanere sulla difensiva; inoltre, ostacolando due passaggi angusti (le Termopili e Capo Artemisio) veniva a essere ridotto lo svantaggio greco dell'inferiorit\u00e0 numerica. Al contrario il grande numero dei Persiani impediva a Serse di rimanere nello stesso posto troppo a lungo a causa delle difficolt\u00e0 di vettovagliamento dell'esercito: egli era quindi costretto a ritirarsi o ad avanzare necessariamente attraverso le Termopili. Il punto debole dei Greci era il sentiero di montagna che conduceva nell'altopiano parallelo alle Termopili e che avrebbe consentito agli aggressori di aggirare la loro posizione; anche se inadatta per la cavalleria, questa strada avrebbe potuto essere facilmente percorsa dalla fanteria persiana nella quale erano presenti molti uomini abituati a combattere in zone montane. Leonida si era comunque premunito posizionando i Focesi a guardia del passaggio.\nTatticamente il passo delle Termopili, angusto e tortuoso, si addiceva perfettamente allo stile di combattimento greco: la falange oplitica sarebbe stata in grado di bloccare il passaggio con facilit\u00e0 senza il rischio di venire sopraffatta dalla fanteria persiana, che era dotata di armamento leggero e quindi facilmente vulnerabile, e nemmeno dalla cavalleria persiana, che era inutilizzabile in uno spazio tanto stretto. Come fa notare espressamente Diodoro Siculo, anche i diversi tipi di armi giocarono un ruolo determinante: i Greci coi loro \"opla\" (scudi metallici di circa un 1 metro di diametro) potevano facilmente serrare le file ed evitare i colpi dei nemici, i quali invece erano provvisti di \"aspides\" (scudi di legno generalmente piccoli) e di \"peltai\" (scudi leggeri anch'essi di modiche dimensioni), che non erano efficaci nel ripararli dai colpi delle lance e delle spade greche.\nCampo di battaglia.\nAl tempo della battaglia, il passo delle Termopili consisteva in una strada che correva lungo la riva del golfo Maliaco ed era cos\u00ec stretta che solo un carro alla volta poteva passare. Sul lato meridionale della strada sorgevano le scogliere che incombevano sul passo e sul lato settentrionale si stendeva il golfo Maliaco. Lungo il percorso erano state erette tre costruzioni dette \"porte\" (\"pylai\") e presso la porta di mezzo era stata costruita dai Focesi, un secolo prima, una piccola muraglia per ostacolare le invasioni tessaliche. Il nome \"Porte calde\" deriva dalle sorgenti termali che si trovavano l\u00ec vicino. Oggi il passo non \u00e8 vicino al mare, bens\u00ec a diversi chilometri all'interno a causa della sedimentazione nel golfo Maliaco; l'antica via si trova ai piedi delle colline attorno alla piana, fiancheggiata da una strada moderna. Recenti rilevazioni hanno indicato che il passaggio fosse largo solo 100 metri e che le acque arrivassero alle porte.\nIl passo \u00e8 stato ancora in tempi moderni una difesa naturale: durante la seconda guerra mondiale le truppe del corpo di spedizione britannico in Grecia combatterono una nuova battaglia delle Termopili fra il 23 e il 24 aprile 1941 nel tentativo di bloccare l'invasione tedesca della Grecia; ma nonostante le speranze del primo ministro britannico Winston Churchill in \"un nuovo clamoroso episodio militare\", le truppe britanniche furono aggirate e rapidamente costrette a ripiegare verso Atene.\nSvolgimento.\nPrimo giorno.\nIl quinto giorno dopo l'arrivo alle Termopili Serse decise finalmente di attaccare i Greci. Per prima cosa ordin\u00f2 a cinquemila arcieri di scagliare una raffica di frecce, ma i dardi non fecero molti danni fra gli ellenici che erano protetti dagli scudi di bronzo e dagli elmi: gli studiosi moderni hanno inoltre calcolato che le frecce furono lanciate da almeno 100 metri di distanza. Dopodich\u00e9 Serse mand\u00f2 contro i Greci diecimila fra Medi e Cissiani, \"con l'ordine di farli prigionieri e di condurli al suo cospetto\". I Greci combattevano davanti al muro focese, nella parte pi\u00f9 stretta del passo, nel tentativo tattico di utilizzare il minor numero di soldati possibile alla volta. I dettagli del combattimento sono scarsi; Diodoro dice che \"gli uomini stavano spalla a spalla\" e che i Greci erano \"superiori in valore e nella misura dei loro scudi\". Questa \u00e8 probabilmente la descrizione della comune falange greca, in cui gli uomini formavano un muro di scudi dal quale si protendevano le lunghe lance dory; uno schieramento efficace fintanto che era in grado di ostruire l'intero passaggio. I Persiani, dotati com'erano di armi meno lunghe, non furono quindi in grado di accorciare le distanze per entrare nel combattimento corpo a corpo con gli opliti. Erodoto riporta che le unit\u00e0 erano organizzate secondo la citt\u00e0 di provenienza; le divisioni entravano e uscivano dallo schieramento a turno per evitare di affaticarsi, il che significa che i Greci avevano pi\u00f9 uomini del necessario per bloccare il passo. Si racconta che durante il combattimento i Greci uccisero cos\u00ec tanti Medi che Serse balz\u00f2 in piedi per tre volte dal trono dal quale stava guardando la battaglia. Secondo Ctesia di Cnido la prima ondata di Persiani fu \"tagliata a fette\" con solo due o tre morti tra gli Spartiati.\nSecondo Erodoto e Diodoro Siculo, il Gran Re, dopo aver saggiato le forze greche, lanci\u00f2 un secondo assalto con gli Immortali, un corpo d'\u00e9lite di 10\u00a0000 uomini. Per\u00f2 anche questo reparto scelto fall\u00ec, poich\u00e9 servendosi di lance pi\u00f9 corte di quelle dei Greci non poteva far valere la superiorit\u00e0 numerica. Gli Spartani, inoltre, finsero alcune volte di ritirarsi (badando per\u00f2 a mantenere compatte le linee) e ogni volta che i Medi si lanciavano disordinatamente all'inseguimento, gli Spartani si voltavano e li affrontavano uccidendo in tal modo \"un numero incalcolabile di Persiani\". Ancora una volta i Persiani dovettero ritirarsi.\nSecondo giorno.\nIl secondo giorno Serse invi\u00f2 nuovamente la fanteria ad attaccare il passo, \"supponendo che i suoi nemici, essendo cos\u00ec pochi, fossero ora indeboliti da ferite e non potessero pi\u00f9 resistere\". Tuttavia ai Persiani non and\u00f2 meglio del giorno precedente e Serse infine ferm\u00f2 l'assalto e si ritir\u00f2 nel suo campo, \"totalmente perplesso\". Mentre il re persiano stava meditando sul da farsi, si verific\u00f2 la svolta della battaglia: un uomo di Eraclea Trachinia di nome Efialte, spinto dal desiderio di una grossa ricompensa, inform\u00f2 Serse dell'esistenza di un sentiero di montagna che aggirava le Termopili e si offr\u00ec di guidarvi l'esercito persiano. Questo episodio fece del personaggio di Efialte l'archetipo del traditore nella cultura greca e il suo stesso nome prese nella lingua greca una connotazione cos\u00ec negativa che col tempo gli fece assumere il significato di \"incubo\".\nErodoto riporta che quella sera Serse mand\u00f2 il comandante Idarne ad accerchiare i Greci con gli uomini sotto il suo comando. Lo storico non fornisce per\u00f2 ulteriori dettagli riguardo l'identit\u00e0 degli uomini incaricati della missione: Idarne aveva il comando degli Immortali, ma questi (almeno secondo Erodoto) erano stati sterminati il primo giorno di battaglia, quindi \u00e8 possibile che Idarne fosse al comando di un'unit\u00e0 maggiore comprendente anche altre forze che, nel caso specifico, includevano i resti del corpo degli Immortali; in effetti, secondo Diodoro, Idarne aveva una divisione di 20\u00a0000 uomini. Il percorso, che si inerpicava lungo le pendici orientali del monte Eta, sul versante chiamato Anopea, partiva dal lato orientale del campo persiano e arrivava dietro le scogliere che fiancheggiavano il passo; a un certo punto si biforcava in due sentieri: uno conduceva alla Focide e l'altro verso il Golfo Maliaco ad Alpeno, prima citt\u00e0 della Locride.\nTerzo giorno.\nAll'alba del terzo giorno i Focesi a guardia del sentiero sopra le Termopili, sentendo il fruscio delle foglie di quercia, si accorsero che una nutrita colonna persiana stava aggirando le Termopili; perci\u00f2 balzarono su e rivestirono frettolosamente le armi. Idarne rimase sbigottito nel vederli, in quanto era sicuro che non si sarebbe imbattuto nel minimo ostacolo, e temette di aver incontrato degli Spartiati: fu per\u00f2 informato da Efialte che non lo erano, cos\u00ec dispose i suoi soldati per la battaglia. Ma i Focesi, del pari colti di sorpresa e credendo che quei militari fossero venuti ad attaccare proprio loro, si ritirarono su per la montagna preparandosi a resistere all'attacco. Invece, i Persiani guidati da Efialte si limitarono a scagliare una fitta raffica di frecce poich\u00e9 Idarne non intendeva perdere tempo con loro e in fretta condusse i suoi uomini gi\u00f9 dalla montagna per portare a termine l'accerchiamento dei Greci al passo delle Termopili.\nAppreso da un messaggero (secondo Diodoro un persiano chiamato Tirrastiade, nativo di Cuma d'Eubea) che i Focesi non avevano protetto le sue retrovie, Leonida convoc\u00f2 un consiglio di guerra all'alba. Alcuni comandanti greci optarono per la ritirata ma Leonida decise di rimanere in difesa del passo con gli Spartiati. Molti dei contingenti ellenici scelsero di ritirarsi senza attendere ordini o furono congedati da Leonida (Erodoto ammette che esiste qualche dubbio sulla veridicit\u00e0 di questo gesto). Un contingente di 700 Tespiesi guidati dal loro generale Demofilo si rifiut\u00f2 di andarsene con gli altri Greci e rimase a combattere. Erano inoltre presenti 400 Tebani e probabilmente anche gli Iloti che avevano accompagnato gli Spartiati.\nLe azioni di Leonida sono state oggetto di diverse interpretazioni. Sebbene sia da tutti accettato che gli Spartiati stessero obbedendo alle leggi di Sparta, contrarie alla ritirata, sembra che sia stata proprio la ritirata di massa dalle Termopili a dare origine a tale norma. \u00c8 anche possibile che, ricordando le parole dell'oracolo, Leonida si fosse impegnato a sacrificare la sua vita per salvare Sparta; poich\u00e9 per\u00f2 la profezia era indirizzata solo a lui, non si spiega il motivo per cui impegn\u00f2 altri 1\u00a0500 uomini in una lotta dall'esito scontato. L'ipotesi pi\u00f9 probabile \u00e8 che Leonida scelse di formare una retroguardia in modo che gli altri contingenti greci potessero allontanarsi senza pericoli: se l'intero corpo di truppe greche avesse ripiegato contemporaneamente, la cavalleria persiana avrebbe potuto inseguirlo senza difficolt\u00e0, mentre se fosse restato sul passo, ormai indifendibile, i Persiani l'avrebbero massacrato per intero. Coprendo la ritirata e continuando a bloccare il passo Leonida avrebbe potuto salvare pi\u00f9 di 3\u00a0000 uomini, da utilizzare in guerra in un secondo momento.\nAnche riguardo alla permanenza dei Tebani sono sorti dibattiti: Erodoto suggerisce che furono portati alla battaglia come ostaggi per saggiare le reali intenzioni di Tebe, pesantemente sospettata di parteggiare per i Persiani; secondo Erodoto i Tebani restarono contro voglia e loro malgrado e solo perch\u00e9 Leonida li tratteneva, ma come Plutarco sottoline\u00f2 tempo dopo, se fossero stati veri ostaggi non si comprende il motivo per cui non fossero stati mandati indietro con gli altri Greci. Probabilmente si trattava di quella parte dei Tebani che, a differenza della maggioranza dei concittadini, erano avversi al dominio persiano e che, forse, si erano uniti di loro spontanea volont\u00e0 a Leonida decidendo di combattere fino all'ultimo perch\u00e9 in caso di vittoria persiana non avrebbero potuto tornare a Tebe.\nI Tespiesi avevano rifiutato di sottomettersi a Serse e temevano che la loro citt\u00e0 sarebbe stata rasa al suolo una volta che i Persiani avessero conquistato la Beozia. Tuttavia ci\u00f2 non basta da solo a spiegare la mancata ritirata del generale Demofilo e dei suoi uomini: infatti il resto dei cittadini fu fatto allontanare da Tespie prima dell'arrivo dei Persiani. Sembra piuttosto che i Tespiesi abbiano scelto volontariamente di rimanere come atto di sacrificio, tanto pi\u00f9 sorprendente in quanto il loro contingente riuniva ogni singolo oplita che la citt\u00e0 era in grado di offrire, ma questo pare essere stato un tratto caratteristico dei Tespiesi, che in almeno altre due successive occasioni combatterono una strenua lotta fino alla morte.\nAll'alba Serse attese alcune libagioni, fermandosi per dare agli uomini di Idarne il tempo di scendere dalla montagna, e poi mand\u00f2 avanti le sue forze. Un esercito persiano composto da diecimila uomini tra fanteria leggera e cavalleria caric\u00f2 il fronte della falange. I greci questa volta lasciarono il muro e uscirono dal passo per scontrarsi con i Persiani nella parte pi\u00f9 ampia della gola, cercando di ucciderne il maggior numero possibile; combatterono con le lance fino a che non furono tutte spezzate e poi passarono alle spade corte xiphoi. Erodoto riporta che in questa mischia morirono due fratelli di Serse, Abrocome e Iperante. Nei primi minuti dell'assalto era perito anche Leonida e per il suo cadavere furono ingaggiati scontri furiosi che terminarono quando i Greci riuscirono a recuperarlo. Quando i Greci si accorsero dell'arrivo degli uomini di Idarne, la battaglia mut\u00f2 aspetto: i Greci riguadagnarono di corsa la strettoia del passo, superarono il muro e andarono a prendere posizione sulla collina. La manovra lasci\u00f2 indietro i Tebani che \"allontanatisi dai loro compagni, e con le mani alzate, avanzarono verso i barbari\" i quali li presero prigionieri dopo averne uccisi alcuni mentre si avvicinavano e alla maggior parte, per ordine del Gran Re, venne poi impresso il marchio reale, a cominciare dal loro comandante Leonziade. Riguardo ai superstiti difensori Erodoto scrive:\nAbbattuta parte del muro, Serse ordin\u00f2 che la collina venisse circondata e gli aggressori combatterono fino a che fu morto l'ultimo soldato greco. Nel 1939 l'archeologo Spyrid\u014dn Marinatos, scavando alle Termopili, trov\u00f2 un gran numero di punte di freccia di bronzo persiane sulla collina di Kolonos identificandola quale il luogo dell'ultima resistenza ellenica; prima di allora si riteneva che l'altura fosse un'altra, pi\u00f9 piccola e pi\u00f9 vicina al muro.\nFamoso \u00e8 l'encomio reso da Simonide ai morti della battaglia:\nSecondo Erodoto i Persiani guadagnarono il passaggio delle Termopili al costo di circa 20\u00a0000 morti tra le file del loro esercito. La retroguardia greca fu annientata con una probabile perdita di 2\u00a0000 uomini, inclusi quelli uccisi nei primi due giorni di battaglia. Erodoto afferma che morirono 4\u00a0000 Greci: partendo dal presupposto che i Focesi a guardia del sentiero non furono uccisi durante la battaglia, il numero dei morti si avvicina troppo al numero totale dei Greci che lo stesso storico fornisce; quindi la cifra di 4\u00a0000 morti \u00e8 probabilmente troppo alta.\nConseguenze.\nFinita la battaglia il corpo di Leonida fu recuperato dai militari dell'esercito persiano e Serse, infuriato, ordin\u00f2 di tagliargli la testa e di piantarla su un palo: Erodoto osserva che questo trattamento era molto insolito per i Persiani, che avevano l'abitudine di trattare i guerrieri valorosi con grande onore, come avevano gi\u00e0 fatto con Pitea, catturato al largo di Sciato prima della battaglia di Capo Artemisio; d'altronde Serse era noto per essere particolarmente iracondo e una leggenda racconta di come diede ordine di infliggere trecento colpi di frusta all'acqua dell'Ellesponto perch\u00e9 una violenta tempesta aveva distrutto le prime opere di attraversamento dello stretto approntate dai Persiani. Pausania dopo la battaglia di Platea si rifiuter\u00e0 di vendicare la morte di Leonida profanando il corpo di Mardonio. Dopo la partenza degli aggressori i Greci raccolsero i propri morti e li seppellirono sulla collina, ove dopo la fine della guerra fu posto un leone di pietra per commemorare Leonida. Ben quaranta anni dopo la battaglia le ossa di Leonida furono riportate a Sparta, dove furono sepolte di nuovo con tutti gli onori: da allora furono dedicati alla sua memoria dei giochi funebri che si svolgevano con cadenza annuale.\nCon le Termopili aperte al libero passaggio dell'esercito persiano, il blocco navale all'Artemisio divenne irrilevante. La simultanea battaglia navale arriv\u00f2 a una situazione di stallo tattico e la flotta greca fu in grado di ritirarsi in ordine verso il Golfo Saronico, dove aiut\u00f2 a traghettare i restanti cittadini ateniesi nell'isola di Salamina. Passate le Termopili l'esercito persiano saccheggi\u00f2 e incendi\u00f2 le citt\u00e0 della Beozia che non si erano sottomesse a Serse (Platea e Tespie) prima di marciare in direzione di Atene, ormai evacuata. Nel frattempo i Greci del Peloponneso si prepararono a difendere l'Istmo di Corinto, sbarrando l'unica strada che lo attraversava e iniziando a costruire una muraglia. Come alle Termopili, fu ripetuta la strategia del doppio blocco predisponendo una flotta a chiusura del Golfo Saronico, in modo da impedire ai Persiani di sbarcare truppe direttamente nel Peloponneso. L'ateniese Temistocle, per\u00f2, convinse i Greci a ingaggiare la battaglia decisiva non sulla terraferma ma sul mare, contro la flotta di Serse: le navi persiane furono quindi attirate presso l'isola di Salamina, di fronte al porto di Atene, dove furono in gran parte distrutte dalla flotta greca.\nCon la flotta semidistrutta, temendo che i Greci potessero attaccare i ponti attraverso l'Ellesponto e intrappolarlo con il suo esercito in Europa mentre stava per sopraggiungere l'inverno, Serse decise di tornare in Asia. Il Gran Re lasci\u00f2 in Grecia buona parte dell'esercito al comando del generale Mardonio, che si era installato nei suoi quartieri invernali nell'ampia pianura tessalica, con l'incarico di completare la conquista l'anno successivo. Il resto dell'esercito accompagn\u00f2 Serse e durante la ritirata verso l'Asia soffr\u00ec altissime perdite per fame e malattie. La primavera dell'anno seguente ripresero le operazioni militari; Mardonio offr\u00ec un'alleanza e riparazioni di guerra agli Ateniesi a patto che uscissero dall'alleanza anti-persiana. Di fronte alla minaccia di una rottura dell'alleanza, i Peloponnesiaci si decisero ad abbandonare la loro strategia di difesa dell'istmo e marciarono verso l'Attica: Mardonio arretr\u00f2 in Beozia per attirare i Greci in campo aperto e i due eserciti si scontrarono presso la citt\u00e0 di Platea dove i Greci sconfissero i Persiani infliggendo loro gravi perdite e costringendoli a ritirarsi verso il nord. Lo scontro, nel quale rimase ucciso lo stesso Mardonio, pose fine all'invasione persiana anche perch\u00e9 nel frattempo si era svolta una seconda battaglia navale vicino a Capo Micale nella quale la flotta ellenica aveva distrutto oltre la met\u00e0 delle navi persiane superstiti di Salamina.\nImportanza.\nLa battaglia delle Termopili, pi\u00f9 volte citata nella cultura antica, recente e contemporanea, \u00e8 probabilmente la pi\u00f9 famosa della storia antica dell'Europa. Per lo meno nella cultura occidentale, sono i Greci quelli che vengono lodati per i loro risultati nella battaglia a dispetto dell'esito: nel contesto dell'invasione persiana, le Termopili furono infatti senza dubbio una sconfitta per i Greci. Sembra evidente che la strategia dei Greci fosse quella di tenere a bada i Persiani alle Termopili e Capo Artemisio con l'obiettivo di non cedere tutta la Beozia e l'Attica agli aggressori. La posizione dei Greci alle Termopili, pur essendo essi soverchiati numericamente, era pressoch\u00e9 inespugnabile; se la difesa avesse retto pi\u00f9 a lungo \u00e8 assai probabile che gli aggressori avrebbero dovuto ritirarsi per mancanza di cibo e acqua. Nonostante le relativamente pesanti perdite la forzatura del passo rappresent\u00f2 una netta vittoria tattica persiana con ripercussioni strategiche importanti. La riuscita della ritirata del grosso delle truppe greche non pu\u00f2 essere considerata un effettivo successo, sebbene abbia impedito ai Persiani di ottenere una completa vittoria.\nTalvolta si afferma che quella delle Termopili fu una vittoria di Pirro per i Persiani, ma Erodoto non accenna minimamente a simili considerazioni. Questa tesi, inoltre, appare irrealistica considerando che dopo la battaglia i Persiani conquistarono la maggior parte della Grecia e un anno pi\u00f9 tardi stavano ancora combattendo in Europa. In alternativa \u00e8 stato affermato che la resistenza alle Termopili fu utile in quanto ritard\u00f2 l'avanzata persiana concedendo qualche giorno in pi\u00f9 alla flotta greca in vista dello scontro con la pi\u00f9 potente flotta persiana.\nTuttavia, considerando l'intervallo che intercorre tra le due battaglie (circa un mese), il tempo guadagnato grazie al sacrificio degli Spartiati \u00e8 trascurabile anche perch\u00e9 nel frattempo la flotta greca stava combattendo presso Capo Artemisio una costosa battaglia. George Cawkwell sostiene che il periodo di tempo che intercorre fra le Termopili e Salamina fu in sostanza una scelta di Serse, che prefer\u00ec dedicarsi a stroncare l'opposizione greca in Focide e in Beozia prima di marciare verso l'Attica: come battaglia finalizzata a contenere i Persiani, quella delle Termopili, fu insignificante rispetto al ritardo dovuto alle decisioni di Serse. Anzich\u00e9 descrivere la battaglia come una vittoria di Pirro, gli storici moderni tendono a sottolineare i successi di Serse, ovvero lo sfondamento del formidabile fronte greco e la conquista della maggior parte della Grecia; ancora Cawkwell afferma che \"ebbe successo in terra e in mare, e la grande invasione inizi\u00f2 con un brillante successo [...] Serse aveva ogni ragione per congratularsi con se stesso\", mentre Lazenby descrive la sconfitta greca come \"disastrosa\".\nLa fama delle Termopili non deriva quindi dall'effetto che ebbe sulla guerra nel suo complesso bens\u00ec dall'esempio di valore militare fornito dai Greci, la cui retroguardia rimase in posizione sebbene il suo annientamento fosse cosa certa. Gi\u00e0 dall'antichit\u00e0 le Termopili furono citate come un esempio di coraggio per la lotta contro i Persiani: secondo Diodoro Siculo, ad esempio, il merito della difesa della libert\u00e0 greca \u00e8 da attribuire ai difensori delle Termopili piuttosto che a coloro che vinsero le battaglie successive contro Serse, dato che questo scontro demoralizz\u00f2 i Persiani ed esalt\u00f2 i Greci. Da allora gli eventi delle Termopili sono stati motivo di lodi da molte fonti; per Montaigne, ad esempio, \"le pi\u00f9 belle vittorie che il Sole abbia mai visto, non avrebbero mai il coraggio di confrontare la loro gloria con la gloriosa sconfitta del re Leonida e dei suoi uomini\".\nNonostante lo stereotipo che vede contrapporsi in battaglia \"uomini liberi\" e \"schiavi\" possa essere visto come un'eccessiva generalizzazione (esistono numerosi controesempi), \u00e8 anche vero che molti autori hanno usato le Termopili come classico esempio del concetto. Militarmente, anche se non furono decisive nel contesto dell'invasione persiana, le Termopili rivestono un qualche significato in rapporto ai primi due giorni di combattimenti, i quali sono spesso usati come esempio dei vantaggi offerti dal superiore addestramento ed equipaggiamento e dall'accorto uso del terreno.\nEredit\u00e0.\nMonumenti.\nEpitaffio di Simonide.\nIl poeta Simonide compose un celebre epigramma che venne inciso quale epitaffio su una lapide commemorativa, posta in cima al tumulo degli Spartani alle Termopili. Quell'altura \u00e8 anche la collina su cui l'ultimo Spartiata mor\u00ec. La lastra originale non si \u00e8 conservata, ma nel 1955 l'epitaffio fu riprodotto su una pietra nuova. Il testo riportato da Erodoto \u00e8:\nEra ben noto nell'Antica Grecia che tutti gli Spartiati inviati alle Termopili vi morirono in battaglia (con l'eccezione di Aristodemo di Sparta e di Pantite), per cui l'epigramma non vuole fornire informazioni accurate sull'evento al lettore, che pu\u00f2 essere qualsiasi \"straniero\" di passaggio sul luogo, n\u00e9 si aspetta che egli ne comprenda appieno il significato, ma gli chiede di compiere una missione: informare gli Spartani della morte e dell'obbedienza dei loro concittadini; \"prendere\" le parole dall'iscrizione e portarle via con s\u00e9 in modo da diffondere la notizia di ci\u00f2 che \u00e8 avvenuto alle Termopili. L'epigramma, frequentemente citato, \u00e8 diventato parte della letteratura finendo per essere alterato nel testo in modo da conferirgli un significato pi\u00f9 ampio: Licurgo (Contro Leocrate, 109), Diodoro (Libro 11.33.2) e Strabone ne forniscono una differente versione:\nin cui il termine di pi\u00f9 difficile comprensione (\"\u1fe5\u03ae\u03bc\u03b1\u03c3\u03b9\" - ci\u00f2 che \u00e8 stato detto di fare, gli ordini ricevuti), e quindi probabilmente il pi\u00f9 antico (lectio difficilior), viene sostituito da un termine pi\u00f9 generalmente comprensibile (\"\u03bd\u03bf\u03bc\u03af\u03bc\u03bf\u03b9\u03c2\" - ci\u00f2 che \u00e8 conforme agli usi, alle leggi) che conferisce all'epigramma un tono universale nobilitando le gesta attraverso il loro collegamento ad un'autorit\u00e0 superiore e a un principio pi\u00f9 generale e astratto com'\u00e8 appunto la Legge.\nMonumento a Leonida.\nNel 1950 sul sito dello scontro fu eretto un monumento per commemorare la battaglia. Progettato dal celebre scultore e medaglista greco V\u00e1ssos Falir\u00e9as e denominato \"\u039c\u03bd\u03b7\u03bc\u03b5\u03af\u03bf \u03c4\u03bf\u03c5 \u039b\u03b5\u03c9\u03bd\u03af\u03b4\u03b1\" (Mnime\u00edo tou Leon\u00edda - Monumento a Leonida), fu realizzato grazie ai contributi di cittadini statunitensi di origine greca. \u00c8 sormontato da una statua di bronzo di Leonida in armi sotto la quale si legge la semplice iscrizione: \"\u039c\u03bf\u03bb\u1f7c\u03bd \u03bb\u03b1\u03b2\u03ad\" (\"Vieni a prenderle!\", la risposta data dal re spartano all'ambasciatore persiano che intimava ai Greci di cedere le armi). La metopa posta sul retro raffigura delle scene della battaglia. Le due statue di marmo a sinistra e destra del monumento rappresentano, rispettivamente, il fiume Eurota e il monte Taigeto, famosi luoghi di Sparta.\nMonumento ai Tespiesi.\nNel 1997, accanto a quello degli Spartani, il governo greco inaugur\u00f2 ufficialmente un secondo monumento dedicato ai 700 Tespiesi rimasti alle Termopili. Il monumento \u00e8 in marmo ed \u00e8 arricchito da una statua in bronzo raffigurante il dio Eros, che gli antichi Tespiesi tenevano in particolare considerazione. Sotto la statua si trovano un cartello che recita: \"In memoria dei settecento Tespiesi.\" e una lastra di marmo che ne spiega il simbolismo:\nLeggende correlate.\nGli storici antichi arricchirono la narrazione della battaglia con molti aneddoti la cui veridicit\u00e0 non \u00e8 ovviamente verificabile, ma che sono parte integrante della leggenda della battaglia e mostrano quale doveva essere il modo di pensare degli Spartani.\nPlutarco racconta che al momento della partenza di Leonida la moglie Gorgo gli chiese che cosa doveva fare se egli non fosse tornato; la risposta che ricevette fu: \u00abSposa un brav'uomo e metti al mondo bravi figli\u00bb.\nSecondo Erodoto, Serse, appena giunto alle Termopili, mand\u00f2 un cavaliere in esplorazione a spiare quanti fossero gli Spartani e cosa stessero facendo. Il cavaliere, avvicinatosi, li vide intenti in parte a compiere esercizi fisici, in parte a pettinarsi i lunghi capelli. Tornato indietro rifer\u00ec ci\u00f2 che aveva visto, ma Serse non riusciva a credere che gli Spartani potessero prepararsi a morire e a uccidere per mezzo di attivit\u00e0 cos\u00ec ridicole, perci\u00f2 mand\u00f2 a chiamare Demarato di Sparta, un re spartano in esilio al suo seguito, e lo interrog\u00f2 al riguardo: gli conferm\u00f2 che era abitudine degli Spartani ornarsi i capelli quando si apprestavano a mettere a rischio la propria vita. Demarato disse a Serse che quelli erano \"gli uomini pi\u00f9 valorosi di Grecia\" e che ove mai fosse riuscito a sottomettere gli Spartani non ci sarebbe stato \"altro popolo al mondo che oser\u00e0 opporsi a te con le armi\".\nPlutarco descrive il ricevimento di un'ambasciata di Serse da parte di Leonida in cui il Gran Re gli offriva il governo di tutta la Grecia se si fosse unito a lui, ma Leonida rispose: \u00abSe tu avessi una minima conoscenza delle cose nobili della vita, dovresti astenerti dal bramare i beni altrui; ma per me morire per la Grecia \u00e8 meglio che essere l'unico sovrano sul popolo della mia razza\u00bb. E quando Serse con un nuovo messaggio gli impose di cedere le armi, Leonida ribatt\u00e9 con la famosa risposta \"\u039c\u03bf\u03bb\u1f7c\u03bd \u03bb\u03b1\u03b2\u03ad\" (mo'l\u0254\u02d0n la'be), traducibile con \u00abVieni a prenderle!\u00bb.\nTale spavalderia da parte degli Spartani contribu\u00ec indubbiamente a mantenere alto il morale ed Erodoto ne porta un ulteriore esempio: uno spartano di nome Dienece, indicato dallo storico come il migliore nella battaglia, sentendo dire da un tale di Trachis che i Persiani avrebbero oscurato il sole con le loro frecce, rispose: \u00abAllora combatteremo all'ombra!\u00bb.\nAncora Erodoto racconta che dopo la battaglia Serse volle sapere che cosa i Greci stessero cercando di fare (presumibilmente perch\u00e9 gli sembrava strano che ci fossero cos\u00ec pochi uomini) e interrog\u00f2 alcuni disertori arcadici. Quelli risposero che tutti gli altri uomini stavano partecipando ai Giochi olimpici. Quando Serse chiese quale fosse il premio per il vincitore, gli fu risposto che consisteva in una corona di ulivo. Sentendo questo, il generale persiano Tritantecme esclam\u00f2: \u00abSanto cielo, Mardonio, che uomini sono questi, che hai posto contro di noi, che si battono non per le ricchezze, ma per l'onore?\u00bb.\nNella cultura di massa.\nLa battaglia delle Termopili fu il confronto tra un pugno di guerrieri e un esercito immenso, un'immagine che presenta un'innegabile potenza evocativa e simbolica: di conseguenza \u00e8 stata frequentemente ricordata in occasione di battaglie in cui uno dei due schieramenti si trovava a dover affrontare l'altro in condizioni di disperata inferiorit\u00e0, dando prova di eroico spirito di sacrificio. Per la sua emblematica importanza, oltre a essere stata spesso raffigurata in opere letterarie e cinematografiche, la battaglia \u00e8 stata oggetto di numerosi riferimenti e citazioni da parte dei mass-media. Il sacrificio degli Spartani e dei Tespiesi ha ispirato artisti di tutto il mondo che nel tempo hanno prodotto in grande numero opere d'arte, scritti e riferimenti culturali. La frase greca \"Venite a prenderle\" () attribuita a Leonida I, \u00e8 stata citata in molte occasioni per esprimere la determinazione a non arrendersi senza combattere."}
{"id": "1423958", "revid": "767487", "url": "https://it.wikipedia.org/wiki?curid=1423958", "title": "Distretto di Dagana", "text": "Dagana \u00e8 uno dei 20 distretti (dzongkhag) che costituiscono il Bhutan. Il distretto appartiene al dzongdey centrale.\nMunicipalit\u00e0.\nIl distretto consta di quattordici gewog:"}
{"id": "1423959", "revid": "107545328", "url": "https://it.wikipedia.org/wiki?curid=1423959", "title": "Keith Mars", "text": "Keith Mars \u00e8 un personaggio della serie televisiva \"Veronica Mars\". \u00c8 interpretato da Enrico Colantoni.\nKeith \u00e8 il padre di Veronica Mars. I due sono molto uniti e Keith si dimostra sempre molto protettivo nei confronti della figlia. Keith \u00e8 l'ex-sceriffo dell'immaginaria Contea di Balboa ed ora lavora come investigatore privato.\nBiografia.\nDopo aver incolpato il popolare miliardario Jake Kane per l'assassinio di sua figlia Lilly Kane, Keith viene deposto dal suo ruolo di sceriffo. La sua credibilit\u00e0 subisce in seguito un altro duro colpo quando Abel Koontz confessa il crimine. Nel frattempo, per aver preso le difese di suo padre, Veronica diventa una vera e propria outsider insieme alle madre Lianne. Al contrario di Lianne che lascia Neptune, Veronica rimane con suo padre che apre una propria agenzia di investigazione privata, la \"Mars Investigazioni\", dove la ragazza lavora di pomeriggio come segretaria.\nAlla fine dell'episodio \"Come una vergine\", Abel Koonts confessa a Veronica che il suo vero padre biologico non \u00e8 Keith bens\u00ec Jake Kane. Veronica ha l'occasione, nell'episodio successivo \"Abbaglio\", di scoprire chi \u00e8 il suo vero padre ma si rifiuta di aprire i risultati del test poich\u00e9 crede sia meglio continuare a pensare sia Keith. Nell'episodio \"Cani di razza\" sar\u00e0 poi Keith a fare un test di paternit\u00e0 e scoprire definitivamente che Veronica \u00e8 sua figlia biologica.\nDa quando la madre di Veronica, Lianne, ha lasciato la famiglia, Keith ha avuto tre relazioni amorose, una con la consulente della scuola di Veronica, Rebecca James, una con la madre di Wallace Fennel, Alicia Fennel, e una con una cliente, Harmony Chase. La sua relazione con Rebecca \u00e8 molto breve in quanto Veronica non si trova a suo agio nel sapere che suo padre ha un'altra donna. Con Alicia la storia dura invece diversi mesi, ma finisce nell'episodio \"Visita dal passato\" quando Keith si arrabbia con lei perch\u00e9 ha mentito a Wallace sul padre biologico del ragazzo e la donna gli fa notare di non poter essere fiero dei suoi metodi educativi con Veronica. Keith comincia invece ad uscire con Harmony Chase dopo che la donna si \u00e8 rivolta a lui per scoprire se suo marito la sta imbrogliando. Sebbene Keith senta dei sentimenti forti per Harmony, Veronica lo convince che \u00e8 un enorme errore morale uscire con una donna sposata e la storia quindi finisce.\nDopo la rivelazione, alla fine della stagione 1, che Aaron Echolls uccise Lilly, Keith si candida per diventare sceriffo contro Don Lamb nella stagione 2. Keith perde per\u00f2 per pochi punti dopo che Lamb lo accusa di essere indirettamente responsabile dell'incidente del bus che ha ucciso alcuni studenti della Neptune High. Qualche anno prima infatti Keith aveva fermato l'autista dell'autobus Ed Doyle per guida in stato di ebbrezza ma non l'aveva arrestato. Ed Doyle era l'uomo che guidava il bus durante l'incidente e Lamb pensa che l'incidente non sia altro che l'atto di suicidio dell'uomo. Dopo aver perso le elezioni, Keith dice che sar\u00e0 per la volta successiva, nel 2010, se non che dopo la morte di Lamb, Keith chiede al commissario della Contea di riprendere il suo posto di sceriffo.\nImportante da notare che Veronica all'Hearst college prende 95 nell'esame di investigazione, mentre Keith aveva preso 97."}
{"id": "1423977", "revid": "1543377", "url": "https://it.wikipedia.org/wiki?curid=1423977", "title": "\u010caika (fotocamera)", "text": "La \u010caika, \u00e8 una serie di apparecchi fotografici mezzoformato (18x24mm), prodotti in Unione sovietica dalla BELOMO dal 1965 al 1974. Il nome proveniva da un nomignolo di Valentina Tereshkova, la prima donna andata nello spazio.\nFurono prodotte oltre due milioni di Chaika negli anni, e tutti i modelli erano realizzati in metallo."}
{"id": "1423983", "revid": "202457", "url": "https://it.wikipedia.org/wiki?curid=1423983", "title": "Cariche dello stato", "text": ""}
{"id": "1423987", "revid": "124206070", "url": "https://it.wikipedia.org/wiki?curid=1423987", "title": "John Patrick Foley", "text": "Biografia.\n\u00c8 ordinato sacerdote il 19 maggio 1962.\nPer volere di papa Giovanni Paolo II il 5 aprile 1984 giunge a Roma dove assume l'incarico di presidente del Pontificio Consiglio delle Comunicazioni Sociali, del Centro Televisivo Vaticano e della Filmoteca Vaticana. L'8 maggio successivo \u00e8 consacrato arcivescovo dal cardinale John Joseph Krol.\nDopo un'intensissima attivit\u00e0 nel campo delle comunicazioni, non solo per i suoi ruoli curiali, ma anche perch\u00e9 affermato giornalista, il 27 giugno 2007 \u00e8 nominato pro-gran maestro dell'Ordine equestre del Santo Sepolcro di Gerusalemme. Assume il titolo di gran maestro dopo l'elezione al cardinalato.\n\u00c8 creato cardinale nel concistoro del 24 novembre 2007 da papa Benedetto XVI, ricevendo la diaconia di San Sebastiano al Palatino.\nIn seguito alla diagnosi di un forte stato anemico e leucemico rassegna le proprie dimissioni dalla carica di gran maestro dell'Ordine equestre del Santo Sepolcro di Gerusalemme, con una lettera al Segretario di Stato Vaticano, l'8 febbraio 2011.\nIn seguito all'udienza privata con il pontefice del 10 febbraio 2011, parte per stabilirsi in una casa di riposo per sacerdoti a Darby in Pennsylvania, sua citt\u00e0 natale, nell'arcidiocesi di Filadelfia.\nIl 29 agosto 2011 Benedetto XVI accoglie la sua rinuncia all'incarico di gran maestro dell'Ordine equestre del Santo Sepolcro di Gerusalemme. Gli succede l'arcivescovo Edwin Frederick O'Brien.\nMuore a Filadelfia alle ore 3 dell'11 dicembre 2011 all'et\u00e0 di 76 anni di leucemia.\nLe esequie si sono tenute il 16 dicembre nella cattedrale dei Santi Pietro e Paolo a Filadelfia dove era stato ordinato sacerdote e vescovo e nella cui cripta \u00e8 stato poi sepolto. In linea con i desideri del defunto espressi nelle sue ultime settimane, l'arcivescovo Edwin Frederick O'Brien, suo successore alla guida dell'Ordine Equestre del Santo Sepolcro, ha celebrato la liturgia; il cardinale Timothy Dolan, arcivescovo di New York e presidente della Conferenza episcopale ha tenuto l'omelia. Entrambi erano amici del defunto cardinale fin dai tempi in cui frequentavano il Pontificio collegio americano del Nord a Roma. \u00c8 sepolto nella cripta della cattedrale dei Santi Pietro e Paolo a Filadelfia.\nGenealogia episcopale.\nLa genealogia episcopale \u00e8:\nCuriosit\u00e0.\nSi \u00e8 autodefinito un cioccolista."}
{"id": "1423991", "revid": "110157", "url": "https://it.wikipedia.org/wiki?curid=1423991", "title": "Champion (azienda)", "text": "Champion \u00e8 un'insegna francese di supermercati nata nel 1969 nella citt\u00e0 di Bayeux e dal 1999 di propriet\u00e0 del gruppo Carrefour.\nL'insegna \u00e8 anche presente in altri paesi d'Europa (Belgio, Polonia, Grecia, Spagna, Turchia), in America del Sud (Argentina, Brasile) e in Cina.\nNel 2006 Carrefour, in un'ottica di riorganizzazione e razionalizzazione della sua rete di vendita in tutto il mondo, ha chiuso molti supermercati Champion in Brasile, rinominando quelli rimasti con l'insegna \"Carrefour Barrio\". La stessa strategia \u00e8 in fase di implementazione in Francia e Spagna, dove i negozi Champion spariranno, rinominati con varie declinazioni del marchio Carrefour.\nSponsorizzazioni.\nLa catena di supermercati Champion ha sponsorizzato dal 1993 al 2008 la maglia a pois assegnata al miglior scalatore del Tour de France."}
{"id": "1423994", "revid": "76069", "url": "https://it.wikipedia.org/wiki?curid=1423994", "title": "Gunnar Bj\u00f6rstrand", "text": ""}
{"id": "1423997", "revid": "122671048", "url": "https://it.wikipedia.org/wiki?curid=1423997", "title": "Judith Nisse Shklar", "text": " \u00c8 stata un'importante teorica della politica del Novecento.\nBiografia.\nShklar fa parte, insieme ad alcuni assai illustri colleghi come Hannah Arendt e Leo Strauss, di quella generazione di ebrei europei emigrati a causa della seconda Guerra mondiale. I genitori della Shklar lasciarono la Russia dopo la Rivoluzione bolscevica per trasferirsi a Riga e, dopo la nascita della figlia, poco prima della annessione della Lettonia da parte di Stalin, partirono per la Svezia. Da l\u00ec, temendo che i tedeschi potessero invadere anche la Svezia, dopo l'occupazione della Norvegia, lasciarono l'Europa: prima si stabilirono in Giappone e successivamente arrivarono in Canada, a Montr\u00e9al, dove Shklar studi\u00f2 presso la McGill University. \n\u00c8 la stessa Shklar a raccontare come la sua infanzia sia stata fatta finire da Hitler e non \u00e8 certo caso, infatti, che le sue riflessioni politiche siano contraddistinte da un marcato scetticismo, derivatole dalla lettura di Montaigne, e dall'urgenza di salvaguardare la cosiddetta libert\u00e0 negativa.\nDal 1989 al 1990 \u00e8 stata Presidente dell'American Political Science Association.\nIl liberalismo della paura.\nIl liberalismo proposto da Shklar \u00e8 un liberalismo negativo: come la libert\u00e0 negativa descritta da Isaiah Berlin nel suo famoso saggio \u00e8 una libert\u00e0 da interferenze, cos\u00ec quello di Shklar \u00e8 un liberalismo che punta a proteggere gli individui dalla paura e dal favore degli altri. L'idea \u00e8 quella che una vita dignitosa debba per forza essere sganciata da qualsiasi forma di dipendenza. \u00c8 il sentimento di paura, il timore che confonde gli individui e impedisce loro di compiere scelte libere e consapevoli, il nodo centrale della teoria politica di Shklar. E, specularmente, la crudelt\u00e0 viene intesa dal liberalismo della paura come vizio supremo della politica. La libert\u00e0 che il liberalismo della paura intende garantire, infatti, \u00e8 quella da qualsiasi abuso di potere e da qualsiasi forma di intimidazione rivolta a chi \u00e8 senza difese. \nLa teoria di Shklar \u00e8 incentrata sull'idea di un male da evitare, piuttosto che su quella di un bene da costruire: il male \u00e8 il centro della teoria politica che richiede al potere statale di tracciare barriere a protezione degli individui, di creare sfere di protezione che permettano l'esercizio della libert\u00e0 personale."}
{"id": "1423998", "revid": "75421", "url": "https://it.wikipedia.org/wiki?curid=1423998", "title": "Shklar", "text": ""}
{"id": "1424001", "revid": "287204", "url": "https://it.wikipedia.org/wiki?curid=1424001", "title": "Cheirogaleus medius", "text": "Il chirogaleo medio o chirogaleo dalla coda grossa (\"Cheirogaleus medius\" E. Geoffroy, 1812) \u00e8 un lemure di piccola taglia appartenente alla famiglia dei Chirogaleidi.\nDimensioni e aspetto.\nHa all'incirca le dimensioni di un piccolo ratto.\nHa una folta pelliccia, di colore bruno-rossastra o grigiastra sul dorso, bianca sul ventre.\nGli occhi sono grandi e circondati da una striscia di pelo pi\u00f9 scuro.\nBiologia e comportamento.\n\u00c8 un animale arboricolo, notturno e solitario.\nSi nutre di frutta, fiori e occasionalmente di piccoli insetti.\nUn recente studio (Dausmann et al, 2004) ha dimostrato che, unico fra i primati tropicali, \"C. medius\" va in ibernazione nonostante le temperature invernali dell'areale in cui vive rimangano medio-alte. \u00c8 probabile che piuttosto che per evitare il freddo, l'animale si iberni per evitare la disidratazione, visto che l'inverno malgascio \u00e8 spesso accompagnato da periodi di siccit\u00e0.\nDurante l'ibernazione, l'animale non controlla la sua temperatura corporea: si affida perci\u00f2 al grado d'isolamento in cui si trova il cunicolo od il buco che ha eletto a tana.\nCome molti suoi congeneri, \u00e8 in grado di immagazzinare lipidi nella coda, e di utilizzarli come riserva di energia durante il letargo.\nRiproduzione.\nL'accoppiamento avviene in novembre. Dopo una gestazione di 61-64 giorni la femmina d\u00e0 alla luce da 1 a 4 piccoli.\nDistribuzione e habitat.\nCome tutti i lemuri \u00e8 endemico del Madagascar. \u00c8 diffuso nella zona occidentale e meridionale dell'isola.\nIl suo habitat naturale \u00e8 costituito dalla foresta spinosa. \u00c8 possibile osservarlo all'interno del \nParco nazionale dell'Isalo.\nConservazione.\nLa IUCN considera questa specie a basso rischio di estinzione."}
{"id": "1424003", "revid": "22229", "url": "https://it.wikipedia.org/wiki?curid=1424003", "title": "Judith N. Shklar", "text": ""}
{"id": "1424004", "revid": "287204", "url": "https://it.wikipedia.org/wiki?curid=1424004", "title": "Antonia Ciasca", "text": "Biografia.\nNata a Melfi, in Basilicata, era figlia del senatore e storico Raffaele Ciasca e della scrittrice Carolina Rispoli: con loro si trasfer\u00ec prima a Genova e poi a Roma durante la guerra, a causa del cambio di cattedra del padre.\nStudi.\nPresso l'Universit\u00e0 \"La Sapienza\" di Roma consegu\u00ec una laurea in Etruscologia con Massimo Pallottino, collaborando anche agli scavi presso la citt\u00e0 di Pyrgi, vicino a Roma. Divenne prima assistente di Filologia Semitica con Sabatino Moscati, ed in seguito istitu\u00ec la prima cattedra italiana di Antichit\u00e0 Puniche nella stessa universit\u00e0. Insegn\u00f2 anche presso la Scuola di Specializzazione, e collabor\u00f2 al Centro per le Antichit\u00e0 del Vicino Oriente Antico, scrivendo anche sul periodico accademico \"Oriente Antico\"; fu inoltre direttrice della \"Rivista di Studi Fenici\".\nScavi.\nParte attiva del centro di ricerche del Vicino Oriente presso la Sapienza, apr\u00ec il primo scavo in Israele nel 1959. Inoltre si interess\u00f2 a Malta, iniziando per la prima volta degli scavi archeologici presso l'arcipelago maltese: nel 1963 diede vita agli scavi di Tas Silg, partecipandovi personalmente per sei anni, di cui si ricorda la scoperta del tempio dedicato ad Astarte; qui riprese gli scavi nel 1998.\nNel 1964 inizi\u00f2 la prima campagna di scavo presso il tofet dell'isola di Mozia, nei pressi della costa marsalese. Nel 1975 partecip\u00f2 anche agli scavi di Tharros (i risultati sono pubblicati in \"Rivista di Studi Fenici III\"). Nello stesso anno a Mozia lasci\u00f2 lo scavo del tofet concentrandosi sul tratto delle mura urbane, che la coinvolse fino al 1992.\nDiresse anche alcune missioni topografiche in Tunisia ed in Algeria, identificando in particolare il sito di Capo Bon.\nLe attivit\u00e0 di scavo di Antonia Ciasca sono state riprese dalla Missione archeologica a Mozia dell'Universit\u00e0 di Roma \"La Sapienza\" dal 2002 sotto la direzione di Lorenzo Nigro.\nFondo Ciasca.\nI parenti della Ciasca, in seguito alla sua scomparsa, hanno deciso di donare tutto il patrimonio librario raccolto dall'archeologa durante tutti i suoi studi. Al momento il \"Fondo Ciasca\" occupa parte della sede \"Dipartimento di Scienze dell'Antichit\u00e0\" della Sapienza, ed \u00e8 gestito dalla Missione archeologica a Mozia, diretta da Lorenzo Nigro."}
{"id": "1424006", "revid": "287204", "url": "https://it.wikipedia.org/wiki?curid=1424006", "title": "Etruscologia", "text": "Letruscologia \u00e8 lo studio della civilt\u00e0, dell\u2019arte e della lingua etrusca.\nStoria.\nGli Etruschi, pur essendo una civilt\u00e0 letterata artefice della diffusione dell'alfabeto in tutta l'Italia centrale e settentrionale, non hanno lasciato testimonianze letterarie. Tutti i testi della letteratura etrusca, comprese le \"Tuscae historiae\" di cui un piccolo passo \u00e8 ricordato da Censorino, sono andati perduti o distrutti, cos\u00ec come sono state smarrite le traduzioni latine. \u00c8 arrivato fino a noi un \"corpus\" di circa 13\u00a0000 iscrizioni in lingua etrusca di carattere prevalentemente religioso, raccolte nel \"Corpus Inscriptionum Etruscarum\" (CIE) e nel \"Thesaurus linguae Etruscae\" (TLE). Esistono inoltre in forma di \"editio minor\" il \"Testimonia Linguae Etruscae\" (TLE) curato da Massimo Pallottino e l\"Etruskische Texte\" (ET) curato da Helmut Rix. Il \"Corpus Speculorum Etruscorum\" (CSE) invece raccoglie tutti gli specchi bronzei etruschi.\nL'imperatore Claudio, amante della civilt\u00e0 etrusca, suo appassionato studioso, e sposato con la etrusca Plauzia Urgulanilla, compose un'opera monumentale sugli Etruschi scritta in greco e suddivisa in venti libri dal titolo \u03a4\u03c5\u03c1\u03c1\u03b7\u03bd\u03b9\u03ba\u03ac (traslitterazione: Tyrrhenik\u00e0). Ma anche la monumentale opera di Claudio risulta perduta in epoca medievale. \nImportanti informazioni storiche sugli Etruschi ci vengono fornite dagli storici greci e romani, anche se in modo frammentato, contraddittorio e non organico: Erodoto, Ellanico di Lesbo, Livio, Dionigi di Alicarnasso. La maggioranza delle informazioni si ricavano cos\u00ec dalle numerose fonti archeologiche, presenti in buono stato di conservazione in tutti i territori che costituiscono ancora oggi l'antica Etruria.\nLo studioso e storico scozzese Thomas Dempster \u00e8 considerato uno dei primi etruscologi. Al servizio del granduca di Toscana Cosimo II, Dempster scrisse \"De Etruria Regali Libri Septem\" in latino. La pubblicazione dell'opera di Dempster, che non ottenne l'imprimatur del granduca, avvenne solo molti anni pi\u00f9 tardi, tra il 1723 e il 1726, grazie a Thomas Coke. La stampa di \"De Etruria Regali\" diede inizio all'interesse degli inglesi per gli Etruschi nel '700 che coinvolse studiosi italiani e stranieri e degener\u00f2 presto nel fenomeno chiamato etruscheria. \nA partire dalla seconda met\u00e0 del Novecento, l'archeologo Massimo Pallottino diede un forte impulso all'etruscologia, come disciplina autonoma rispetto agli studi della civilt\u00e0 romana e greca. Oltre a Pallottino, etruscologi di spicco, passati e presenti, sono stati Ranuccio Bianchi Bandinelli, Mauro Cristofani, Giovanni Colonna, Giulio Giglioli, Giovannangelo Camporeale, Dominique Briquel, Jacques Heurgon e Larissa Bonfante.\nL'etruscologo.\nDal momento che gli Etruschi ebbero una decisiva influenza sulla nascita e sviluppo della civilt\u00e0 romana, molti etruscologi sono anche studiosi di storia, archeologia e cultura dell'antica Roma.\nLa rivista scientifica principale \u00e8 \"Studi Etruschi\", pubblicata annualmente dall'Istituto Nazionale di Studi Etruschi ed Italici con sede a Firenze. Pi\u00f9 recente \u00e8 la rivista statunitense \"Etruscan Studies: Journal of the Etruscan Foundation\", che ha cominciato la pubblicazione nel 1994.\nLista dei pi\u00f9 importanti etruscologi.\nIn ordine cronologico per nascita: "}
{"id": "1424012", "revid": "1005847", "url": "https://it.wikipedia.org/wiki?curid=1424012", "title": "Maurizio Poggiali", "text": "I primi anni e la carriera militare.\nArruolatosi come allievo ufficiale dell'Aeronautica Militare, dal 1986 al 1990 Poggiali frequent\u00f2 il corso normale \"Falco IV\" dell'Accademia Aeronautica, conseguendo la nomina a ufficiale e il brevetto di pilota d'aeroplano.\nRagazzo dalla volont\u00e0 ferrea e da un forte senso etico, egli amava la cultura e la poesia, al punto da prendere contatti e iniziare un carteggio con la poetessa Maria Luisa Spaziani, che dur\u00f2 diversi anni.\nNegli Stati Uniti consegu\u00ec il brevetto di pilota privato. Tornato in Italia completa l'addestramento di navigatore presso il 61\u00ba Stormo con base a Lecce.\nDall'agosto 1991 al novembre 1991 frequenta, presso la Tri-National Tornado Training Establishment, passo obbligatorio per ottenere la conversione operativa sui Panavia Tornado, presso la base inglese RAF Cottesmore.\nNel novembre fu assegnato al 154\u00ba Gruppo del 6\u00ba Stormo di Ghedi (Brescia) dove consegu\u00ec il brevetto di navigatore militare. Partecip\u00f2 alla Operazione Sharp Guard nel 1993 per il mantenimento dell'embargo nei confronti della Repubblica Federale di Jugoslavia.\nNel settembre 1994 fu selezionato e trasferito al 311\u00ba Gruppo del Reparto sperimentale di volo presso l'aeroporto di Pratica di Mare (Roma).\nMembro del NATO \"Advisory Group for Aeronautical Research and Development\" (AGARD) - Mission System Panel, dopo un corso teorico seguito a Coningsby, il 9 aprile 1997, partendo dall'Aeroporto di Gioia del Colle, divenne parte del primo equipaggio italiano a effettuare un rifornimento in volo con il Tornado ADV, partecipando in seguito alle attivit\u00e0 di qualificazione al rifornimento in volo per il Tornado ADV F3, durante le quali vennero messe a punto le procedure utilizzate dai piloti dei reparti operativi.\nNel giugno successivo partecip\u00f2, insieme con l'astronauta Maurizio Cheli, al Salone internazionale dell'aeronautica e dello spazio di Parigi-Le Bourget, e viene intervistato dalla RAI dal giornalista Paolo Frajese per il TG1 e Tv7 per illustrare l'avionica del velivolo Aermacchi MB-339 CD.\nNei suoi 11 anni di carriera militare, aveva accumulato circa 1000 ore di volo ed era in grado di operare su svariate tipologie di aeroplani ed elicotteri. Tra questi: \nMorte.\nL'8 agosto 1997, il capitano Maurizio Poggiali mor\u00ec in un incidente di volo occorso ad un SIAI-Marchetti S.208, caduto sul Monte Lupone, nei pressi di Cori in provincia di Latina, durante un volo addestrativo.\nL'aereo, un piccolo apparecchio da trasporto generalmente utilizzato per il volo a vista e per l'addestramento al volo di base, era partito quella mattina alle 10.47 da Pratica di Mare, con un piano di volo che avrebbe dovuto toccare la verticale di Aprilia e di Pratoni del Vivaro.\nIl velivolo cadde dopo pochi minuti per gravi inadempienze del pilota, che ne perse il controllo dopo aver indebitamente e deliberatamente portato il velivolo sotto la quota di sicurezza, in una zona collinare, impervia e caratterizzata da una fitta vegetazione.\nI tre occupanti del velivolo \u2013 oltre allo stesso Poggiali, l'allora maggiore pilota Matteo Pozzoli e il maresciallo di terza classe motorista Ermenegildo Franzoni \u2013 sopravvissero miracolosamente all'incidente, ma Poggiali versava in condizioni critiche.\nStraordinarie negligenze e inadempienze nelle procedure di soccorso, che portarono a un inizio tardivo delle ricerche, a una intempestiva identificazione dell'area da perlustrare e a una generale confusione sulle segnalazioni di avvistamento e sulle responsabilit\u00e0 del soccorso aereo, nonch\u00e9 l'inspiegabile decisione di interrompere le ricerche durante le ore notturne lasciarono gli avieri privi di qualunque aiuto fino al giorno successivo, quando vennero avvistati da una compagine di escursionisti sul Monte Lupone, nella tarda mattinata del 9 agosto.\nPozzoli e Franzoni furono portati subito al Policlinico Agostino Gemelli di Roma, mentre Maurizio Poggiali, deceduto nottetempo per le gravi ferite riportate, fu estratto dal velivolo e lasciato sul posto fino all'autorizzazione Magistrato per la rimozione della salma, giunta nel tardo pomeriggio.\nL'iter processuale civile e militare fu particolarmente lungo, e giunse alla conclusione solo nel 2006, con la condanna in Cassazione dell'ormai tenente colonnello Pozzoli a un anno di reclusione (sospesa) per omicidio colposo e disastro aviatorio e, nel 2012, alla prescrizione di risarcimento per l'indennit\u00e0 versata alla famiglia, per le spese processuali e per il costo del velivolo distrutto.\nRiconoscimenti.\nDeceduto per cause di servizio, gli vennero attribuiti funerali di stato e fu promosso a titolo postumo al grado di maggiore, ricevendo espressioni di cordoglio dalle pi\u00f9 alte autorit\u00e0 militari e civili.\nNel 1999 i familiari fondarono, con il sostegno di varie personalit\u00e0, l'Associazione Maurizio Poggiali per onorarne la memoria attraverso iniziative culturali ed artistiche.\nLo stesso anno Poggiali fu insignito della medaglia militare aeronautica per lunga navigazione aerea alla memoria.\nLa casa editrice Diagonale ha pubblicato il libro di poesie di Maurizio Poggiali \"Lune d'inverno\", con prefazione di Maria Luisa Spaziani. Nel 2000 la stessa casa editrice pubblic\u00f2 \"Top-Gun - Con valore verso le stelle\", curato dal fratello Fabio, il cui scopo era ripercorrere le tappe pi\u00f9 significative del suo curriculum professionale e della sua vita.\nNel 2002, il Provveditorato agli Studi di Roma deliber\u00f2 di intitolare una scuola statale al navigatore deceduto, in via Aristide Leonori 74. Nel mese di ottobre successivo il comune di Roma gli dedic\u00f2, in zona Cecchignola, un largo cittadino.\nNel 2004 il comune di Cori attribu\u00ec la cittadinanza onoraria alla memoria di Maurizio Poggiali.\nNel 2006 l'associazione Maurizio Poggiali, i dipartimenti di ingegneria aerospaziale dell'Universit\u00e0 degli Studi di Roma \"La Sapienza\", e dell'Universit\u00e0 degli Studi di Napoli Federico II, con il sostegno del Comune di Roma e della Provincia di Roma, hanno istituito un premio di laurea \"Maurizio Poggiali\" in ingegneria aerospaziale.\nNel 2007 il Ministero delle comunicazioni e Poste italiane hanno dedicato un francobollo al maggiore Maurizio Poggiali, emesso il 6 luglio a Roma e Cori, per il decennale della scomparsa dell'ufficiale.\nNel 2009 gli \u00e8 stato intitolato l'asteroide 39864 Poggiali."}
{"id": "1424013", "revid": "739714", "url": "https://it.wikipedia.org/wiki?curid=1424013", "title": "Aur\u00e9lien-Marie Lugn\u00e9-Po\u00eb", "text": ""}
{"id": "1424018", "revid": "52076", "url": "https://it.wikipedia.org/wiki?curid=1424018", "title": "William F. Albright", "text": ""}
{"id": "1424019", "revid": "1501558", "url": "https://it.wikipedia.org/wiki?curid=1424019", "title": "Magyar Szuperkupa", "text": "La Supercoppa d'Ungheria (ungherese: \"Magyar Szuper Kupa\") \u00e8 una competizione ungherese, che consiste in un incontro (tra il 2002 e il 2007 due match, andata e ritorno) a cadenza annuale tra la squadra campione d'Ungheria e la vincitrice della coppa d'Ungheria. Se una squadra fa il double (vince sia la Nemzeti Bajnoks\u00e1g I che la Coppa), si aggiudica direttamente il trofeo. Gli incontri vengono disputati all'inizio della stagione calcistica, di solito in luglio. Dall'estate del 2017 non \u00e8 stata pi\u00f9 disputata a causa di problemi tra la federazione e i club circa l'organizzazione della manifestazione."}
{"id": "1424021", "revid": "110157", "url": "https://it.wikipedia.org/wiki?curid=1424021", "title": "Coquimbo", "text": "Coquimbo \u00e8 una citt\u00e0 portuale capoluogo della Provincia di Elqui, collocata lungo la Panamericana, nella regione di Coquimbo del Cile. Coquimbo si trova in una valle 10 km a sud di La Serena, con cui forma un'area metropolitana di pi\u00f9 di 300.000 abitanti.\nOrigine della parola Coquimbo.\nLa parola Coquimbo deriva della lingua Quechua, e significa \"luogo dell'acqua calma\"\nStoria.\nQuesto luogo \u00e8 stato abitato da molti popoli indigeni (Chango) e quando Pedro de Valdivia l'ha visitato, ha detto che era un posto perfetto per creare un porto. Dello stesso avviso erano molti marinai, corsari e pirati, come Francis Drake nel 1578, Bartolom\u00e9 Sharp nel 1680 e Edward Davis nel 1686."}
{"id": "1424023", "revid": "348618", "url": "https://it.wikipedia.org/wiki?curid=1424023", "title": "\u00c9tienne Geoffroy Saint-Hilaire", "text": "\u00c8 considerato uno dei fondatori dell'anatomia comparata.\nBiografia.\nEra destinato ad una carriera ecclesiastica ma fu attratto dalla storia naturale quindi si iscrisse alla facolt\u00e0 di biologia, studiando sotto la guida del biologo professore Mathurin-Jacques Brisson.\nNel 1793 assunse un ruolo direttivo al \"Mus\u00e9um national d'histoire naturelle\", occupandosi di zoologia.\nNel 1798 partecip\u00f2 alla grande spedizione scientifica in Egitto al fianco di Napoleone Bonaparte.\nFu attratto dagli animali fuori dal comune e le sue descrizioni si distinsero per l'inclusione del carattere degli animali, delle abitudini, del comportamento e della loro \"moralit\u00e0\".\nNel 1807 pubblic\u00f2 tre memorie sull'anatomia dei pesci e successivamente il resoconto del suo viaggio in Africa intitolato \"La Description de l'\u00c9gypte\" nella quale si accorse delle analogie tra alcuni organi presenti nei pesci e quelli di altri vertebrati. Nello stesso anno divenne membro dell'\"Acad\u00e9mie des sciences\".\nI suoi studi morfologici lo spinsero a scrivere la sua opera fondamentale intitolata \"Philosophie anatomique\", in cui sostenne l'esistenza di un progetto unitario all'interno del quale si formano le differenze anatomiche delle classi dei vertebrati e degli invertebrati.\nCollabor\u00f2 con Cuvier e quindi con Lamarck, frequentando tutti i pi\u00f9 grandi scienziati del suo tempo.\nIn contrasto con Cuvier, Geoffroy sostenne che gli organismi si modificano sotto l'impulso dell'ambiente in cui vivono."}
{"id": "1424030", "revid": "400694", "url": "https://it.wikipedia.org/wiki?curid=1424030", "title": "Syndication", "text": "Syndication pu\u00f2 significare: "}
{"id": "1424035", "revid": "118834", "url": "https://it.wikipedia.org/wiki?curid=1424035", "title": "Tre unit\u00e0 aristoteliche", "text": ""}
{"id": "1424038", "revid": "48479", "url": "https://it.wikipedia.org/wiki?curid=1424038", "title": "Reincarnazionismo", "text": ""}
{"id": "1424039", "revid": "125480122", "url": "https://it.wikipedia.org/wiki?curid=1424039", "title": "Enrico IV (Pirandello)", "text": "Enrico IV \u00e8 un dramma in 3 atti di Luigi Pirandello. Fu scritta nel 1921 e rappresentata il 24 febbraio 1922 al Teatro Manzoni di Milano.\nConsiderato il capolavoro teatrale di Pirandello insieme a \"Sei personaggi in cerca di autore\", \"Enrico IV\" \u00e8 uno studio sul significato della pazzia e sul tema caro all'autore del rapporto, complesso e alla fine inestricabile, tra personaggio e uomo, finzione e verit\u00e0.\nTrama.\nUn nobile del primo '900 prende parte ad una cavalcata in costume nella quale impersona l'imperatore Enrico IV di Franconia; alla messa in scena, prendono parte anche Matilde Spina, donna della quale \u00e8 innamorato, ed il suo rivale in amore Belcredi. Quest'ultimo disarciona Enrico IV, il quale nella caduta batte la testa e si convince di essere realmente il personaggio storico che stava impersonando.\nLa follia dell'uomo viene assecondata dai servitori che il nipote Di Nolli\nmette al suo servizio per alleviare le sue sofferenze; dopo 12 anni Enrico guarisce e comprende che Belcredi lo ha fatto cadere intenzionalmente per rubargli l'amore di Matilde. Decide cos\u00ec di fingersi ancora pazzo, di immedesimarsi nella sua maschera per non voler vedere la realt\u00e0 dolorosa.\nDopo 20 anni dalla caduta, Matilde, Belcredi, Frida (la figlia di Matilde), Di Nolli e uno psichiatra vanno a trovare Enrico IV. Lo psichiatra \u00e8 molto interessato al caso della pazzia di Enrico IV, che continua, a loro insaputa, la sua finzione, e dice che per farlo guarire si potrebbe provare a ricostruire la stessa scena di 20 anni prima e ripetere la caduta da cavallo. La scena viene cos\u00ec allestita, ma al posto di Matilde recita la figlia. Enrico IV si ritrova cos\u00ec di fronte la ragazza, che \u00e8 esattamente uguale alla madre Matilde da giovane, la donna che Enrico aveva amato e che ama ancora. Ha cos\u00ec uno slancio che lo porta ad abbracciare la ragazza, ma Belcredi, il suo rivale, non vuole che la ragazza venga abbracciata e si oppone. Enrico IV sguaina cos\u00ec la spada e ferisce Belcredi. Per sfuggire definitivamente alla realt\u00e0 (e alle conseguenze del suo gesto), decide di fingersi pazzo per sempre.\nCommento dell'opera.\nL'opera fu scritta appositamente per Ruggero Ruggeri, uno degli attori pi\u00f9 noti dell'epoca e appartenente, assieme a Marta Abba ed altri, alla compagnia del Teatro d'Arte di Roma fondato dal drammaturgo a Roma, come testimonia una lettera di Pirandello stesso indirizzata a Ruggeri:\nIl personaggio di Enrico IV, del quale magistralmente non ci viene mai svelato il vero nome, quasi a fissarlo nella sua identit\u00e0 fittizia, \u00e8 descritto minuziosamente da Pirandello. Enrico \u00e8 vittima non solo della follia, prima vera poi simulata, ma dell'impossibilit\u00e0 di adeguarsi ad una realt\u00e0 che non gli si conf\u00e0, essendo ormai stritolato dal ruolo fisso del pazzo.\nLa stessa ambientazione del dramma richiama l'aperta mendacit\u00e0 della situazione, in bilico tra la realt\u00e0 e la finzione: la reggia dove Enrico risiede e la costruzione drammaturgica dell'insieme richiamano la fissit\u00e0 delle unit\u00e0 aristoteliche ma al contempo se ne distanziano, proiettando il personaggio nel passato perduto, nel presente che non pu\u00f2 vivere con la sua vera identit\u00e0 e nel futuro nel quale \u00e8 impossibilitato a proiettarsi poich\u00e9 considerato pazzo; la reggia stessa \u00e8 palesemente finta, cos\u00ec come sono posticci i costumi di coloro che vi agiscono. La pazzia durata dodici anni gli ha poi sottratto Matilde per mano del rivale in amore Belcredi, acuendo la situazione di disagio di Enrico IV che non riesce a trovare un ruolo nel presente.\nLa fissit\u00e0 della forma nella quale Enrico IV \u00e8 rinchiuso ha rappresentato per\u00f2, al contempo, anche una salvezza per l'uomo, che vi si \u00e8 rifugiato conservando una lucida estraneit\u00e0 alla vita reale vissuta da coloro che gli sono vicini e permettendogli di non lasciarsi travolgere dai propri sentimenti:\nIn questo modo Enrico IV tenta, nonostante abbia ormai ammesso la sua guarigione, di dimostrare quanto false ed ipocrite siano le vite di coloro che lo circondano, cristallizzate in una forma di cui non sono neanche consapevoli. La stessa morte di Belcredi per mano di Enrico IV simboleggia non la vendetta per gelosia, ma il bisogno esasperato di netto taglio con il passato perduto. Spaventando tutti, potr\u00e0 continuare a fingersi pazzo, vivendo la propria vita in libert\u00e0 e non pi\u00f9 costretto da rigide imposizioni dalle quali oramai \u00e8 libero.\nI venti anni perduti gli sembrano riconquistati quando gli appare Frida, figlia di Matilde e ritratto della stessa da giovane, ma \u00e8 un'illusione che dura poco: solo rifugiandosi di nuovo nella pazzia, con l'omicidio di Belcredi, Enrico IV si sottrae di nuovo al fluire del tempo ed al rimpianto degli anni perduti.\nPirandello trova sensatezza nella follia, che diviene punto di rottura con la falsit\u00e0 della realt\u00e0: se Enrico IV \u00e8 un alienato emarginato dalla societ\u00e0, si schiera nelle lunghe fila dei personaggi novecenteschi che si arroccano in altre dimensioni rispetto alla realt\u00e0 sensibile e che sono coscienti della loro situazione, come il Des Esseintes di Joris Karl Huysmans o Rosario Chiarchiaro di un suo lavoro precedente, \"La patente\". Enrico IV \u00e8 quindi personaggio del suo tempo, metafora dell'uomo moderno con tutte le sue problematiche. Sebbene pazzo, lo si connota come personaggio positivo, distruttore di verit\u00e0 fittizie ma, al contempo, \u00e8 anche sinonimo di repressione volontaria, di senso della rinuncia autoindotto."}
{"id": "1424041", "revid": "125743358", "url": "https://it.wikipedia.org/wiki?curid=1424041", "title": "Vlad III di Valacchia", "text": "Noto anche come Vlad \u021aepe\u0219 (in rumeno: \"Vlad l'Impalatore\"), fu per tre volte voivoda di Valacchia, rispettivamente nel 1448, dal 1456 al 1462, e infine nel 1476. Il soprannome l'Impalatore, deriva dalla sua predilezione a impalare i nemici. Durante la sua vita, la reputazione di essere un uomo crudele e sanguinario, si diffuse in tutta Europa e, principalmente, nel Sacro Romano Impero.\nVlad III \u00e8 venerato come eroe popolare in Romania, cos\u00ec come in altre parti d'Europa, per aver protetto la popolazione rumena sia a sud che a nord del Danubio. Per la sua brutalit\u00e0 e per il suo patronimico, Vlad fu celebre fonte d'ispirazione per lo scrittore irlandese Bram Stoker nella creazione del suo personaggio pi\u00f9 famoso, il vampiro Conte Dracula, protagonista dell'omonimo romanzo del 1897.\nNome.\nDurante la sua vita, Vlad scrisse il suo nome in documenti latini come \"\" (1475). Il suo patronimico rumeno \"Dragwlya\" (o \"Dragkwlya\") \"Dragulea, Dragolea, Dr\u0103culea\", deriva dall'epiteto \"Dracul\" portato da suo padre Vlad II, che, nel 1431, divenne membro dell'Ordine del Drago, un ordine cavalleresco fondato da Sigismondo di Lussemburgo, nel 1418. Il simbolo di questa confraternita era appunto un dragone prostrato, con la coda avvolta attorno al collo. Sulla schiena del mostro, si trovava una croce, che alludeva al trionfo del Signore sul maligno. Dato che nel Medioevo, il drago era simbolo del demonio, ecco spiegata l'origine dell'appellativo \"Dracul\". In romeno, \"Dracul\" significa \"il Diavolo\": \"drac\" \"diavolo\" e \"ul,\" articolo determinativo suffissale, \"il\". \"Draculea\" quindi \u00e8, come gi\u00e0 detto, un patronimico, che rientra nell'ampio gruppo dei nomi romeni con uscita in \"-ulea\". \"Draculea\" significa quindi, \"figlio del Diavolo\".\nIl soprannome ' (\"Impalatore\") venne dato a Vlad postumo, nel 1550 circa. Infatti, i cronisti rumeni che scrissero pi\u00f9 di un secolo dopo la sua morte, preferirono descriverlo facendo riferimento al suo sistema preferito di tortura, ossia l'impalamento: ' in romeno significa palo, da cui l'italiano \"impalatore\". Tuttavia, quando Dracula era ancora in vita, questo soprannome era gi\u00e0 stato utilizzato da alcuni autori bizantini e, soprattutto, ottomani, che narrarono delle crudeli gesta di \"\" (Signore Impalatore).\nConsiderato l'elevato numero di cumani trasferitisi in Transilvania (tra cui si pu\u00f2 citare come personaggio di spicco Basarab I di Valacchia), si \u00e8 a lungo speculato sull'origine etnica di Vlad III, da taluni ritenuto non autoctono della Romania e invece legato alla popolazione nomade originaria dell'Asia centrale. Si tratta di un'affermazione che per\u00f2 al momento \u00e8 lungi dal trovare appigli incontestabili.\nBiografia.\nGiovinezza.\nMolto probabilmente, Vlad nacque in Transilvania e pi\u00f9 precisamente a Sighi\u0219oara, la quale, all'epoca, come del resto tutta la regione, faceva parte del regno d'Ungheria. Vlad II si trovava l\u00ec con la famiglia attendendo, sotto la protezione di re Sigismondo, un momento propizio per impadronirsi del trono di Valacchia. \u00c8 opportuno osservare che il luogo di nascita non \u00e8 certo, dato che gli storici si sono limitati a desumerlo dalla ricostruzione dei movimenti del padre. Ancora pi\u00f9 difficile, \u00e8 stato stabilire la data di nascita: quella che viene ritenuta pi\u00f9 probabile dagli studiosi, il 1431, \u00e8 semplicemente frutto di congetture.\nIl padre di Vlad, era il figlio del celebre voivoda Mircea I cel B\u0103tr\u00e2n. La madre di Vlad, rimane sconosciuta, anche se si crede che il padre all'epoca fosse sposato con la principessa Cneajna di Moldavia (figlia maggiore di Alessandro \"il Buono\", Principe di Moldavia e zia di \u0218tefan il Grande di Moldavia), nonostante avesse anche un buon numero di amanti. Aveva anche due fratellastri maggiori, Mircea II di Valacchia e Vlad C\u0103lug\u0103rul, e un fratello minore, che sarebbe divenuto sovrano con il nome dinastico di Radu III il Bello.\nVlad e Radu trascorsero i loro primi anni formativi a Sighi\u0219oara. Infatti, Vlad II Dracul aveva fissato presso la citt\u00e0 transilvana il suo quartier generale. L'imperatore Sigismondo, gli aveva affidato il compito di proteggere le frontiere meridionali del regno d'Ungheria e nel 1431 aveva riconosciuto le sue rivendicazioni sul trono valacco. Un centro di confine come Sighi\u0219oara, con la sua posizione strategica, permetteva al padre di Dracula di stare in agguato, monitorando da vicino la situazione in Valacchia. Come governatore militare della provincia, egli godeva anche delle entrate di una zecca che coniava monete ungheresi. Durante il suo primo regno, il Voivoda port\u00f2 i suoi giovani figli a T\u00e2rgovi\u0219te, l'allora capitale della Valacchia. Il cancelliere bizantino Mikhail Ducas, dimostr\u00f2 che, a T\u00e2rgovi\u0219te, i figli di boiari e dei principi regnanti erano ben istruiti da studiosi romeni o greci provenienti da Costantinopoli. Si crede che fu in questa citt\u00e0, che Vlad impar\u00f2 l'abilit\u00e0 nel combattimento, la geografia, la matematica, le scienze, le lingue (slavo ecclesiastico antico, tedesco, latino e ungherese), le arti classiche e la filosofia. Fra i precettori del giovane Dracula, vi fu un ultrasettantenne, che aveva combattuto nelle file crociate la battaglia di Nicopoli, venendo catturato dai turchi vincitori. Dopo essere stato venduto a dei trafficanti di schiavi genovesi, quest'uomo aveva viaggiato lungo le coste del Mediterraneo orientale e del Mar Nero, creandosi una vasta esperienza del mondo e apprendendo varie lingue. Alla fine, una volta recuperata la libert\u00e0, era potuto ritornare in Valacchia.\nVita a Edirne.\nNel 1436, Vlad II Dracul sal\u00ec sul trono della Valacchia. Dato che il suo potere era traballante, decise di renderlo pi\u00f9 saldo concordando una pace con il sultano, che in quel momento appariva il sovrano pi\u00f9 potente dello scacchiere balcanico. Il trattato prevedeva, da parte del voivoda, l'obbligo di recarsi ogni anno alla corte di Edirne, per versare il tributo e quello di guidare e scortare le truppe turche dirette contro l'Ungheria. Negli anni successivi, Vlad II avrebbe tentato di non infrangere l'accordo con gli ottomani e nel contempo di non apparire troppo compromesso con gli infedeli, agli occhi del vicino ungherese. Nel marzo del 1442, gli ottomani entrarono in Valacchia, puntando sulla Transilvania. Dracul non si un\u00ec a loro, ma d'altro canto non fece nemmeno nulla per contrastarli, osservando una rigida neutralit\u00e0, per non compromettere la sua gi\u00e0 precaria situazione. La campagna si concluse per\u00f2 con una grande sconfitta presso la cittadina di Sibiu. J\u00e1nos Hunyadi quindi, insegu\u00ec i nemici in rotta fino in Valacchia, scalzando dal trono il padre di Dracula e insediando al suo posto Basarab II. Il deposto voivoda, accompagnato dai pochi boiardi rimastigli ancora fedeli, non ebbe altra scelta che rifugiarsi in territorio turco, cercando protezione e appoggio del sultano. Dopo essere stato accolto in maniera piuttosto calorosa, egli fu arrestato al termine di un banchetto e messo sotto custodia a Gallipoli. Nella primavera del 1443, tuttavia, Vlad II venne liberato e, appoggiato da truppe turche, riconquist\u00f2 il suo trono. Murad II aveva deciso che avere un sovrano non allineato alla causa ungherese, anche se infido, era preferibile che fare i conti con una Valacchia solidale con essa. Del resto, la controffensiva cristiana, guidata dal Cavaliere bianco, aveva messo i turchi in seria difficolt\u00e0. L'anno successivo (estate del 1444), in base ai pesanti accordi raggiunti con il sultano, Dracul invi\u00f2 alla corte ottomana i suoi figli Vlad e Radu cel Frumos come ostaggi. Il Voivoda inoltre, si era impegnato a pagare il solito tributo annuale e a inviare, sempre annualmente, un certo numero di fanciulli, per rimpolpare le schiere dei Giannizzeri. Durante gli anni di prigionia, i due giovani Dr\u0103cule\u0219ti sarebbero stati educati dagli ottomani all'arte della guerra, alla logica e alla fede musulmana, ma la loro situazione sarebbe sempre rimasta piuttosto delicata: tre anni prima, i figli del despota serbo \u0110ura\u0111 Brankovi\u0107 infatti erano stati accecati con dei ferri roventi, perch\u00e9 sospettati di voler fuggire dalla loro prigionia.\nNel 1444, i due fratelli corsero il rischio di seguirne la sorte, quando Hunyady costrinse la Valacchia a prendere parte alla crociata che stava conducendo contro la Sublime Porta. Nell'autunno di quell'anno, infatti, il nobile transilvano aveva rotto la pace di Seghedino, appena stipulata con il sultano, dietro istanza del legato papale cardinal Giuliano Cesarini.\nVlad II aveva dovuto, \"obtorto collo,\" partecipare all'impresa, ma per non compromettere in maniera irrimediabile i suoi rapporti con i turchi, aveva inviato solo 4000 uomini, al comando del suo erede Mircea. In questo modo, Dracul avrebbe avuto forze sufficienti per far fronte a una sconfitta crociata, che iniziava a profilarsi molto probabile, vista la defezione di molti alleati della prima ora. I timori del voivoda, si concretizzarono durante la sfortunata battaglia di Varna del 10 novembre 1444, che termin\u00f2 con la morte del re di Polonia e d'Ungheria, Ladislao III e del cardinale Cesarini. Mentre la battaglia infuriava, tuttavia, Mircea fu raggiunto da un messaggio del sultano, che gli intimava di ritirarsi per salvare la vita ai due fratelli tenuti come ostaggio. Visto che la causa cristiana era ormai disperata, il sedicente principe di Valacchia abbandon\u00f2 il campo, salvando Vlad e Radu da una sorte orribile.\nI due giovani non furono uccisi nemmeno l'anno successivo, quando Mircea accompagn\u00f2 il nobile borgognone Walerand de Wawrin e le sue otto galee lungo il Danubio. Scopo della spedizione, era scoprire qualcosa di certo sulla sorte del cardinale Cesarini e di Ladislao III, dato che in Europa non si sapeva della loro morte. Le forze borgognone, con le loro potenti bombarde, riuscirono solo a strappare agli ottomani varie roccaforti danubiane: Silistra, Turtucaia, Giurgiu, Ruse e Nicopoli.\nMurad II sapeva che avrebbe potuto usare Vlad e Radu come pedine per future trattative oppure per mettere sul trono di Valacchia, un sovrano che assecondasse la sua politica.\nNel 1446, in Valacchia giunse la notizia che i due giovani principi erano stati risparmiati, accompagnata da nuove proposte di trattativa da parte ottomana. Nell'estate dell'anno successivo, il padre di Dracula firm\u00f2 un trattato con la Sublime Porta, nel quale venivano ribadite le clausole degli accordi precedenti, con in aggiunta l'obbligo di rispedire indietro 4000 bulgari, che si erano trasferiti in terra valacca nel 1445, in occasione della campagna borgognona. Grazie alla riconciliazione fra Vlad II e Murad II, la condizione dei due ostaggi si fece meno precaria e, molto probabilmente, essi iniziarono a godere appieno degli agi e dello sfarzo della corte di Adrianopoli, un vero e proprio formicaio, pullulante di giannizzeri, servitori, eunuchi, concubine, etere, cinedi, cuochi, burocrati e un'infinit\u00e0 di altre figure. In questo ambiente, Dracula impar\u00f2 i segreti della politica e della guerra, sviluppando quell'acume e quell'intuito che gli avrebbero permesso pi\u00f9 volte di cavarsela in frangenti drammatici. In aggiunta, pot\u00e9 acquisire una conoscenza salda della lingua turca. Durante la permanenza alla corte ottomana, il giovane Vlad ebbe anche modo di conoscere colui che sarebbe divenuto il suo pi\u00f9 acerrimo nemico, il futuro sultano Maometto II. I due ragazzi, grossomodo coetanei, ebbero occasione di vivere insieme molte esperienze, dalle lezioni impartite dai precettori e dai pedagoghi, fino agli amplessi con le avvenenti cortigiane che abbondavano a palazzo. Molto intenso, fu anche il rapporto fra l'erede del sultano e il fratello minore di Vlad, l'avvenente Radu. Il cronista bizantino Calcondila, narra che quest'ultimo fu insidiato con insistenza da Maometto, tanto che, per difendersi, arriv\u00f2 a ferirlo su una coscia con un coltello. Ma alla iniziale ritrosia, si sarebbe sostituita una forte accondiscendenza, che avrebbe reso Radu il favorito del futuro sultano. Il principe valacco infatti, avrebbe lasciato il sultano solo nel 1462, per soffiare il trono al suo fratellastro Dracula.\nPrimo regno ed esilio.\nNel frattempo, il 5 giugno del 1446, J\u00e1nos Hunyadi era stato nominato, da una Dieta appositamente convocata, reggente d'Ungheria, in attesa che il legittimo sovrano, Ladislao Postumo raggiungesse la maggiore et\u00e0, potendo cos\u00ec reggere le sorti del regno in prima persona. Il Cavaliere Bianco perci\u00f2, si trovava a poter condurre la politica estera del regno a suo piacimento. Il momento della resa dei conti con Vlad II di Valacchia, era giunto. Varie e profonde, erano le cause dell'inimicizia fra il voivoda e il reggente ungherese. Innanzitutto, a Hunyadi non erano mai andati a genio, i continui voltafaccia del padre di Dracula. In secondo luogo, egli non poteva sopportare le umiliazioni che gli erano state inflitte dal voivoda e dal suo erede Mircea, all'indomani della sconfitta di Varna. Durante il consiglio di guerra successivo alla battaglia infatti, il nobile ungherese si era visto addossare tutta la colpa della tremenda batosta subita dai crociati, che sarebbe stata causata dall'esiguit\u00e0 dell'esercito cristiano. Mircea aveva addirittura proposto che Il Cavaliere Bianco fosse condannato, mentre si trovava in balia dei Valacchi, dal momento che il suo esercito era stato quasi completamente sterminato dai turchi. Alla fine tuttavia, Hunyadi era riuscito a tornare in Transilvania, salvato probabilmente dalla sua fama, dalle sue benemerenze nei confronti della cristianit\u00e0 e dai timori di una vendetta ungherese. Matei Cazacu, grande studioso di storia romena, inoltre ipotizza che la goccia che fece traboccare il vaso, fosse legata a dispute di natura monetaria, fra il Regno d'Ungheria e la Valacchia, che erano allineati sul medesimo corso valutario.\nNel novembre 1447, J\u00e1nos Hunyadi condusse una spedizione punitiva, finalizzata a sbalzare dal trono Vlad II. Quest'ultimo venne sbaragliato in una battaglia svoltasi in una localit\u00e0 sconosciuta a sud di T\u00e2rgovi\u0219te negli ultimi giorni di novembre. Mircea II di Valacchia, figlio primogenito ed erede di Dracul, dopo essere stato catturato nello scontro, fu accecato e sepolto vivo a T\u00e2rgovi\u0219te. Dracul, che invece era riuscito ad allontanarsi dal campo di battaglia, fu braccato dagli avversari, che riuscirono a eliminarlo nelle paludi di Balteni, presso Bucarest, mentre presumibilmente cercava di riparare in territorio turco.\nPer impedire che la Valacchia cadesse in mani ungheresi, gli ottomani liberarono il giovane Vlad III e lo rispedirono in patria. Fu cos\u00ec che negli ultimi giorni dell'ottobre 1448, appoggiato dalle truppe ottomane, Vlad pass\u00f2 il Danubio e sottrasse a Vladislav II, il trono di Valacchia. Infatti, in quel momento, il principato era in preda al caos: gli ungheresi, assieme ai propri alleati (fra cui figuravano i valacchi) erano stati duramente sconfitti dai turchi, in una battaglia protrattasi per tre giorni, dal 17 al 19 ottobre 1448, presso la piana di Kosovopolje. Nei concitati frangenti successivi alla vittoria ottomana, il Cavaliere Bianco fu catturato dal despota serbo Giorgio Brankovic, che lo avrebbe liberato solo dopo il pagamento di un sostanzioso riscatto, mentre il voivoda Vladislav II cercava faticosamente di tornare in patria, al comando di schiere tremendamente assottigliate. Approfittando di questo vuoto di potere quindi, Vlad, sostenuto da un robusto contingente donatogli dal sultano, pot\u00e9 insediarsi sul trono, con una cerimonia svoltasi in una T\u00e2rgovi\u0219te totalmente sguarnita.\nPoco si sa del primo regno di Dracula, forse anche a causa della sua estrema brevit\u00e0. Sicuramente il giovane usurpatore cerc\u00f2 in tutti i modi di consolidare la sua pericolante posizione. Proprio per questo motivo, ossia la precariet\u00e0 del suo potere, \u00e8 improbabile che egli cercasse una immediata vendetta contro i boiardi che avevano rapito suo padre e suo fratello, con il rischio di aprire faide e contese.\nTuttavia, in dicembre, dopo circa due mesi di regno da parte del giovane Dracula, Vladislav II si riprese il trono. Costretto alla fuga, Vlad si rifugi\u00f2 in Moldavia presso la corte di Alex\u0103ndrel II, nipote della sua matrigna. Pochi mesi dopo, Alex\u0103ndrel II venne spodestato da Bogdan II che si dimostr\u00f2 comunque ospitale nei confronti del giovane Vlad. Esule alla corte dei Mu\u0219atini, il giovane Dr\u0103cule\u0219ti venne rieducato al cristianesimo e strinse un forte legame con l'erede di Bogdan, \u0218tefan cel Mare. Nel 1451, Bogdan venne ucciso da uno zio, Petru III Aron: \u0218tefan si rifugi\u00f2 presso Hunyadi, gi\u00e0 alleato di suo padre, mentre Vlad ripieg\u00f2 in Transilvania. Dopo un breve ritorno in Moldavia, concomitante con la riconquista del trono da parte di Alex\u0103ndrel II, Vlad si rec\u00f2 in Ungheria.\nImpressionato dalla vasta conoscenza di Vlad dell'Impero Ottomano (cos\u00ec come del suo odio per il nuovo sultano Maometto II), Hunyadi si riconcili\u00f2 con lui e lo nomin\u00f2 suo consigliere. Presso il Cavaliere Bianco d'Ungheria, a quel tempo reggente per conto del giovane sovrano ungherese, Ladislao il Postumo, prigioniero dell'imperatore Federico III d'Asburgo, Vlad impar\u00f2 l'arte della guerra e della guerriglia, compiendo incursioni in territorio turco e combattendo sul campo, potentati cristiani in guerra con il potente regno ungherese. Alla corte di Buda, Vlad e l'amico \u0218tefan ebbero inoltre modo di conoscere il futuro sovrano d'Ungheria, Mattia Corvino, figlio di Hunyadi. Con la caduta di Costantinopoli nelle mani di Maometto II, avvenuta nel 1453, l'influenza ottomana inizi\u00f2 a diffondersi attraverso i Carpazi, minacciando l'Europa continentale e, nel 1481, gli ottomani riuscirono a conquistare l'intera penisola balcanica.\nNel 1454, i turchi erano tornati all'attacco dell'Ungheria ma nella Battaglia di Szendro, vennero sconfitti da Hunyadi. Vlad combatt\u00e9, in quell'occasione, al fianco degli ungheresi e ottenne in premio dal Cavaliere Bianco, la restituzione alla corona valacca, delle cittadelle di Alma\u0219 e F\u0103g\u0103ra\u0219, sulle falde dei Carpazi meridionali, tra la nativa Sighi\u0219oara e l'importante centro commerciale sassone di Bra\u0219ov (l'allora Kronstadt). Nell'estate del 1456, con la battaglia di Belgrado, Hunyadi ferm\u00f2 l'avanzata degli ottomani ma mor\u00ec poco dopo per colpa della peste diffusasi nel suo accampamento. Mentre Maometto II era concentrato sull'Ungheria, Vlad fece ritorno in Valacchia, riconquist\u00f2 la sua terra natia e uccise Vladislav II in combattimento.\nSecondo regno.\nVlad III venne incoronato dal metropolita valacco nella chiesa di Curtea de Arge\u0219, fatta erigere da suo padre. Molti boiardi fedeli a Vladaslav II, erano fuggiti in Transilvania e si unirono al seguito di un nuovo anti-principe dei D\u0103ne\u0219ti, Dan III di Valacchia. Vlad III tenne la sua corte (\"dvor\" in lingua slava e \"curte\" in lingua rumena) a Curtea de Arge\u0219, come a C\u00e2mpulung e T\u00e2rgovi\u0219te; l'erigenda di un suo palazzo stabile a Bucarest, risale con buona probabilit\u00e0 al 1459.\nDracula, bisognoso di appoggi contro gli ottomani, allacci\u00f2 relazioni stabili con i suoi vicini. Prest\u00f2 giuramento di fedelt\u00e0 alla corona ungherese, ormai nelle mani di Ladislao il Postumo, promettendo privilegi ai mercanti sassoni in Valacchia. Nel 1457, Vlad appoggi\u00f2 le pretese al trono moldavo di \u0218tefan cel Mare che sconfisse e mise in fuga l'usurpatore Petru Aron. Vlad non era per\u00f2 ancora abbastanza forte per contrastare apertamente Maometto II, cos\u00ec dovette inizialmente pagare il tributo stabilito dagli accordi presi da suo padre con Murad II, presentarsi annualmente alla Sublime Porta per il formale omaggio al sultano e, nel 1458, permise il transito delle forze turche che attaccarono gli ungheresi alla rocca di Turnu Severin, sul territorio rumeno (le forze di Hunyadi avevano occupato la rocca di Severin nel biennio 1419-1420).\nA partire dal 1459, il bisogno di rafforzare la sua posizione, mise Vlad in contrasto con i ricchi mercanti sassoni ai quali per\u00f2 andava in quel momento la simpatia del nuovo sovrano ungherese, Mattia Corvino, riconciliatosi con l'imperatore Federico III. Il voivoda sedava nel frattempo, il malcontento dei suoi boiari con il pugno di ferro, ordinando il massacro della \"Pasqua di Sangue a T\u00e2rgovi\u0219te\".\nGi\u00e0 nel 1457, l'esule Dan III si era fatto nominare Voivoda nella cattedrale ortodossa di Bra\u0219ov, usurpando formalmente il titolo di Dracula e prendendo corte in un accampamento sulla collina di Timpa, presso la citt\u00e0. L'imminente conflitto, venne temporaneamente evitato dalla mediazione di Szil\u00e1gyi, governatore ungherese della Transilvania (1458) ma si riaccese nel 1459: Dan fu costretto alla fuga, mentre Vlad, dopo aver devastato i sobborghi di Bra\u0219ov, impalava diversi seguaci dell'avversario sulla collina di Timpa. Nel 1460, Dan conquist\u00f2 le fortezze di Bra\u0219ov e F\u0103g\u0103ra\u0219, ma venne sconfitto sul campo di Ruc\u0103r da Vlad ed eliminato. Dracula si diede poi al massacro dei seguaci di Dan, a Bra\u0219ov e F\u0103g\u0103ra\u0219, curandosi per\u00f2 di non toccare i mercanti sassoni e negoziando un accordo anti-turco con Mattia Corvino. Bisognoso di uno stabile confine meridionale, mentre negoziava un'alleanza antiasburgica con Giorgio di Pod\u011bbrady, sovrano del Regno di Boemia, Mattia accett\u00f2 le profferte di Vlad e gli promise in sposa una fanciulla della sua famiglia: la cugina Ilona Szil\u00e1gyi.\nPolitica interna.\nVlad trov\u00f2 la Valacchia in uno stato miserabile: la costante guerra aveva portato una criminalit\u00e0 dilagante, un calo della produzione agricola e la scomparsa virtuale del commercio. Vlad fu costretto a usare metodi molto severi per ristabilire l'ordine e la prosperit\u00e0. Egli aveva tre obiettivi per la Valacchia: rafforzare l'economia del paese, la sua difesa e il suo potere politico. Intraprese misure per aiutare il benessere dei contadini, con la costruzione di nuovi villaggi e incrementando la produzione agricola. Egli cap\u00ec l'importanza del commercio per lo sviluppo della Valacchia: aiut\u00f2 quindi i mercanti valacchi, limitando il commercio estero mercante di tre citt\u00e0 mercato: T\u00e2rg\u0219or, C\u00e2mpulung e T\u00e2rgovi\u0219te.\nVlad considerava i boiardi la causa principale del costante conflitto e corresponsabili della morte del padre e del fratello. Vlad nomin\u00f2 come suoi consiglieri, persone straniere fidate invece che i boiardi. L'esercito venne rafforzato: Vlad possedeva una piccola guardia personale, composta in prevalenza di mercenari, che venivano premiati con bottini e promozioni; inoltre istitu\u00ec una milizia formata da contadini chiamati a combattere ogni volta che scoppiava una guerra. Vlad costru\u00ec una chiesa a T\u00e2rg\u0219or (presumibilmente in memoria di suo padre e di suo fratello maggiore che erano stati uccisi nelle vicinanze) e contribu\u00ec con il proprio patrimonio personale, all'espletamento dei lavori per il Monastero di Snagov.\nIncursioni in Transilvania.\nDal momento che la nobilt\u00e0 valacca si alle\u00f2 con i sassoni di Transilvania, Vlad si mosse contro di loro eliminando i loro privilegi commerciali e razziando i loro castelli. Nel 1459, Vlad fece impalare diversi coloni sassoni di Bra\u0219ov.\nGuerra con gli ottomani.\nNel 1459, nel corso del Concilio di Mantova, Papa Pio II organizz\u00f2 una nuova crociata contro gli ottomani. In questa crociata, il ruolo principale doveva essere intrapreso da Mattia Corvino, figlio di J\u00e1nos Hunyadi, il Re d'Ungheria. A tal fine, Mattia Corvino ricevette dal Papa 40000 monete d'oro, un importo che venne considerato sufficiente per assoldare un esercito di 12000 uomini e per l'acquisto di dieci navi da guerra. In questo contesto, Vlad si alle\u00f2 con Mattia Corvino, con la speranza di tenere gli ottomani fuori dal paese (la Valacchia era infatti rivendicata come parte dell'Impero ottomano, dal sultano Maometto II).\nIn quello stesso anno, il 1459, il sultano ottomano Maometto II invi\u00f2 a Vlad dei messaggeri per sollecitarlo a pagare il tributo di 10000 ducati e 500 reclute per forze ottomane. Vlad rifiut\u00f2, perch\u00e9 pagare il \"tributo\" avrebbe significato accettare pubblicamente che la Valacchia facesse parte dell'Impero ottomano. In questa occasione, Vlad fece uccidere i messaggeri turchi, usando come pretesto il fatto che questi ultimi, di fede musulmana, non si tolsero il turbante nel rendergli omaggio: la punizione di Dracula a questa mancanza di rispetto, fu inchiodare alla testa degli ambasciatori i rispettivi turbanti.\nNel frattempo, il sultano, ricevuti rapporti dei suoi servizi segreti che rivelavano il dominio di Vlad sul Danubio, invi\u00f2 il Bey di Nicopoli, Hamza Pasha, per trattare la pace e se fosse stato necessario, anche per eliminare Vlad III. Per scongiurare questa possibilit\u00e0, Vlad \u021aepe\u0219 pianific\u00f2 un agguato ai danni di Hamza Pasha: il Bey di Nicopoli, forte di un esercito di 1 000 cavalieri, venne attaccato in uno stretto passaggio a nord di Giurgiu. In breve tempo, i valacchi circondarono e sconfissero i turchi che furono impalati, Hamza Pasha compreso: quest'ultimo venne impalato pi\u00f9 in alto degli altri, a dimostrazione del suo alto rango.\nNell'inverno del 1462, Vlad attravers\u00f2 il Danubio e devast\u00f2 l'intero territorio bulgaro nella zona tra la Serbia e il Mar Nero. Travestendosi da Spahi e utilizzando la sua fluente lingua turca, che aveva imparato quando era ostaggio, Vlad riusc\u00ec a infiltrarsi e a distruggere i campi ottomani. In una lettera a Corvino, datata 2 febbraio, scrisse:\nIn risposta a questi avvenimenti, il sultano Maometto II sollev\u00f2 un esercito di circa 80000 uomini e 30000 irregolari e nella primavera dello stesso anno, si diresse verso la Valacchia. Avendo a disposizione forze molto inferiori rispetto ai turchi, 30000-36000 uomini e giovani da dodici anni in su, a seconda delle fonti, Vlad non fu in grado di impedire agli ottomani di attraversare il Danubio il 4 giugno 1462 e di entrare in Valacchia. Vlad inizi\u00f2 a organizzare piccoli attacchi e imboscate contro l'esercito ottomano, come il famoso Attacco Notturno dove 15 000 soldati turchi vennero uccisi. Questo fece infuriare Maometto II, il quale attravers\u00f2 il Danubio per comandare personalmente il proprio esercito. Questa mossa, comunque, non fu risolutrice e fatta eccezione per alcuni riferimenti di parte turca, tutte le altre cronache dell'epoca riportano la sconfitta subita dal sultano nel 1462. A quanto pare, i turchi si ritirarono talmente in fretta che l'11 luglio 1462, il sultano si trovava gi\u00e0 ad Adrianopoli. La vittoria di Vlad l'Impalatore, venne celebrata dalle citt\u00e0 sassoni della Transilvania, dagli stati italiani e dal Papa.\nUn inviato veneziano, dopo aver saputo la notizia alla corte di Corvino, il 4 marzo, espresse grande gioia e disse che l'intero cristianesimo avrebbe dovuto celebrare la vittoria di Vlad \u021aepe\u0219. Anche i genovesi di Caffa, ringraziarono Vlad per la sua campagna che li aveva salvati da un attacco di circa 300 navi che il sultano stava pianificando contro di loro. Secondo lo storico bizantino Laonikos Chalkokondyles, Radu, fratello di Vlad III, venne mandato a T\u00e2rgovi\u0219te con l'incarico di organizzare una resistenza in grado di spodestare il fratello, con la promessa di una futura investitura quale nuovo regnante al servizio del sultano.\nSconfitta.\nIl fratello minore di Vlad, Radu cel Frumos, e i suoi battaglioni di giannizzeri (ricevuti da Maometto II con l'incarico di guidare l'Impero ottomano in terra valacca), ben forniti di denaro e polvere da sparo, conquistarono la fortezza di Poenari, il famoso castello di Vlad III. Dopo questa vittoria, Radu, come da accordi, ricevette dal sultano Maometto II, il titolo di \"Bey di Valacchia\". La sconfitta di Vlad a Poenari, oltre all'assedio del fratello Radu, \u00e8 da attribuirsi in parte alla partecipazione dei boiardi locali. L'aristocrazia valacca, molto ridimensionata dalla politica accentratrice di Vlad, trad\u00ec dietro la garanzia che avrebbero riguadagnato gli antichi privilegi anche se, secondo alcune fonti, Radu, scoperto il luogo ove si nascondevano le famiglie dei boiardi, li avrebbe ricattati per avere il loro pieno appoggio.\nPur sconfitto, Vlad, fino all'8 settembre 1462, continu\u00f2 a combattere: si ricordano almeno tre battaglie vinte dal Voivoda prima della sua ritirata in Ungheria, dovuta in larga parte alla mancanza di fondi per pagare i propri mercenari. Giunto alla corte di Mattia Corvino, Vlad, alla ricerca di aiuto presso il suo ex alleato, oltre a ricevere un netto rifiuto, venne fatto incarcerare per alto tradimento dal Re d'Ungheria che mai aveva avuto intenzione di farsi coinvolgere in un conflitto con il potente Impero Ottomano.\nPrigionia in Ungheria.\nVlad venne inizialmente imprigionato nella fortezza Oratea situata nell'odierno villaggio di D\u00e2mbovicioara, poi trascorse un periodo di detenzione a Visegr\u00e1d e infine a Buda. La durata esatta del periodo di prigionia di Vlad, \u00e8 tutt'oggi fonte di dibattito, anche se alcune indicazioni affermano che sia durato dal 1462 al 1474. Certo \u00e8 il fatto che sia la politica apertamente pro-ottomana di Radu sia l'intervento di \u0218tefan III cel Mare, Voivoda di Moldavia e parente di Vlad, contribuirono affinch\u00e9 Mattia Corvino lo liberasse presumibilmente nel 1474.\nTerzo regno e morte.\nDopo l'improvvisa morte di Radu, avvenuta nel 1475, Vlad III dichiar\u00f2 l'inizio del suo terzo regno, il 26 novembre 1476, poi inizi\u00f2 i preparativi per la riconquista della Valacchia, con il supporto ungherese.\nIl terzo regno di Vlad era stato istituito da poco pi\u00f9 di due mesi quando egli venne ucciso da parte degli uomini di suo fratello (Radu il Bello). La data esatta della sua morte \u00e8 sconosciuta, ma essendo provato che egli mor\u00ec prima del 10 gennaio 1477, tale data \u00e8 compresa tra l'ottobre e il dicembre 1476. L'ubicazione esatta della sua salma \u00e8 sconosciuta, ma sembra si tratti di un luogo lungo la strada tra Bucarest e Giurgiu. Anche le circostanze esatte della sua morte sono avvolte nel mistero: secondo alcuni studiosi, infatti, venne ucciso per sbaglio perch\u00e9 scambiato per un turco, mentre, secondo altri, fu ucciso e decapitato dagli ottomani durante una battaglia e la sua testa fu inviata, insieme alla sua spada, a Costantinopoli come un macabro trofeo di guerra; secondo altri, invece, mor\u00ec per un morso di un pipistrello.\nAltra ipotesi, priva per\u00f2 di prove, sostiene, invece, che Vlad \u021aepe\u0219 avrebbe s\u00ec combattuto, ma poi sarebbe stato fatto prigioniero a Costantinopoli, riscattato poi dalla figlia, al sicuro in Italia, e infine sepolto nella chiesa di Santa Maria la Nova presso Napoli.\nLa tomba di Dracula.\nNon si conosce il luogo dove vennero inumati i resti di Vlad \u021aepe\u0219: la tradizione vuole che quando la testa di Vlad fu portata a Costantinopoli, il suo corpo venne sepolto senza cerimonie dal suo rivale, Basarab Laiota, nel monastero di Comana. Solamente a partire dal XIX secolo, si \u00e8 sparsa la voce che Vlad fosse stato sepolto nel monastero di Snagov, su un'isola, nel bel mezzo di un lago situato a trentacinque chilometri a nord di Bucarest.\nStudi archeologici sul sito, avvenuti nel 1933, hanno portato alla scoperta che la presunta tomba di Vlad, \u00e8 completamente vuota. In un'altra tomba scoperta nel monastero, venne rinvenuto un corpo con indosso abiti sontuosi e un anello con il simbolo del dragone. Tale corpo, data la presenza della testa, non \u00e8 certamente quello di Vlad III.\nSecondo alcuni studiosi, \u00e8 probabile che il corpo di Vlad \u021aepe\u0219 sia stato bruciato mentre secondo altri sarebbe stato smembrato dai turchi sul campo di battaglia oppure a Istanbul.\nNel giugno 2014, sono state avviate delle ricerche che sostengono che il sacello di Vlad sia custodito nella chiesa di Santa Maria la Nova nella citt\u00e0 di Napoli, pi\u00f9 precisamente nel chiostro piccolo del complesso conventuale risalente al secolo XVI. In essa, \u00e8 presente un monumento funebre adornato da un rilievo raffigurante un drago affiancato da dei baldacchini, che sembrano essere considerati elementi tipici della cultura medievale slava. \u00c8 inoltre presente un epitaffio che reca delle iscrizioni in una lingua al momento sconosciuta, presenti nei caratteri degli alfabeti latino, copti, greci ed etiopi, tuttavia, non vi sono prove sufficienti che provano della permanenza o della sepoltura del Voivoda a Napoli. Esistendo prove concrete della sua morte in battaglia, il fatto che Vlad sia fuggito e morto a Napoli, risulta impossibile.\nIl castello di Dracula.\nAnche se il castello di Bran viene presentato ai turisti come il castello di Dracula, in verit\u00e0 esso venne costruito dai sassoni di Bra\u0219ov. Il vero castello di Dracula, ora in rovina, \u00e8 situato sulle rive dell'Arge\u0219 ed \u00e8 la fortezza di Poenari.\nConsorti.\nVlad \u021aepe\u0219 \u00e8 spesso ricorso a matrimoni di interesse politico per siglare e consolidare alleanze. Tra le sue mogli figurano:\nDiscendenza.\nAl momento della sua morte, Vlad \u021aepe\u0219 aveva circa quarantasette anni. La tradizione ci ha tramandato la memoria di tre eredi del \"Voivoda\":\nAltre fonti citano anche la presunta esistenza di figli illegittimi tra i quali Mihail, Radu, e una figlia di nome Zaleska che sarebbe la vera primogenita fatta scappare prima dell'invasione dei turchi, il suo nuovo nome era Maria Balsa.\nL'eredit\u00e0.\nLa tradizione tedesca.\nLa figura di Vlad \u021aepe\u0219, fece la sua formale apparizione sulla scena letteraria europea nel 1453, quando Mattia Corvino d'Ungheria fece circolare presso la corte del suo alleato e rivale, l'imperatore Federico III d'Asburgo, un \"pamphlet\" intitolato \"Geschichte Dracole Waide\" (\"Storia del voivoda Dracula\") poi messo in scena alla corte dell'imperatore con l'opera \"Von ainem wutrich der hies Trakle waida von der Walachei\" (\"Storia del folle chiamato Dracula di Valacchia\") del poeta Michel Beheim. Pretesto per la diffusione del materiale, fu la sigla del trattato di Wiener Neustadt tra i due sovrani.\nNessun esemplare dell'incunabulo originale, un opuscolo di sei foglietti con il ritratto di Vlad in prima pagina, si \u00e8 conservato fino ai giorni nostri. Esistono quattro copie realizzate negli anni seguenti (1475-1500) e conservate in Austria (Monastero di Lambach), in Svizzera (Abbazia di San Gallo), in Francia (Biblioteca municipale di Colmar) e in Gran Bretagna (British Library); il manoscritto della British Library \u00e8 l'unico completo. Disponiamo inoltre di tredici \"pamphlet,\" databili dal 1488 al 1568. Otto dei \"pamphlet,\" sono incunabuli stampati prima del 1501.\nLa tradizione germanica su Vlad l'Impalatore, \u00e8 composta da un totale di quarantasei aneddoti. Tutte le storie cominciano nel momento in cui Giovanni Hunyadi elimina Vlad II Dracul e il giovane Vlad III rinuncia alla sua religione per difendere la vera fede cristiana: da questo punto in avanti, tutte le narrazioni divergono ma \u00e8 chiaro che tutta questa bibliografia tedesca sia stata redatta con il chiaro intento di distruggere la credibilit\u00e0 morale e politica del Voivoda valacco. La prima versione del testo germanico, venne probabilmente redatta da un chierico sassone di Bra\u0219ov, a suo tempo testimone oculare, o rogatorio delle memorie di testimoni oculari, delle atrocit\u00e0 perpetrate da Dracula contro i cittadini di Bra\u0219ov e Sibiu dal 1456 al 1460. La narrazione dei fatti, \u00e8 per\u00f2 adulterata da evidenti esagerazioni. Gli altri aneddoti, possono essere divisi in due categorie: quelli che riportano fatti precisi, anche se la loro presentazione non obbedisce a nessuna regola, n\u00e9 cronologica n\u00e9 geografica: le spedizioni in Transilvania, la decapitazione del principe Dan III, ecc.; quelli che non comportano nessuna precisazione di date luoghi e persone. Quello che colpisce nella letteratura di questo testo, \u00e8 l'assenza di ogni causalit\u00e0, di ogni legame logico tra i vari episodi. L'unico punto in comune \u00e8 Vlad, il quale sembra spinto da una rabbia omicida contro il mondo intero, senza alcuna logica n\u00e9 riflessione.\nIl materiale bibliografico distribuito per ordine di Corvino, era stato quasi certamente redatto nel 1462, prima dell'arresto di Dracula per ordine del sovrano ungherese, e divenne un vero e proprio bestseller dell'epoca. I motivi per cui Mattia Corvino incentiv\u00f2 la diffusione di questo materiale anti-Dracula sono abbastanza comprensibili: impegnato in un conflitto contro Federico III, il re d'Ungheria aveva dirottato alla causa i fondi ammassati presso Venezia e Roma con la promessa di dichiarare guerra al turco. Vlad, presentato come un mostro e, tramite una lettera contraffatta, come un vassallo di Maometto II, divenne lo spauracchio e la giustificazione cui Corvino ricorse per placare le ire dei suoi avversari: il re era stato costretto a intervenire contro Dracula invece che agire direttamente contro gli ottomani.\nTra il 1488 e il 1568, la \"\"Storia del Voivoda Dracula\" venne ristampato in Germania per tredici volte e sempre nelle tipografie delle grandi citt\u00e0 imperiali: cinque a Norimberga (1488, due edizioni; 1499; 1520 circa, 1521), tre ad Augusta (1494, 1520- 1542, 1559- 1568), e una a Lubecca (1488-1493), a Bamberg (1491), a Lipsia (1493), a Strasburgo (1500) e ad Amburgo (1502). Dopo il 1490, la \"Storia del voivoda Dracula\"\" perse la sua attualit\u00e0 politica per diventare un libro popolare, la lettura prediletta di un pubblico avido di storie nelle quali i tiranni e i mercanti la facevano da padroni.\nDracula divenne un \"exemplum\": l'incarnazione del male, un tiranno come Erode, l'assassino degli innocenti, o come i persecutori dei cristiani Nerone e Diocleziano. Lo vediamo raffigurato nei quadri nelle vesti di Ponzio Pilato che giudica Ges\u00f9 o intento a condannare Sant'Andrea Apostolo (un messaggio questo fortissimo, se si considera il peso che il culto del santo ha sempre avuto nei principati danubiani). Theodor Zwinger, autore di un \"Theatrum vitce human\u0153\" (Basilea, 1571), pose Dracula tra i pr\u00ecncipi malvagi nei capitoli \"Crudelt\u00e0 di pr\u00ecncipi verso i loro sudditi\", \"Interrogatori e torture dolorose\" e \"Disumanit\u00e0 contro i malati\". Il carattere sacro del pranzo e la sua deturpazione attraverso i crimini si trovano nel poema \"Fl\u0151hhaz\" di I. Fischer (1573), che rievoca il pranzo di Dracula sotto i cadaveri degli impalati, una scena che si poteva ammirare nell'edizione di Strasburgo del 1500. Nel 1581 Zaccaria Rivader descrisse le crudelt\u00e0 di Dracula nel capitolo \"Historien und Exempel von b\u0151sen und Gottlosen Regenten und Oberkeitein von Tyrannen und ihren b\u0151sen unl\u0151blichen und tyrannischen Thaten und Wercken\" della sua raccolta di \"exempla\". Nel 1596 Giorgio Steinhart elenc\u00f2 i misfatti del tiranno \u00abselvaggio\u00bb, salvandolo \"in extremis\" con un riferimento alla sua provata fede cristiana.\nGi\u00e0 nel 1524 per\u00f2, la delicata situazione politica della zona balcanica port\u00f2 a un riscatto della figura di Dracula nella storia della letteratura tedesca: fu infatti il patrizio ragusano Michele Bocignoli, cortigiano dell'imperatore Carlo V, a pubblicare una lettera aperta a Gerardo de Plaines, signore de la Roche, in cui parlava del suo soggiorno alla corte del voivoda valacco Mihnea I cel R\u0103u (1508- 1510), figlio dell'Impalatore. Nel testo di Bocignoli Dracula venne ribattezzato \"Dragulus\" (riferimento alla parola \"caro\" in lingua rumena), \u00abuomo vivace ed esperto delle cose militari\u00bb, celebrato per il suo impegno nella lotta contro Maometto II.\nLa tradizione russa.\nTra il 1481 e il 1486 venne presumibilmente redatto, in lingua russa o in lingua slava, lo \"Skazanie o Drakule voevode\" (\"Il racconto del voivoda Dracula\"). L'opera venne copiata ripetutamente dal XVI al XVIII secolo. L'esemplare pi\u00f9 vecchio, datato 1490 reca la scritta conclusiva: \"Scritto nell'anno 6994 del Calendario bizantino (i.e. 1486), il 13 febbraio, poi trascritto da me, il peccatore Elfrosin, nell'anno 6998 (i.e. 1490), il 28 gennaio\". L'opera, priva di un consistente costrutto cronologico, \u00e8 una raccolta di aneddoti bibliografici e storici inerenti Vlad \u021aepe\u0219.\nI 19 aneddoti contenuti dello \"Skazanie\" sono pi\u00f9 lunghi e consistenti rispetto alla tradizione bibliografica germanica. I primi 13 episodi sono privi di un filo conduttore cronologico e ben testimoniano il rapido emergere di una tradizione folkloristica intorno alla figura di Vlad III. Gli ultimi sei episodi sono ritenuti il frutto del lavoro di uno studioso che ha curato di presentarli in buon ordine cronistorico: partono con la narrazione dei \"turbanti inchiodati\" e si concludono con la morte di Vlad e delle informazioni sulla sua famiglia. Tra i 19 aneddoti russi, dieci presentano delle evidenti similitudini con i racconti della tradizione germanica ma se ne discostano nettamente per ci\u00f2 che concerne la caratterizzazione del personaggio.\nNei testi russi, la figura di Vlad \u00e8 certamente pi\u00f9 positiva che nei testi tedeschi: Dracula \u00e8 presentato come un grande governante, un valoroso guerriero e un sovrano giusto. Le atrocit\u00e0 commesse paiono in questi testi un semplice scotto da pagare nella vita di un forte sovrano. Tra i tanti, solo quattro dei 19 aneddoti paiono riportare esagerazioni di violenze e massacri. Alcuni elementi delle storie su Dracula vennero poi ripresi nella tradizione folkloristica sviluppatasi intorno allo zar Ivan IV di Russia. L'identit\u00e0 dell'autore dello \"Skazanie o Drakule voevode\" \u00e8 ancora oggetto di discussione. Le ipotesi principali sono che l'autore fosse un monaco transilvano, un prete rumeno o un uomo, rumeno o moldavo che fosse, della corte di \u0218tefan cel Mare. Secondo un'altra teoria, l'autore della raccolta sarebbe invece stato il diplomatico russo F\u00ebdor Kuricyn.\nLa tradizione rumena.\nNel paese di Dracula, e fin dalla seconda met\u00e0 del XVI secolo, la memoria del voivoda cadde presto nell'oblio. I cronisti valacchi lo menzionano appena e lo confondono con altri principi del XV secolo, le sue efferatezze e le sue gesta passarono sotto il silenzio e gli venne accreditata solo la costruzione della fortezza Poenari. Solo nel 1804, parallelamente al risveglio indipendentista delle popolazioni rumene contro turchi e austriaci, la figura di Dracula riemerse dall'oscurit\u00e0. Spinta da chiare motivazioni politiche, la memoria popolare rumena dimentic\u00f2 l'orrore per le atrocit\u00e0 commesse da Vlad \u021aepe\u0219 in favore dell'ammirazione per le sue virt\u00f9 guerriere, per il suo spirito di libert\u00e0, per le coraggiose gesta compiute in difesa della sua terra contro i turchi.\nSi addussero ad attenuante delle crudelt\u00e0 di cui si era macchiato motivazioni fatalistiche: la guerra era di per s\u00e9 stessa crudele, il nemico faceva altrettanto, non esistevano altri modi per fronteggiare il terrore ottomano. Era stato \"un sovrano terribilmente severo, s'intende, ma la sua ira l'aveva principalmente rivolta contro coloro che osavano mentire o maltrattare la povera gente\" (gli studi folcloristici rumeni sono pieni di testimonianze come questa, resa nel 1910 da una vecchia contadina del distretto di Muscel). Ne convennero ingenuamente gli stessi sassoni, vittime abituali di spietate persecuzioni da parte di Dracula, ammettendo nel manoscritto di San Gallo che \u00abquando qualcuno rubava, mentiva o si macchiava di qualsiasi ingiustizia nelle sue terre, non aveva nessuna possibilit\u00e0 di salvarsi, sia che fosse un nobile, un prete o un cittadino qualunque\u00bb.\nIl mito del patriota temerario e quello del savio governante concorsero insieme a consolidare nella memoria storica popolare l'immagine di un principe esemplare, in grado di salvaguardare non solo l'indipendenza del regno ma di assicurare all'interno l'ordine, la legalit\u00e0, la stessa laboriosit\u00e0 degli abitanti. Ne venne fuori una sorta di eroe nazionale, pronto a esercitare nel modo pi\u00f9 tremendo ogni potere se fosse stata in gioco l'integrit\u00e0 della sua terra. Tent\u00f2 di sfruttarne la popolarit\u00e0 fino in fondo, come si \u00e8 visto, il dittatore Nicolae Ceau\u0219escu, che non manc\u00f2 mai di ostentare il suo coinvolgimento emotivo in tutto ci\u00f2 che la figura di Dracula rappresentava, fino a scegliere il lago di Snagov per propria residenza estiva.\nLeggende.\nIntorno alla figura di Vlad III sono sorte alcune leggende, la maggior parte delle quali in seguito al fatto che il principe \u00e8 stato fonte di ispirazione per lo scrittore irlandese Bram Stoker per la creazione del suo personaggio pi\u00f9 famoso, il conte Dracula, protagonista dell'omonimo romanzo.\nGalleria d'immagini.\nL'unico vero ritratto di Vlad l'Impalatore faceva parte della \"galleria degli orrori\" del Castello di Ambras, nel Tirolo austriaco:\nUn affresco raffigurante Vlad, databile al 1526, ornava i muri della chiesa del monastero di Curtea de Arge\u0219, ma venne cancellato al principio del XIX secolo per ordine del vescovo di Arge\u0219, che lo fece sostituire dal proprio ritratto. Ritratti di Dracula, grazie ai pamphlet tedeschi stampati fino al 1568, circolarono in tutta Europa. L'edizione di Vienna del 1463 inaugur\u00f2 la serie. Fu questa raffigurazione a cadere sotto gli occhi di papa Pio II nel 1463 e, qualche anno dopo, sotto quelli di Leonardo Hefft, il notaio di Ratisbona che scrisse a questo proposito:\nNella cultura di massa.\nVlad III \u00e8 stato celebre fonte di ispirazione per lo scrittore irlandese Bram Stoker per la creazione del suo personaggio pi\u00f9 famoso, il conte Dracula, protagonista dell'omonimo romanzo. Tuttavia il Dracula letterario ha ben poco in comune con il Dracula storico, considerato un eroe patriottico dai rumeni, e inoltre nel romanzo non viene specificato se i due siano effettivamente la stessa persona (anche se ci sono numerosi indizi che darebbero conferma a questa ipotesi). Nelle numerose opere derivate o ispirate dal Dracula di Stoker il personaggio viene a volte indicato esplicitamente come Vlad III.\nNel cartone giapponese \"Hellsing\" il nome del protagonista, Alucard, se letto al contrario, risulta Dracula e nell'ultimo episodio si pu\u00f2 notare che impala un nemico attraverso il retto, stessa modalit\u00e0 usata anche da Vlad. Nel cartone animato \"Dinofroz\" il drago Vlad \u00e8 il generale dei draghi vampiri al servizio del suo signore Neceron.\nInoltre, in \"Castelvania\", serie animata di Netflix, possiamo notare un Dracula furente per la morte della moglie, in lotta contro il figlio, denominato Alucard, e il cacciatore di vampiri Trevor Belmont.\nIn alcune serie animate giapponesi viene usato Tepes come cognome per dei vampiri, ad esempio Krul Tepes in Owari no Seraph e Mina Tepes in Dance in the vampire bund.\nNel capitolo pilota di Berserk \u00e8 presente l'arciduca del paese chiamato Vlad l'impalatore, dove Gatsu lo uccide per vendicarsi di Frika.\nNella modalit\u00e0 multi-giocatore del videogioco \"\", Vlad III \u00e8 presente con il nome di \"Conte\".\nNella serie televisiva fantastico-storica \"Da Vinci's Demons\" Vlad III ha stretto un patto col diavolo, divenendo immortale.\n\"Vlad the Impaler\" \u00e8 il titolo di una canzone dei Kasabian, pubblicata nel 2010 singolo estratto dall'album \"West Ryder Pauper Lunatic Asylum\".\nNella serie animata Fate/Apocrypha Vlad III viene evocato in veste di Lancer come partecipante alla Grande Guerra del Sacro Graal."}
{"id": "1424044", "revid": "666668", "url": "https://it.wikipedia.org/wiki?curid=1424044", "title": "Ta\u00e7a Am\u00e9rica 1997 (calcio a 5)", "text": "La terza Ta\u00e7a Am\u00e9rica de Futsal, denominato anche Copa Am\u00e9rica de Futsal (in lingua spagnola), e disputata nel 1997 a S\u00e3o Leopoldo in Brasile dal 31 luglio al 3 agosto, viene considerata la quarta edizione della Coppa America per formazioni nazionali di calcio a 5, nonch\u00e9 la quindicesima edizione del Campionato Sudamericano per formazioni nazionali di calcio a 5.\nLe quattro nazionali pi\u00f9 rappresentative del Sudamerica (Brasile, Argentina, Paraguay e Uruguay) disputarono un girone per decidere le due finaliste che avrebbero disputato la gara per designare la miglior squadra del Sudamerica. Il trofeo venne vinto dal fortissimo Brasile di Manoel Tobias, Sandrinho e Fininho, con un netto 6-0 in finale all'Argentina."}
{"id": "1424049", "revid": "11959", "url": "https://it.wikipedia.org/wiki?curid=1424049", "title": "Raffaele Ciasca", "text": "Biografia.\nNato da Antonio (commerciante di legname) e Maria Donata Vucci, famiglia di estrazione borghese, frequent\u00f2, dopo le elementari, il seminario di Ascoli Satriano (FG) e il liceo presso l'istituto \"Salvator Rosa\" di Potenza. Crebbe con le idee di Gaetano Salvemini e Giustino Fortunato, con il quale strinse un intenso rapporto di amicizia.\nFu, in seguito, studente di \"Lettere\" per un anno presso l'Universit\u00e0 di Napoli, decidendo poi di trasferirsi all'Istituto di Studi Superiori di Firenze, dopo aver conosciuto Gaetano Salvemini. Si laure\u00f2 nel 1913, e vide la sua tesi pubblicata nel 1916 (\"L'origine del programma per \"l'opinione nazionale italiana\" del 1847-1848\", Milano, Albrighi e Segati). Partecip\u00f2 alla prima guerra mondiale, con il grado di ufficiale di Artiglieria e fu decorato con la Croce di guerra al valor militare.\nDopo la seconda laurea in \"Giurisprudenza\", ottenuta nel 1919 all'Universit\u00e0 di Urbino, insegn\u00f2 Storia moderna dapprima alla Facolt\u00e0 di Magistero di Messina (1923), e poi (dal 1925) all'Universit\u00e0 di Cagliari, a quella di Genova, ed infine all'Universit\u00e0 \"La Sapienza\" di Roma, dove insegn\u00f2 Scienze Politiche a partire dal 1949. Ebbe inoltre l'incarico, durante gli anni della Seconda guerra mondiale, di Storia economica all'Universit\u00e0 Cattolica di Milano.\nIl 26 aprile 1922 si spos\u00f2 con la scrittrice Carolina Rispoli. La coppia ebbe tre figli: Maria Amalia, la nota archeologa Antonia ed Eugenio.\nFu autore di numerosi volumi storici che s'inseriscono principalmente nel filone del meridionalismo. Una delle sue opere, \"Momenti della colonizzazione in Sardegna nel secolo XVIII\", pubblicata in \"Annali di Lettere e Filosofia dell'Universit\u00e0 di Cagliari\" (1928), attir\u00f2 l'interesse di Antonio Gramsci, il quale scrisse dal carcere alla moglie Tatiana di inviargli una copia. Presiedette tra il 1950 e il 1967 il ricostituito Istituto per l'Oriente, nonch\u00e9 il Centro per le Relazioni Italo-Arabe, di cui fu presidente durante i primi anni di attivit\u00e0. Inoltre fu a capo, a partire dal 1951, dell'Istituto Storico Nazionale per l'Et\u00e0 Moderna e Contemporanea. Dal 1956 fu membro della prestigiosa Accademia dei Lincei.\nAttivit\u00e0 politica.\nNel dopoguerra diventa esponente del Partito Liberale, mentre alle elezioni del 2 giugno 1946 \u00e8 candidato all'Assemblea Costituente nella lista lucana dell'Unione Democratica Nazionale capeggiata da Nitti. Riporta 4.268 voti di preferenza ma non viene eletto. Nel 1948 diventa senatore per il collegio di Melfi nelle liste della Democrazia Cristiana e svolge una significativa attivit\u00e0 parlamentare. \u00c8 rieletto nel 1953 e nel 1957. Iscritto al Movimento Federalista Europeo, componente dell'Unione Interparlamentare, \u00e8 nominato rappresentante del Senato nella Commissione presso l'Unesco.\nOpere.\n\"(elenco parziale)\""}
{"id": "1424052", "revid": "115549", "url": "https://it.wikipedia.org/wiki?curid=1424052", "title": "Giorgio V d'Inghilterra", "text": ""}
{"id": "1424053", "revid": "115549", "url": "https://it.wikipedia.org/wiki?curid=1424053", "title": "Edoardo VIII d'Inghilterra", "text": ""}
{"id": "1424054", "revid": "115549", "url": "https://it.wikipedia.org/wiki?curid=1424054", "title": "Giorgio VI d'Inghilterra", "text": ""}
{"id": "1424055", "revid": "666668", "url": "https://it.wikipedia.org/wiki?curid=1424055", "title": "Ta\u00e7a Am\u00e9rica 1996 (calcio a 5)", "text": "Il secondo South American Futsal Championship, denominato anche Copa Am\u00e9rica, edisputato nel 1996 a Rio de Janeiro dal 16 aprile al 20 aprile, viene considerata la terza edizione della Coppa America per formazioni nazionali di calcio a 5, nonch\u00e9 la quattordicesima edizione del Campionato Sudamericano per formazioni nazionali di calcio a 5.\nLe sei nazionali presenti vennero divise in due gironi da tre formazioni ciascuna, con la qualificazione della prima e della seconda classificata, con semifinali e finale ad eliminazione diretta per la designazione del campione sudamericano e delle tre qualificate al FIFA Futsal World Championship 1996 in programma in Spagna.\nIl trofeo trova il suo padrone nuovamente nel Brasile campione del mondo in carica e vero mattatore della manifestazione con quattro vittorie in quattro incontri, 34 gol fatti e solo 4 subiti. Ai mondiali sono andate anche Uruguay finalista e Argentina vincitore della sfida per il terzo posto con il Paraguay."}
{"id": "1424058", "revid": "666668", "url": "https://it.wikipedia.org/wiki?curid=1424058", "title": "Ta\u00e7a Am\u00e9rica 1995 (calcio a 5)", "text": "La prima Ta\u00e7a Am\u00e9rica de Futsal, denominato anche Copa Am\u00e9rica de Futsal (in lingua spagnola), e disputata nel 1995 a San Paolo in Brasile dal 4 agosto al 6 agosto, viene considerata la seconda edizione della Coppa America per formazioni nazionali di calcio a 5, nonch\u00e9 la tredicesima edizione del Campionato Sudamericano per formazioni nazionali di calcio a 5.\nLe quattro nazionali pi\u00f9 rappresentative del Sudamerica (Brasile, Argentina, Paraguay e Uruguay) disputarono un girone per designare la miglior squadra del Sudamerica. Il trofeo venne vinto dal fortissimo Brasile del tecnico Tak\u00e3o, vincitore di tutti e tre i match in programma."}
{"id": "1424064", "revid": "253269", "url": "https://it.wikipedia.org/wiki?curid=1424064", "title": "Cynthia Watros", "text": "Biografia.\nNata nel Michigan, \u00e8 nota negli Stati Uniti anche per il ruolo della psicopatica Annie Dutton (durato alcune stagioni), rivale in amore di Reva nella celebre soap opera \"Sentieri\", il pi\u00f9 longevo serial drama della storia, in onda da 72 anni. \nHa inoltre recitato, nel 2000, nella sitcom \"Titus\". Durante le riprese rimase incinta di due gemelli, ma visto che il suo personaggio non era nelle stesse condizioni, venne ripresa per mesi solo frontalmente e sempre vestita di nero. Nel 2002 ha preso parte al film indipendente, \"P.S. Your Cat Is Dead!\".\nCynthia Watros si mette in luce nella seconda stagione della serie televisiva \"Lost\" dove interpreta una brillante psicologa Libby. Durante le riprese di \"Lost\", la Watros, insieme alla sua collega Michelle Rodriguez (Ana-Lucia Cortez) \u00e8 stata arrestata per guida in stato di ebbrezza nelle isole Hawaii. \nCynthia, appare anche nella web series americana VGHS (Video Games High School), nei panni della madre di Jenny Matrix, ovvero Mary Matrix."}
{"id": "1424067", "revid": "666668", "url": "https://it.wikipedia.org/wiki?curid=1424067", "title": "Ta\u00e7a Am\u00e9rica 1992 (calcio a 5)", "text": "Il primo CONMEBOL South American Futsal Championship, denominato anche CONMEBOL Qualifying Tournament per i mondiali di Hong Kong, disputato nel 1992 ad Aracaju in Brasile dal 7 giugno al 14 giugno, viene considerata la prima edizione della Coppa America per formazioni nazionali di calcio a 5, nonch\u00e9 la dodicesima edizione del Campionato Sudamericano per formazioni nazionali di calcio a 5. Fu il primo torneo continentale sudamericano gestito dagli organi collegati alla FIFA, non ha assunto ufficialmente la denominazione di \"Copa America\" presa solo a partire dall'edizione 1996, ma a tutti gli effetti viene considerato il primo campionato continentale della CONMEBOL per il futsal.\nLe quattro nazionali iscritte al torneo (Brasile, Argentina, Paraguay e Ecuador) disputarono un girone per designare la miglior squadra del Sudamerica e le tre formazioni qualificate al FIFA Futsal World Championship 1992. Il trofeo venne vinto dal Brasile, vincitore di tutti e tre i match in programma."}
{"id": "1424068", "revid": "34222", "url": "https://it.wikipedia.org/wiki?curid=1424068", "title": "Imposta sul macinato", "text": ""}
{"id": "1424074", "revid": "640277", "url": "https://it.wikipedia.org/wiki?curid=1424074", "title": "Escaldes", "text": "Escaldes, conosciuta anche come \"Les Escaldes\", \"Las Escaldes\" o \"Escaldas\", \u00e8 un villaggio di Andorra, capoluogo della parrocchia di Escaldes-Engordany.\nSport.\nCalcio.\nLa squadra principale della citt\u00e0 \u00e8 l'Inter Club d'Escaldes militante nella massima categoria calcistica in Andorra."}
{"id": "1424075", "revid": "1409041", "url": "https://it.wikipedia.org/wiki?curid=1424075", "title": "Engordany", "text": "Engordany \u00e8 un villaggio di Andorra, nella parrocchia di Escaldes-Engordany. La squadra di calcio del paesino \u00e8 l'U.E. Engordany"}
{"id": "1424077", "revid": "12027925", "url": "https://it.wikipedia.org/wiki?curid=1424077", "title": "\u010cernobyl", "text": ""}
{"id": "1424078", "revid": "95289987", "url": "https://it.wikipedia.org/wiki?curid=1424078", "title": "Vilars d'Engordany", "text": "Vilars d'Engordany \u00e8 un villaggio di Andorra, nella parrocchia di Escaldes-Engordany."}
{"id": "1424079", "revid": "92723", "url": "https://it.wikipedia.org/wiki?curid=1424079", "title": "Pripet", "text": ""}
{"id": "1424080", "revid": "729019", "url": "https://it.wikipedia.org/wiki?curid=1424080", "title": "Engolasters", "text": "Engolasters \u00e8 un villaggio di Andorra, nella parrocchia di Escaldes-Engordany. Etimologicamente deriva da \u00abengull els astres\u00bb.\nLa chiesa di \"San Michele d'Engolasters\" \u00e8 di origine preromanica, della prima met\u00e0 del XII secolo, con un campanile lombardo. L'abside era decorata con pitture murarie romaniche, attualmente conservate presso il Museo Nazionale dell'Arte catalana, a Barcellona.\nA nord, vicino alla parrocchia di Encamp si trova un lago di origine glaciale, profondo 17 m, emissario del fiume d'Engolasters, che \u00e8 un affluente della Valira d'Encamp.\nNelle vicinanze si trovano le antenne e le strutture di Radio Andorra, e la centrale idroelettrica (\"Forces Hidroel\u00e8ctriques d'Andorra\"), fondata nel 1934."}
{"id": "1424081", "revid": "729019", "url": "https://it.wikipedia.org/wiki?curid=1424081", "title": "El Ferrer", "text": "El Ferrer \u00e8 un villaggio di Andorra, nella parrocchia di Escaldes-Engordany."}
{"id": "1424086", "revid": "123623980", "url": "https://it.wikipedia.org/wiki?curid=1424086", "title": "Sovrani di Scozia", "text": "I sovrani di Scozia furono i monarchi che hanno regnato sul Regno di Scozia dal Medioevo fino all'Atto di Unione con l'Inghilterra del 1707.\nSecondo la tradizione il primo \"re di Scozia\" fu Kenneth MacAlpin (\"Cin\u00e1ed mac Ailp\u00edn\") che fond\u00f2 il regno nell'843. La distinzione tra \"Regno di Scozia\" e \"Regno dei Pitti\" tuttavia \u00e8 dovuta alla tradizione tardo medievale e alla confusione creatasi con il cambio di nomenclatura: ad esempio, il titolo di \"Rex Pictorum\" (Re dei Pitti) divenne \"ri Alban\" (Re di Alba) sotto il regno di Donald II, quando cio\u00e8 si decise di scrivere gli annali non pi\u00f9 in latino ma in volgare, per cui la parola gaelica \"Alba\" da quel momento fece riferimento al regno dei Pitti.\nSolo alla fine dell'XI secolo i sovrani scozzesi iniziarono a utilizzare il termine \"rex Scottorum\", re degli Scozzesi, che utilizzarono fino al 1707 quando il regno di Scozia conflu\u00ec nel Regno di Gran Bretagna.\nGiuramento.\nOgni re di Scozia da Giacomo VI a Carlo II ha pronunciato il seguente giuramento, approvato dal parlamento scozzese nel 1567:\nElenco dei Sovrani di Scozia.\nSegue un elenco dei Sovrani di Scozia\nInterregno (Sverre?) (contestata) (1286-1290).\nAlessandro III mor\u00ec improvvisamente nel 1286 senza un erede che potesse succedergli sul trono. I suoi due figli erano morti prima di lui e la sua seconda moglie, Iolanda di Dreux, incinta al momento della morte del sovrano, abort\u00ec lasciando il regno senza un sovrano. I nobili scozzesi offrirono la corona a Margherita, figlia del re di Norvegia e di Margherita di Scozia, figlia di Alessandro III.\nAl momento della designazione a regina, nel 1286, Margherita aveva appena tre anni, e si ritenne quindi pi\u00f9 sicuro farla rimanere in Norvegia per il momento, mentre in Scozia il governo della nazione veniva retto da un consiglio di nobili, detti guardiani di Scozia. Nel 1290, la regina bambina intraprese, insieme al suo seguito, il viaggio via mare verso la Scozia per essere incoronata ufficialmente. La piccola Margherita, per\u00f2, mor\u00ec appena la sua nave sbarc\u00f2 sulle coste delle Orcadi.\nEssendo morta prima di aver messo piede in terra scozzese, e non essendo stata incoronata ufficialmente a Scone, il regno di Margherita \u00e8 contestato dagli storici.\nPrimo Interregno (1286-1292).\nAlla morte di Margherita di Scozia, nel 1290 non rimasero eredi diretti. Tredici nobili, capi di altrettante famiglie, si presentarono come pretendenti alla corona. Tra di loro, i pi\u00f9 agguerriti erano John Balliol e Robert Bruce. Siccome i nobili non furono capaci di decidere a chi affidare la corona, chiesero aiuto al re d'Inghilterra Edoardo I, affinch\u00e9 facesse da paciere tra Balliol e Bruce. Per tutta risposta Edoardo obblig\u00f2 gli scozzesi a giurargli fedelt\u00e0 ed alleanza, quale sovrano pi\u00f9 potente della Gran Bretagna e, in un secondo tempo, risolse la disputa fra Robert Bruce e John Balliol in favore di quest'ultimo.\nSecondo Interregno (1296-1306).\nEssendosi reso conto che la situazione in Scozia rimaneva turbolenta, nel 1295 Edoardo I d'Inghilterra e le sue armate varcarono il confine e, nel 1296, John Balliol abdic\u00f2. Il trono scozzese rimase vacante per dieci anni.\nDopo l'abdicazione di Balliol, cominciarono le Guerre di indipendenza scozzesi, durante le quali gli scozzesi, guidati da William Wallace prima e da Robert Bruce poi, si ribellarono in massa contro gli invasori inglesi. Le intenzioni di Edoardo I erano di approfittare della situazione di caos in cui era precipitata la Scozia per annettersi il paese e riunire cos\u00ec l'intera isola della Gran Bretagna sotto il dominio inglese\nNel 1306, Robert Bruce, venne incoronato re di Scozia e otto anni dopo, il 24 giugno 1314, le armate scozzesi inflissero una dolorosissima sconfitta all'esercito inglese nella battaglia di Bannockburn.\nCon l'esito positivo di questa battaglia, Robert Bruce ottenne il riconoscimento della sua corona e, nel 1328, con il trattato di Edimburgo-Northampton, il re di Inghilterra Edoardo II riconobbe ufficialmente l'indipendenza scozzese.\nStewart/Stuart (1371-1651).\nCon la morte senza eredi di Davide II, la corona di Scozia pass\u00f2 al nipote Robert Stewart, fondatore dell'omonima casata.\nCommonwealth (1649-1660).\nDopo essere stato sconfitto nella guerra civile inglese, Carlo I venne riconosciuto colpevole di alto tradimento e decapitato. Con la sua morte l'Inghilterra (e di conseguenza anche Scozia e Irlanda) divenne una repubblica. Carlo II, figlio del sovrano decapitato, venne riconosciuto re di Scozia alla morte del padre ma, nel 1651, fu costretto a fuggire in esilio in Olanda dopo che le sue truppe scozzesi vennero sonoramente sconfitte da Oliver Cromwell.\nFino al 1653, l'Inghilterra, fu una repubblica parlamentare, poi Oliver Cromwell sciolse il Parlamento e govern\u00f2 da solo con la carica di Lord Protettore di Inghilterra Scozia e Irlanda, instaurando in pratica una dittatura personale.\nCromwell mor\u00ec nel 1658 e, solo due anni pi\u00f9 tardi, Carlo II venne richiamato sul trono in quella che viene chiamata Restaurazione inglese.\nStuart (1660-1707).\nIl 1\u00ba maggio 1707 l'Atto di Unione un\u00ec il Regno d'Inghilterra e il Regno di Scozia nel Regno di Gran Bretagna, e la Scozia perse la sua indipendenza.\nStuart (1745 - 1746).\nNel 1745, a seguito di una rivolta capeggiata dal figlio Carlo Edoardo Stuart, Giacomo Francesco Edoardo Stuart, figlio di Giacomo VII, venne proclamato Re di Scozia."}
{"id": "1424100", "revid": "767487", "url": "https://it.wikipedia.org/wiki?curid=1424100", "title": "Nobur\u014d \u014cfuji", "text": "Biografia.\nTra i pionieri dell'animazione giapponese negli anni venti del secolo scorso, \u014cfuji ha realizzato opere estremamente originali ed all'avanguardia per l'epoca. Utilizzando una tecnica particolare, che caratterizzer\u00e0 gran parte della sua produzione, egli ritagliava le silhouette dei personaggi su fogli di \"chiyogami\" (una carta semitrasparente) che sovrapponeva su un fondale retroilluminato realizzato con lo stesso materiale, filmando il tutto in bianco e nero ed ottenendo cos\u00ec effetti di ombre e trasparenze molto suggestivi. \nIl suo cortometraggio \"Mikansen\" (La nave delle arance) del 1927 gi\u00e0 vantava, oltre ad un'animazione molto dettagliata e pi\u00f9 raffinata rispetto ad altri lavori dell'epoca, un realistico effetto pioggia. Tuttavia, maggiore successo riscosse nello stesso anno il cortometraggio \"Kujira\" (La balena), che fu acquistato e distribuito anche in URSS e di cui realizz\u00f2 un remake a colori nel 1952. Fiaba per adulti, la trama narra del naufragio di una nave con a bordo guerrieri, mercanti ed una ragazza, dal quale si salvano solo questa e tre uomini. Malgrado la situazione i tre iniziano a battersi per il possesso della donna, finch\u00e9 non vengono tutti inghiottiti da una balena. Dimentichi della ragazza gli uomini pensano allora solo a salvarsi, ma quando la balena li sputa fuori, riprendono la lotta: a questo punto gli dei, adirati, affogano i tre e dei naufraghi rester\u00e0 solo la ragazza, addormentata sul dorso della balena.\nInstancabile lavoratore ed autore estremamente prolifico, si \u00e8 dedicato ininterrottamente alla propria passione per l'animazione fino alla morte, avvenuta nel 1961. Tra i suoi soggetti pi\u00f9 ambiziosi c'\u00e8 \"Shaka no shogai\", un progetto di lungometraggio sulla vita del Gautama Buddha, che per\u00f2 riesce a completare solo per 52 dei 70 minuti previsti. L'opera sar\u00e0 poi ripresa dallo \"Studio Sankichi\" e proiettata postuma nel novembre del 1961.\nIn Giappone ogni anno viene conferito un prestigioso premio che porta il suo nome, l\"'\u014cfuji Award\", per le migliori opere di animazione prodotte."}
{"id": "1424101", "revid": "123196072", "url": "https://it.wikipedia.org/wiki?curid=1424101", "title": "Cucina parmigiana", "text": "La cucina parmigiana, di antichissima tradizione (fu celebrata gi\u00e0 nel Duecento dal cronista Fra Salimbene de Adam), \u00e8 figlia del burro e del formaggio per cui \u00e8 una cucina grassa. \u00c8 inoltre sostanziosa, ricca di sapori e profumi e comprendente specialit\u00e0 che la rendono famosa.\nParma \u00e8 considerata una delle capitali dell'alimentazione e della buona tavola. Non a caso, il 13 dicembre 2003, \u00e8 stata scelta come sede permanente dell'Autorit\u00e0 Europea per la Sicurezza Alimentare (EFSA), che fornisce alla Commissione europea consulenze scientifiche su tutto ci\u00f2 che ha ripercussioni dirette o indirette sulla sicurezza alimentare; \u00e8 inoltre Citt\u00e0 Creativa UNESCO per la gastronomia dal 2015.\nDolci.\nLa tradizione dolciaria parmigiana non \u00e8 particolarmente ricca, ma sono da segnalare:\nProdotti DOC, DOP e IGP.\nProdotti con certificazione ufficiale dall'Unione europea di Denominazione di origine protetta (\"DOP\") e di indicazione geografica protetta (\"IGP\") emiliani."}
{"id": "1424106", "revid": "1516566", "url": "https://it.wikipedia.org/wiki?curid=1424106", "title": "Castello d'Argile", "text": "Castello d'\u00c1rgile (a volte indicato come Castel d'\u00c1rgile; \"Cast\u00e8l d \u00c8r\u017cen\" in dialetto bolognese settentrionale) \u00e8 un comune italiano di abitanti della citt\u00e0 metropolitana di Bologna in Emilia-Romagna, fa parte dell'Unione Reno Galliera.\nGeografia fisica.\nTerritorio.\nLa superficie del comune \u00e8 di km\u00b2 29,07.\nConfina con i seguenti comuni: Argelato, Pieve di Cento, Sala Bolognese, San Giorgio di Piano, San Giovanni in Persiceto, San Pietro in Casale (tutti nella citt\u00e0 metropolitana di Bologna) e Cento (in provincia di Ferrara).\nConfini naturali: A ovest, il fiume Reno e il tratto finale del Samoggia. A est, il canale Riolo. A sud e a nord non si pu\u00f2 parlare di confini naturali, in quanto seguono un andamento frastagliato e irregolare, determinato in tempi lontani e frutto di ripartizioni di famiglie sottoposte da chi governava alle diverse giurisdizioni comunali e parrocchiali, con qualche variazione nel corso dei secoli.\nIn mezzo al territorio comunale scorre il canale Gallerano, che, per un lungo tratto, fa da confine interno tra gli ambiti della frazione Venezzano e del capoluogo Argile, coincidenti in gran parte con gli antichi e attuali rispettivi ambiti parrocchiali.\nIl territorio comunale \u00e8 diviso in quattro aree: il capoluogo Argile, la frazione Venezzano-Mascarino, Bagnetto e l'Isola Amministrativa.\nArgile.\n\u00c8 la parte ovest del territorio comunale e fin dalle origini porta questo nome, tratto dalle prime formulazioni in latino e volgare. Fu indicato negli antichi documenti, dal 946 in poi, dapprima come \u201cfundus\u201d, o come \u201cloco\u201d, e poi come \u201ccomune\u201d, inteso come ambito in cui risiedeva una comunit\u00e0 con centro abitato e chiesa parrocchiale.\nFino al 1223 fu sottoposto alla giurisdizione (e in buona parte fu anche di propriet\u00e0) del vescovo di Bologna; poi, da quella data, entr\u00f2 a far parte del \u201ccontado\u201d sottoposto al governo del Comune di Bologna.\nNel 1380, il centro abitato che prima si trovava pi\u00f9 ad ovest e che era stato distrutto nel 1351 dalle truppe dei Visconti, fu ricostruito dove si trova ora, a forma di \u201ccastrum\u201d, su base rettangolare circondata da fossato e palancato; e fu sede di Vicariato con giurisdizione sui \u201ccomuni\u201d vicini di Argelato (comprendente Venezzano), Bagno e Bagnetto (originariamente unito ad Argile, poi separato e con proprio \u201cmassaro\u201d dopo il 1460).\nVenezzano-Mascarino.\n\u00c8 la parte est del territorio, unita stabilmente e compresa nell'ambito comunale di Castello d'Argile dal 1828. Originariamente era parte dell'ambito comunale di Argelato e vi rimase fino al 1470 circa; poi fu \u201ccomune\u201d autonomo, ma sempre compreso (con Argelato, Bagno e Bagnetto) nella giurisdizione civile del Vicariato di Argile.\nNel 1588 la sua chiesa di Santa Maria fu elevata al rango di titolare di parrocchia.\nNel 1662, il territorio comunale di Venezzano fu ridotto nella parte sud (area tra i Ronchi e S. Giacomo e la via dei Maceri) e 40 famiglie che vi risiedevano furono di nuovo sottoposte al comune di Argelato.\nBagnetto.\nPiccola area (300 tornature circa) che si protende a ovest, oltre il Reno, chiusa tra questo e l'ultimo tratto del torrente Samoggia; raggiungibile solo passando per il ponte di Bagno e il territorio comunale di Sala bolognese.\nOriginariamente era unito al corpo del territorio argilese, fino al 1660 circa, quando fu scavato il \u201ccavo novo\u201d, cio\u00e8 un tratto nuovo di Reno che tagliava un'ansa pericolosa nella zona di immissione del Samoggia. Per alcuni decenni questi terreni rimasero completamente isolati e circondati dai corsi vecchi e nuovi di Reno e Samoggia, finch\u00e9, verso il 1690, fu prosciugato il tratto del Reno a sud, confinante con Bagno.\n\u00c8 quanto resta di pertinenza del Comune di un pi\u00f9 vasto territorio, che arrivava fino al corso di Reno \u201cvecchio\u201d fino al 1460, comprendente anche l'area del Bagnetto, dal 1800 inserito nel comune di San Giovanni in Persiceto, estesa fino al confine col centese, all'altezza del palazzo Ariosti; porzione di territorio che fu separata da Argile dal nuovo alveo del fiume fatto scorrere da allora tra Pieve e Cento.\nIsola Amministrativa.\nSottile, lunga e tortuosa striscia di terreno in buona parte gi\u00e0 golenale, staccata dal corpo centrale, da sempre parte del territorio comunale di Argile, che si protende a sud-est, tra i comuni di Argelato e Sala bolognese, fino alla localit\u00e0 di Savignano.\n\u00c8 raggiungibile dalla via Lame di Volta Reno (comune di Argelato). Anche questo \u00e8 il residuo di un ambito territoriale argilese antico pi\u00f9 ampio, che in secoli lontani (fino al 1200 e inizio 1300) comprendeva parti di Bagno e Volta Reno e che fu poi modificato e ritagliato tra vecchi alvei del fiume, corretti pi\u00f9 volte.\nOrigini del nome.\nCastello d'Argile.\nDenominazione ufficiale e completa del Comune, composta da due vocaboli attribuiti in tempi diversi. Il nome pi\u00f9 antico \u00e8 \"Argile\", che risulta nei primi documenti attendibili, datati tra 946 e 1380, relativi ad un territorio che si estendeva dal Gallerano a est, fino al vecchio corso di Reno che toccava la \u201cMorafosca\u201d persicetana e scorreva a ovest di Cento.\nSi ritiene che tale denominazione possa derivare dalla contrazione del nome latino \u201cArgiletum\u201d, usato dai Romani per indicare una zona particolarmente ricca di argilla, come era appunto questa, in cui si spandevano le acque del Reno.\nDi questa vasta area faceva probabilmente parte anche il territorio del confinante comune di Argelato, anticamente e per secoli chiamato \u201cArgillata\u201d o \u201cArgelata\u201d. Si ritiene pertanto non fondata, n\u00e9 provata, l'ipotesi che il nome possa derivare da \u201cargine\u201d o da \u201cagger viae\u201d, poich\u00e9 non risulta traccia, n\u00e9 documentale n\u00e9 archeologica, della presenza antica e persistente di argini o di massicciate stradali tra Argile e Argelato.\nIl titolo di \"Castello\" fu attribuito e aggiunto al nome di Argile nel 1380, quando il Comune di Bologna ordin\u00f2 e fece ricostruire a sue spese il nuovo centro abitato, a forma di \u201ccastrum\u201d, cio\u00e8 di \u201cCastello\u201d, inteso come luogo fortificato a scopo difensivo, su base rettangolare, circondato da un fossato e da un palancato di legno e accessibile da due porte, una a nord e una a sud, dotate di ponte levatoio.\nVenezzano.\n\u00c8 la denominazione ufficiale e pi\u00f9 antica della frazione, rilevata a partire dal 1146 su documenti ritenuti attendibili, e sui quali era indicata come \u201cloco\u201d, cio\u00e8 luogo, compreso nella giurisdizione comunale di \u201cArgelata\u201d e nell'area anticamente definita \u201cmassa taurana\u201d, presso il \u201csalto plano\u201d (poi sangiorgese).\nLe denominazioni usate a quel tempo erano \u201cVene\u00e7ano\u201d e \u201cVenegiano\u201d, ma non vi \u00e8 certezza su origine e significato. Alcuni studiosi pensano che questo sia uno dei tanti toponimi di origine romana con desinenza \u201cano\u201d, derivati dal nome del proprietario di un \u201cfundus\u201d (o podere) importante, al centro di una zona; quindi qui poteva esserci un colono romano di nome \u201cVenetius\u201d, o \u201cVenetianus\u201d, che ha dato il nome alla localit\u00e0.\nNome che nel tempo e nella formulazione orale e scritta del 1100/1200 \u00e8 stato poi parzialmente deformato, e infine \u201ctradotto\u201d nella lingua italiana in \u201cVenezzano\u201d.\nMascarino.\n\u00c8 la seconda denominazione della frazione, comparsa pi\u00f9 tardi sui documenti, a partire dal 1385, e diventata poi pi\u00f9 popolare e di uso corrente, a voce e negli scritti. Anche questa era attribuita a un \u201cloco\u201d, inizialmente identificabile in un'area pi\u00f9 a nord rispetto a quella indicata come \u201cVene\u00e7ano\u201d. Ma gi\u00e0 nel 1408 appariva in uso la doppia denominazione, per la chiesa e per la comunit\u00e0 locale intera, con la dicitura \u201cS. Maria di Venezzano alias Mascarino\u201d, quindi con due nomi per un'unica localit\u00e0.\nTale denominazione deriva con ogni probabilit\u00e0 dal cognome della famiglia che possedeva, o fece costruire, la grande villa con \u201cserraglio\u201d che si trovava sul bivio al centro della localit\u00e0 e vicino alla chiesa, di cui poteva essere, altrettanto probabilmente, benefattore o donatore.\nAnche se non si \u00e8 trovata documentazione certa, si pu\u00f2 formulare l'ipotesi che derivi dalla presenza in questo luogo della ricca famiglia possidente dei Mascari di Bologna.\nStoria.\nEpoca romana.\nTrovandosi al centro di un territorio bolognese sicuramente abitato nel periodo (189 a. C./476 d. C.) di occupazione e colonizzazione ad opera dei Romani (dopo quelle di Etruschi e Galli Celti), \u00e8 probabile che anche nell'area dove sono sorte le comunit\u00e0 di Argile e Venezzano vi fosse qualche insediamento, sia pur minore, di coloni Romani e che le denominazioni delle due localit\u00e0 siano di origine romana.\nLa presenza del fiume Reno, allora a est del territorio, non arginato, con alveo variabile e frequenti spagliamenti d'acque, sabbie e argille, ha probabilmente cancellato ogni antica traccia di centuriazione e di insediamenti, a differenza delle localit\u00e0 confinanti, ricche di reperti.\nPeriodo altomedioevale.\nPeriodo che inizia dopo la caduta dell'Impero romano d'Occidente (476 d.C.). Il pi\u00f9 antico documento trovato che cita un \u201cfundo Argele\u201d \u00e8 datato 946 e si riferisce ad una donazione di vasti beni nella zona, lasciati dal Marchese Aimerico e dalla moglie Franca al Vescovo di Bologna.\nIl territorio argilese, fino al 1223, fu di propriet\u00e0 e sotto la giurisdizione del Vescovo di Bologna.\nPeriodo comunque di incerta documentazione per quanto riguarda le localit\u00e0 minori, travagliato da dissesti idrogeologici, passaggi di truppe, lotte per il possesso delle terre tra Conti, Marchesi, Vescovi e Abati, in seguito alla crisi del Sacro Romano Impero fondato da Carlo Magno (800-814) e diviso in feudi, con Regni, Ducati e contee in lotta tra loro e con imperatori contestati.\nTra il X e il XII secolo si estese e consolid\u00f2 la giurisdizione religiosa e territoriale sulle terre emiliane di Vescovi e Monasteri, di Bologna, di Modena, di Ravenna e di Toscana; si fondarono molte chiese e pievi, si definirono gli ambiti parrocchiali, plebani e di diocesi intorno ad esse. Molte terre, prese o date in enfiteusi anche alle comunit\u00e0 locali furono disboscate, o prosciugate, bonificate e coltivate.\nPeriodo di Comuni e Signorie.\nDopo il lungo travaglio delle lotte tra Papato e Impero per la supremazia e le cosiddette \u201cinvestiture\u201d, le popolazioni delle citt\u00e0, impugnando le armi contro l'uno e l'altro potere, ottennero una loro autonomia statutaria e fondarono i \u201cliberi Comuni\u201d.\nDal 1223 quasi tutto il \u201ccontado\u201d fu sottoposto agli organi di governo del Comune di Bologna. Al primo \u201cestimo\u201d (censimento dei terreni e beni tassabili) imposto dal Comune di Bologna nel 1245 risultavano in territorio di Argile 87 capifamiglia residenti e possidenti di qualche modesto bene, un pezzo di terra e una casa, quasi sempre di canna o paglia; poche in muratura. Gran parte dei terreni e molte delle case erano di propriet\u00e0 del Vescovo di Bologna e di possidenti esterni, soprattutto di Bologna.\nNel 1284 fu costruito, a spese dei nobili bolognesi Guastavillani, ai Ronchi di Venezzano il Convento con Chiesa per i frati minori conventuali dell'Ordine di S. Francesco. Venezzano era luogo gi\u00e0 citato nel 1146, come parte del \u201dcomune di Argelata\u201d. Nel territorio di \u201cArgele\u201d risulta la presenza di due chiese, una dedicata a San Pietro e una a Santa Maria, comprese nell'ambito della pieve di San Giovanni in Persiceto.\nTra il 1354 e il 1360 il primo nucleo abitato di \u201cArgele\u201d, che si trovava pi\u00f9 ad est rispetto a quello attuale, sub\u00ec gravi distruzioni a causa delle truppe dei Visconti in lotta per la conquista di Bologna.\nNel 1380, il Comune di Bologna ordin\u00f2 la ricostruzione del centro abitato di \u201cArgele\u201d in forma di \u201ccastrum\u201d, inteso come luogo fortificato sul modello degli antichi accampamenti romani, su pianta rettangolare, circondato da un palancato in legno e da un largo fossato pieno d'acqua, con due porte e relativi ponti levatoi per consentire accesso e chiusura. All'interno della cinta furono costruite una trentina di case, prevalentemente in pietra, e una nuova chiesa; fuori dalla \u201cporta di sotto\u201d un mulino, alimentato dal Canalazzo, come le fosse.\nIl progetto e la realizzazione del nuovo Castello d'Argile furono diretti da due dei migliori architetti bolognesi del tempo: Lorenzo da Bagnomarino e Berto Cavaletto. Per valorizzare questo luogo, posto sul confine col turbolento territorio centopievese, ora alleato, ora nemico, il Comune di Bologna promosse il Castello d'Argile a sede di Vicariato, nominando e inviando qui Vicari, con carica semestrale, per amministrare la giustizia per conto del Governo cittadino, con giurisdizione sulle confinanti comunit\u00e0 di \u201cArgelata\u201d (comprendente Venezzano), Bagno e Volta Reno. Il primo vicario fu un Gozzadini.\nNel corso della prima met\u00e0 del secolo 1400 il territorio argilese, come quelli vicini, si trov\u00f2 ancora coinvolto suo malgrado in battaglie, assedi e assalti a causa delle lotte di fazione per la conquista della Signoria su Bologna, subendo le conseguenze dei passaggi di truppe assoldate dai vari \u201ccapitani di ventura\u201d del tempo, al servizio chi dei pontefici e chi dei capifazione bolognesi o milanesi pi\u00f9 agguerriti e potenti: Bentivoglio, Visconti (da Milano), Gozzadini, Canetoli, cardinale Cossa, Piccinino, Marescotti, gli Este da Ferrara e altri.\nNel 1460, dopo varie rotture di argini del Reno (che scorreva a sud e ovest del territorio di Argile), con conseguenti allagamenti della zona di Bagnetto e Bisana, fu deciso dalle autorit\u00e0 del tempo di inalveare il fiume tra Cento e Pieve, attraversando e tagliando il territorio argilese, con separazione dell'area di Bagnetto compresa tra il \u201cReno vecchio\u201d e quello nuovo.\nNello Stato Pontificio (1513-1796).\nDopo la cacciata dei Bentivoglio da Bologna, per mano degli eserciti guidati dal Papa Giulio II con l'aiuto dei francesi, nel 1506, Bologna dovette fare atto di sottomissione al Papa e, dopo alcuni anni di alterne vicende, nel 1513 entr\u00f2, con tutto il suo \u201ccontado\u201d, a far parte stabilmente del ricostituito e potenziato Stato della Chiesa.\nTutto il territorio bolognese, per quasi tre secoli, fu quindi sottoposto ad un \u201cGoverno misto\u201d, costituito dal Legato papale e da un Senato composto dai rappresentanti delle famiglie \u201cnobili\u201d o di borghesi arricchiti di Bologna (con prevalenza del primo sui secondi).\nNel corso di questi tre secoli, Castello d'Argile e tutto il territorio del suo Vicariato subirono nuove incursioni di truppe a causa di guerre vicine o di origine molto lontana.\nAi devastanti passaggi di truppe straniere, o comunque mercenarie, si aggiunsero pestilenze, carestie, frequenti rotture di argini del Reno con conseguenti allagamenti dei terreni, cosicch\u00e9 le comunit\u00e0 locali si impoverirono, rimanendo con pochi abitanti, quasi tutti contadini, braccianti o \u201cgiornalieri\u201d e qualche artigiano precario. Solo 4 o 5 capifamiglia, sia in Argile che in Venezzano, risultavano proprietari di piccolissimi pezzi di terra.\nTutte le terre in campagna e le 17 case rimaste in piedi entro la cinta del Castello erano di propriet\u00e0 di famiglie senatorie o abbienti di Bologna, di Cento e di Pieve.\nPeriodo di occupazione francese-napoleonica (1796-1813).\nCon l'arrivo delle truppe francesi guidate da Napoleone, che entr\u00f2 in Bologna il 19 giugno 1796 e prosegu\u00ec con l'occupazione del resto d'Italia, lo Stato pontificio fu dichiarato decaduto e le Legazioni di Bologna e di Ferrara cedute alla Francia. Si ebbero quindi nuove ripartizioni dei territori conquistati con nuovi ma instabili ordinamenti: Repubblica Cispadana, Repubblica Cisalpina, Repubblica Italiana; poi Regno d'Italia con Napoleone Re e Imperatore (1805-1813).\nIn questo periodo, Argile e Venezzano furono inseriti prima nel Cantone di Pieve, poi nel Cantone di Cento, nell'ambito del Dipartimento del Reno. Dal 1805 ebbero titolo e autonomia come \u201cmunicipalit\u00e0\u201d, e per la prima volta con proprio sindaco e consiglieri comunali locali. Ma fu esperienza breve, perch\u00e9 gi\u00e0 nel 1811 le nostre due comunit\u00e0 furono aggregate alla Municipalit\u00e0 di Pieve.\nQuesto periodo determin\u00f2 comunque molti cambiamenti e una sorta di rivoluzione sociale, culturale ed economica, che permise l'emergere di una sia pur ridottissima nuova fascia di persone del luogo che furono in grado di diventare possidenti di terra o di bottega e di avviare nuove attivit\u00e0.\nFurono avviate le prime scuole pubbliche, sia ad Argile che a Venezzano, sia pur con un unico maestro in locali di fortuna. Tutte le numerose e consistenti propriet\u00e0 terriere degli Enti religiosi, chiese, monasteri, Commenda di Malta, in Argile e Venezzano, furono espropriate e acquistate da nuovi borghesi di Bologna, di Cento (tra i quali alcuni ebrei) e di Pieve.\nPeriodo della Restaurazione pontificia (1815-1859).\nLa sconfitta di Napoleone a Waterloo riport\u00f2 sul trono tutti i sovrani che ne erano stati cacciati e pure il Papa pot\u00e9 ricostituire lo Stato della Chiesa. In un primo progetto di riorganizzazione territoriale della Legazione di Bologna, nel 1817, Castello d'Argile fu sede provvisoria di una Delegazione circondariale; ma poi per l'impossibilit\u00e0 di sostenere un bilancio proprio per mancanza di entrate, fu sottoposto dapprima al Comune di San Pietro in Casale (1818-1820) e poi al Comune di San Giorgio di Piano (1820-1828).\nSolo con la riorganizzazione del 1828 Castello d'Argile ebbe il riconoscimento giuridico di Comune, con Venezzano aggregato come frazione, un proprio Priore e un consiglio comunale, sia pur costituito in gran parte da possidenti esterni, e una prima sede nella ristrutturata \u201cPorta di sotto\u201d (o Porta Pieve).\nAnche gli anni seguenti furono tempi difficili per la popolazione, sempre alle prese con grandi difficolt\u00e0 economiche, povert\u00e0 diffusa, disoccupazione, alta mortalit\u00e0 e tensioni sociali e politiche; mentre la Nazione viveva il travaglio di preparazione del Risorgimento.\nCi\u00f2 nonostante, la popolazione cresceva e cresceva anche il numero di artigiani, bottegai, fattori che si costruivano nuove case, partecipavano alla vita pubblica come consiglieri comunali, pur nel contesto estremamente restrittivo delle disposizioni della Legazione bolognese.\nDopo l'Unit\u00e0 d'Italia (1861).\nL'assetto urbanistico e residenziale del comune di Castello d'Argile di oggi \u00e8 il frutto di un lento processo di rinascita e sviluppo, iniziato nel XIX secolo; in particolare, con la ricostruzione, tra 1821 e 1833, delle due Porte ad uso abitativo, da tempo ridotte a ruderi, e la costruzione della \u201cFabbrica comunale\u201d del 1846 ad uso di scuola e quartiere per le guardie pontificie.\nMa gli interventi pi\u00f9 significativi sono stati compiuti dal 1861 in poi, con la costruzione della chiesa parrocchiale di San Pietro Apostolo (1859-1863), l'abbattimento di quattro vecchi caseggiati in centro e la realizzazione della nuova piazza, del Municipio e di Palazzo Artieri, tra 1870 e 1875.\nDa paese prevalentemente agricolo, sempre sottoposto a propriet\u00e0 altrui, si \u00e8 via via evoluto riappropriandosi del territorio. Nel corso del 1800 quasi tutte le case del centro storico diventarono di propriet\u00e0 dei residenti. Nel corso del 1900 furono i contadini a diventare proprietari delle terre lavorate.\nDal Dopoguerra ad oggi.\nCome tutto il resto dell'Italia la popolazione di Argile ha subito le dure conseguenze delle tensioni sociali e delle due guerre mondiali che hanno caratterizzato la prima met\u00e0 del 1900. Dopo la Liberazione del 1945, lungo e faticoso \u00e8 stato il cammino per uscire dalla crisi economica e sociale lasciata dal ventennio fascista e dalla guerra. Le scarse possibilit\u00e0 di occupazione in loco hanno determinato un progressivo calo di popolazione, con migrazioni verso la periferia di Bologna e le aree pi\u00f9 industrializzate.\nSimboli.\nLo stemma del Comune \u00e8 stato adottato ufficialmente nel 1875 ed \u00e8 costituito da una zampa di grifo (da molti scambiata per zampa di leone) in campo rosso. Lo scudo con il simbolo centrale appare appoggiato su due fasci littori incrociati, ed \u00e8 sormontato da una corona di lauro. \u00c8 quindi uno stemma composto da pi\u00f9 elementi.\nLa zampa di grifo fu ripresa dallo stemma che i Da Argile, importante famiglia originaria di questo comune, portavano nel 1600-1700 (prima ne avevano un altro con leone, o felino, rampante). La corona di alloro fu aggiunta forse per rendere omaggio, o simboleggiare, la prevalenza nello studio dei vari \u201cda Argile\u201d che furono \u201cDottori\u201d, docenti universitari o letterati.\nPortarono il cognome Da Argile i discendenti di una famiglia che fu illustre e importante a Bologna nell'arco dei secoli dal 1200 al 1800. In particolare, si distinsero vari membri che esercitarono la professione di notai, impegnati anche in cariche pubbliche come \u201cAnziani\u201d o \u201cAmbasciatori\u201d.\nSociet\u00e0.\nEvoluzione demografica.\nGli abitanti del Comune hanno toccato la punta minima nel 1975, con 2.918 abitanti. Poi, sia pur lentamente, l'avvio di nuove attivit\u00e0 artigianali e la costruzione di nuove abitazioni hanno determinato una inversione di tendenza e un progressivo ripopolamento, intensificato nell'ultimo decennio, sia nel capoluogo che nella frazione.\nNel 2008 la popolazione ha raggiunto le 6.200 unit\u00e0. Erano in essere 19 licenze di pubblici esercizi (bar, pizzerie, ristoranti), 31 licenze per attivit\u00e0 commerciali di vario genere; erano attive 74 ditte di produzione, o fabbricazione, prevalentemente nel settore metalmeccanico.\n543 complessivamente erano i titolari di \u201caziende\u201d operanti nel territorio, comprensivi di esercenti, commercianti, piccoli imprenditori e artigiani con imprese individuali con o senza dipendenti, titolari di industrie e coltivatori diretti di aziende agricole. Una parte dei titolari di imprese artigiane o industriali sono per\u00f2 residenti altrove.\nIn seguito agli ultimi piani regolatori, la popolazione di Castello d'Argile ha conosciuto un notevole incremento di unit\u00e0 negli ultimi 5/10 anni, in particolare di giovani coppie con bimbi piccoli che si sono qui trasferiti dalla vicina citt\u00e0 di Bologna. Notevole \u00e8 stato anche l'afflusso di cittadini stranieri, rumeni, pakistani, nord africani e in minor numero cinesi.\nInfrastrutture e trasporti.\nIl servizio di trasporto pubblico a Castello d'Argile \u00e8 assicurato dalle autocorse suburbane svolte dalla societ\u00e0 TPER.\nFra il 1889 e il 1955 Castello d'Argile ospit\u00f2 una stazione della Tranvia Bologna-Pieve di Cento, nonch\u00e9 una fermata in corrispondenza della Villa Filipetti. La linea era intensamente utilizzata sia per il traffico pendolare fra la campagna e gli opifici bolognesi che per il trasporto delle barbabietole da zucchero, allora fra i principali prodotti agricoli della zona.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1424107", "revid": "2196858", "url": "https://it.wikipedia.org/wiki?curid=1424107", "title": "Rufina", "text": "Rufina (comunemente \"La R\u00f9fina\", con l'articolo; pronuncia con l'accento sull\u2019\"u\", ) \u00e8 un comune italiano di abitanti della citt\u00e0 metropolitana di Firenze in Toscana. Appartiene alla Comunit\u00e0 montana Montagna Fiorentina.\nGeografia fisica.\nTerritorio.\nSi trova nella Valdisieve sulla riva sinistra del fiume Sieve, lungo la Strada Statale 67 Tosco-Romagnola, circa a met\u00e0 strada tra Pontassieve e Dicomano.\nFamoso centro di produzione vinicola: \u00e8 ubicato infatti al centro della sottozona di produzione del vino Chianti chiamata appunto Rufina e delle DOC Pomino.\nStoria.\nLe prime testimonianze di un complesso abitativo nel territorio di Rufina risalgono al IX secolo a.C., successivamente hanno abitato questi luoghi sia gli etruschi sia i romani.\nIn epoca alto medievale le sole tracce di insediamenti importanti nel territorio rufinese riguardano le frazioni di alta collina di Turicchi, Castiglioni (sede di un castello dei conti Guidi) e di Pomino (sede di una pieve millenaria dedicata a San Bartolomeo). Nell'XI secolo, quindi, la zona fa capo ai Conti Guidi mentre nel secolo successivo il controllo del feudo passa ai vescovi di Fiesole. Nel XIII secolo a questi ultimi viene riconosciuta la possibilit\u00e0 di formare la \"Contea di Turicchi\" diventandone i relativi conti. Tale diritto fu riconosciuto fino al XVIII secolo dopo che era stato avallato da Cosimo I de' Medici.\nSempre nel XIII secolo parte del territorio di Rufina \u00e8 in possesso dei Cerchi e dei Donati.\nI primi insediamenti documentati nell'area di Rufina risalgono alla fine del Seicento con l'insediamento di un convento di frati al Poggiolo; i frati costruirono argini, operarono una serie di bonifiche lungo il corso del fiume Sieve e incrementarono la coltivazione della vite.\nSuccessivamente la zona vide un'espansione demografica con l'edificazione di fattorie e ville padronali.\nL'abitato di Rufina ebbe origine nel 1760 da un nucleo di case sorte nei pressi del ponte sul torrente Rufina, lungo la strada che collegava il Mugello e la Romagna Toscana con Firenze.\nNel triennio seguente al 1783 \u00e8 costruito il ponte sul Rufina che contribu\u00ec a sviluppare i collegamenti con Dicomano e San Godenzo.\nIl 30 giugno 1819, con il contributo della famiglia Casini, \u00e8 consacrata la chiesa dedicata a San Martino; al santo era dedicata anche l'antichissima chiesa, secondo fonti storiche, presente nel luogo attorno al XIII secolo, di cui oggi non rimane alcuna traccia.\nRufina, fece parte dell'antica podesteria di Pontassieve e divenne comune autonomo con decreto luogotenenziale il 2 dicembre 1915 a seguito di un referendum sulla separazione dal comune di Pelago.\nNel corso della Seconda guerra mondiale, il 17 aprile 1944, in localit\u00e0 Berceto presso la frazione di Pomino, truppe tedesche e fasciste della RSI nel corso di rastrellamento catturarono e giustiziarono immediatamente due partigiani, Guglielmo Tesi e Mauro Chiti, successivamente trucidando 9 civili colpevoli di averli ospitati.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 422 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nParticolarmente cara ai rufinesi, la cultura \u00e8 uno dei punti che le amministrazioni comunali hanno maggiormente curato, tramite la ristrutturazione e la cura di chiese e monumenti, la promozione di eventi culturali (Rufina sotto le stelle, organizzazione di mostre ed eventi presso la villa di Poggio Reale), e la gestione della biblioteca.\nIstruzione.\nL'istruzione \u00e8 assicurata da un unico istituto scolastico, denominato \"Istituto Comprensivo di Rufina\". Esso comprende: le scuole per l'infanzia Carroll e Rodari, le scuole primarie Mazzini e Falcone, la scuola secondaria (di primo grado) Da Vinci.\nSport.\nLe attivit\u00e0 sportive sono assicurate da un unico impianto sportivo, la polisportiva Remo Masi. Gli sport che quest'ultimo ospita sono pallavolo, danza e karat\u00e8. Inoltre la squadra calcistica principale di Rufina \u00e8 l'Audax Rufina, che ebbe la sua nascita nel 1921.\nBiblioteca.\nLa biblioteca comunale di Rufina \"Gian Carlo Montagni\" \u00e8 situata in piazza Trieste al numero 13 ed \u00e8 stata recentemente ristrutturata.\nGeografia antropica.\nFrazioni.\nPomino, Rimaggio, Selvapiana: sono frazioni la cui economia \u00e8 basata sulla produzione di vino e olio.\nCasini, Contea, Scopeti sono le frazioni ubicate lungo il corso del fiume Sieve.\nDue particolari curiosit\u00e0 riguardano la frazione di Montebonello del comune di Pontassieve che di fatto costituisce un unico agglomerato con l'abitato di Rufina da cui \u00e8 separata solo dal ponte sul fiume Sieve e la frazione di Contea anch'essa divisa tra i comuni di Rufina e Dicomano dal ponte sul torrente Moscia.\nEconomia.\nLa risorsa principale della zona rimase sempre quella agricola: la vocazione vitivinicola del territorio venne abilmente sfruttata dalle famiglie Albizi, Frescobaldi e Liccioli che portarono alla notoriet\u00e0 internazionale i vini di Pomino grazie alle esposizioni internazionali della met\u00e0 e fine 1800. Nel 1932 fu riconosciuta la denominazione tipica di Chianti Rufina per i vini rossi prodotti nella zona e questo contribu\u00ec alla valorizzazione e alla commercializzazione del prodotto anche all'estero.\nInfrastrutture e trasporti.\nRufina \u00e8 attraversata dalla SS 67. Per quanto riguarda il trasporto pubblico, il paese dispone di una propria stazione ferroviaria mentre il servizio autobus \u00e8 effettuato dalla societ\u00e0 consortile Autolinee Mugello Valdisieve.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1424108", "revid": "1934238", "url": "https://it.wikipedia.org/wiki?curid=1424108", "title": "Medicina veterinaria", "text": "La medicina veterinaria \u00e8 una branca delle scienze mediche che si occupa della salute e del benessere degli animali, del loro allevamento e dei prodotti che da essi ne derivano, alimentari e non alimentari.\nStoria.\nEt\u00e0 antica.\nLa cura e l'attenzione per gli animali da parte dell'uomo si pone in stretta relazione con l'allevamento e dell'addomesticamento degli animali che iniziarono nel Neolitico. La prima traccia storica della professione medico veterinaria la ritroviamo nel codice di Hammurabi (2250 a.C.) dove si descrivono per la prima volta i doveri dei medici e dei medici veterinari e i loro onorari. \nNel papiro ritrovato a Kahoun in Egitto (1900 a.C.), sono descritte alcune malattie degli animali e si ha notizia dei medici che curano gli animali che sono una casta con regole e statuti.In un altro papiro trovato a Ras Shamra si tratta delle malattie del cavallo. In India, nei testi Veda, (1800 a.C. - 1200 a.C.) sono descritte malattie dell'uomo e degli animali. Secondo i Veda la medicina ha avuto origine dall'osservazione degli uccelli e degli animali. E dunque, come afferma lo Smithcors (1957), la scienza medica \u00e8 derivata dalla medicina veterinaria.\nNell'antica Grecia Ippocrate di Coo studi\u00f2 alcune malattie degli animali per cui da molti \u00e8 considerato il fondatore della medicina veterinaria. Senofonte (350 a.C.) c.a tratta di igiene, allevamento e malattie degli animali, nonch\u00e9 del cavallo e delle sue malattie nell'opera \"Sull'equitazione\". Di particolare interesse le opere di ippiatria di vari autori greci (Apsirto, Eumelo, Hierocle, Teomnesto, ecc.).\nNel mondo romano celebri trattatisti di agricoltura e medicina veterinaria furono Marco Terenzio Varrone (116 a.C.-27 a.C.), Marco Porcio Catone Uticense, Rutilio Tauro Emiliano Palladio, Columella e Aulo Cornelio Celso che descrisse anche alcune malattie degli animali. Ed ancora tra i cultori della medicina veterinaria: Publio Virgilio Marone (I a.C.), che nelle Georgiche oltre che di agricultura parla anche di veterinaria descrivendo alcune malattie degli animali e dei rimedi.\nGargilio Marziale che tra il 220 e il 240 scrisse il \"De curis bovum\"; e ancora Marco Porcio Catone che nel suo \"De re rustica\" (234 a.C.) tratta di alcune malattie e terapie.\nPelagonio (IV secolo) scrisse \"Ars veterinaria\", in parte basata sui testi di Columella, e a sua volta usata come fonte da Vegezio nei suoi famosi quattro libri tra cui spicca l\"'Artis Veterinariae sive digestorum mulomedicinae\" che raccoglie molti reperti dei medici veterinari bizantini. Nel \"Mahavamsa\" o cronaca singalese ricorda che il re Dutha Gamani (161 a.C.) ordinava che vi fosse un medico veterinario ogni dieci villaggi.\nIn Cina sono stati descritte cure per gli animali con vari metodi compresa l'agopuntura tradizionale cinese durante la dinastia Shang (1600 a.C. c.a - 1046 a.C. c.a) e la dinastia Zhou (XII e il III a.C.)\nMedioevo.\nNel Medioevo le opere di medicina veterinaria sono alquanto rare. Nell'Alto Medioevo per ordine di Costantino VII Porfirogenito il Porfirogenito (905-952), molte nozioni sul trattamento degli animali derivate in gran parte dai medici veterinari dell'esercito greco, vennero incorporate nel trattato \"Hippiatrica\".\nSi segnalano varie opere sulla falconeria e sulle malattie dei volatili. I medici veterinari di fama del tempo sono: Teodorico vescovo di Cervia, Pietro de' Crescenzi (1233 - 1310), Maestro Mauro di Colonia (XIV secolo), Lorenzo Rusio (1288-1347) veterinario a Roma e Umberto di Cortenuova, conte e canonico di Bergamo\nDi particolare importanza il trattato di ippiatria \"Medicina equorum\" (1250) di Giordano Ruffo marescalco di Federico II.\nEt\u00e0 Moderna.\nIn epoca rinascimentale gli studi di medicina veterinaria hanno un nuovo impulso. Nel XVI secolo vengono pubblicati numerosi trattati di medicina veterinaria, in particolare riguardanti le malattie del cavallo. Tra i maggiori studiosi e trattatisti di ippiatria si ricordano: Pietro Dini, Bartolomeo Spadafora di Messina, Maestro Marino e Bartolomeo Grisone entrambi di Bologna, Girolamo Biscanto XV secolo, Pietro Andrea, Maestro Faccio e Manuele Diaz di Napoli.\nEd ancora: Federico Grisone, Claudio Corte, Cesare Fiaschi e M. Filippo Scacco di Tagliacozzo, quest'ultimo scrisse il \u201cTrattato di mascalcia\u201d (1553) pregevole per le numerose illustrazioni che mostrano le caratteristiche di alcune malattie dei cavalli e dei modi di trattarle.\nTra gli studiosi di fama troviamo Agostino Colombre (fine XV secolo inizi XVI secolo) che \u00e8 considerato il padre della medicina veterinaria moderna e l'anatomista conte Carlo Ruini (1530-1598) autore dell'opera \"Dell'anatomia e dell'infermit\u00e0 del cavallo\", celebre trattato illustrato sulle malattie del cavallo.\nNel XVII secolo significative le opere dei francesi dedicate alla \"marescialleria\": Solleysel, de La Brue, Nicolas Beaugrand e dell'inglese Gervase Markham (1562-1637).\nNel 1762, Claude Bourgelat (1712-1779) fonda la Scuola Veterinaria di Lione (Francia) creando la prima scuola di medicina veterinaria al mondo basata su un moderno sistema didattico. In questo periodo vengono pubblicati numerosi testi di veterinaria tra cui spicca l'opera di Philippe \u00c9tienne Lafosse (1738-1820). Importante anche l'opera \"M\u00e9decine V\u00e9t\u00e9rinaire\" di Louis Vitet (1736-1809), medico francese, soprattutto per la parte sulla farmacologia veterinaria.\nNella seconda met\u00e0 del XVIII secolo in Italia, come in altre parti d'Europa, vengono fondate Scuole di Veterinaria sul modello francese: Padova (1765), Torino (1769), Parma (1776), Bologna (1783), Ferrara (1786), Modena (1791), Milano (1791) e Napoli (1795).\nEt\u00e0 contemporanea.\nNel XIX secolo due grandi scienziati, Edward Jenner (1749-1823) e da Louis Pasteur (1822-1825) aprono la strada della vaccinazione animale. Il progresso scientifico in campo medico e medico veterinario avanza rapidamente nel corso del secolo. Numerose le opere e gli studiosi tra i quali emergono Edoardo Perroncito (1847-1936) della Scuola Veterinaria dell'Universit\u00e0 di Torino e Lorenzo Brusisco.\n\u00c8 solo verso la met\u00e0 del XIX secolo che si incomincia a sviluppare l'ispezione degli alimenti, altra grande branca della medicina veterinaria. Sono infatti di quel periodo le scoperte dei cicli vitali di alcuni parassiti che sono veicolati all'uomo dalle carni animali (\"Tenia solium\" (1853), \"Tenia saginata\" (1861), \"Trichinella spiralis\" (1860)); l'accertamento del collegamento tra patologie tifosimili nell'uomo e il consumo di carni di animali morti o macellati d'urgenza, nonch\u00e9 la scoperta del bacillo della tubercolosi (1882) e la connessione con la tubercolosi nel bovino. Anche in Italia, quindi, viene istituzionalizzata la figura del medico veterinario pubblico per il controllo delle carni nei macelli e la vigilanza negli spacci pubblici di carni.\nNel secolo seguente il controllo di competenza medico veterinaria sar\u00e0 poi progressivamente esteso a tutti gli altri alimenti di origine animale.\nCon il XX secolo si compie il maggior progresso nelle scienze mediche compresa la medicina veterinaria. Nel periodo che va dal 1930 al 2000 la farmacologia veterinaria \u00e8 la branca che maggiormente si sviluppa grazie alla scoperta di numerose molecole, tra cui spiccano sulfamidici e di alcuni chemioantibiotici, rivoluzionando i vecchi sistemi terapeutici, applicati, in molti casi, empiricamente; come pure vengono scoperti nuovi metodi di somministrazione di farmaci. Vengono inoltre messi a punto migliori sistemi per il contenimento per gli animali. Dagli anni '30, con la scoperta delle vitamine, l'alimentazione animale compie enormi passi avanti. La messa a punto di anestetici, tranquillanti e di sedativi migliora il benessere animale e rende la professione meno pericolosa.\nNel mondo.\nItalia.\nLa medicina veterinaria in Italia si sviluppa per gran parte nel settore privato. La maggior parte dei medici veterinari lavora come libero professionista in studi, ambulatori, cliniche veterinarie, ospedali veterinari, presso allevamenti, aziende di trasformazione dei prodotti di origine animale o come medici veterinari \"itineranti\" ovvero senza avere una struttura ma spostandosi da una sede lavorativa ad un'altra (ad esempio molti medici veterinari buiatri ed ippiatri). Un'altra parte dei medici veterinari \u00e8 invece impiegata nell'amministrazione statale a vari livelli, svolgendo funzione di tutela della salute pubblica, ricerca, insegnamento e divulgazione scientifica. Nel settore pubblico i medici veterinari sono inseriti nel Servizio sanitario nazionale che \u00e8 suddiviso in diversi livelli ed enti e fa capo al Ministero della Salute. I Medici Veterinari operano assieme ai Medici Chirurghi nel Dipartimento di Igiene e Prevenzione del SSN.\nL'organizzazione, a livello centrale, prevede:\nEnti ed organi di livello centrale:\nA livello regionale:\nNelle forze armate italiane il Corpo veterinario dell'Esercito, costituito nel 1861 riunisce dopo l'unit\u00e0 d'Italia tutti i medici veterinari militari dei diversi eserciti preunitari. Dal 1998 il personale medico veterinario dell'Esercito \u00e8 inquadrato come Dipartimento di medicina veterinaria nel Corpo sanitario dell'Esercito Italiano.\nBibliografia.\nLe seguenti opere digitalizzate (in visione completa) fanno parte del Fondo Maestrini, appartenente alla biblioteca di Medicina Veterinaria \"G.B. Ercolani\", dell'Universit\u00e0 di Bologna."}
{"id": "1424115", "revid": "363629", "url": "https://it.wikipedia.org/wiki?curid=1424115", "title": "Polar Medal", "text": "La medaglia polare (in inglese \"Polar Medal\") \u00e8 una onorificenza conferita dal Regno Unito. Istituita originariamente come medaglia artica (\"Arctic Medal\") venne utilizzata per insignire gli esploratori che per primi percorsero il passaggio a nord-ovest.\nI primi riconoscimenti vennero conferiti all'equipaggio partito alla ricerca del disperso gruppo di uomini partito nel 1847 sotto il comando di John Franklin alla ricerca del Passaggio. Un secondo gruppo di medaglie artiche venne conferito all'equipaggio di tre navi che esplorarono l'Artico tra gli anni 1875 ed 1876.\nNel 1904 il riconoscimento prende il nome di medaglia polare e viene assegnato ai membri delle spedizioni Discovery e Nimrod comandati rispettivamente da Robert Falcon Scott ed Ernest Shackleton.\nOriginariamente la medaglia era concepita in argento ed in bronzo, con l'utilizzo del bronzo per insignire il personale di supporto alle spedizioni antartiche.Ad oggi la medaglia polare viene insignita soltanto in argento.\nPrima del 1968 la medaglia polare era conferita a tutti i partecipanti alle spedizioni polari organizzate da qualsiasi reame del Commonwealth. Oggi tale onorificenza \u00e8 assegnata soltanto a britannici che si sono distinti nelle particolari condizioni meteorologiche presenti in Artide ed Antartide.\nAd oggi sono state assegnate 880 medaglie polari d'argento e 245 medaglie polari di bronzo agli esploratori antartici contro le 73 medaglie polari d'argento conferite ad esploratori artici."}
{"id": "1424117", "revid": "647919", "url": "https://it.wikipedia.org/wiki?curid=1424117", "title": "Polar medal", "text": ""}
{"id": "1424119", "revid": "647919", "url": "https://it.wikipedia.org/wiki?curid=1424119", "title": "Medaglia artica", "text": ""}
{"id": "1424120", "revid": "647919", "url": "https://it.wikipedia.org/wiki?curid=1424120", "title": "Arctic Medal", "text": ""}
{"id": "1424121", "revid": "647919", "url": "https://it.wikipedia.org/wiki?curid=1424121", "title": "Arctic medal", "text": ""}
{"id": "1424122", "revid": "92723", "url": "https://it.wikipedia.org/wiki?curid=1424122", "title": "Colonne sonore di Bleach", "text": "Le musiche nell'anime di Bleach, manga dal titolo omonimo opera di Tite Kubo, si dividono in un innumerevole mole di quantit\u00e0 e di diverse specie.\nSegue una lista della suddivisione di tutte le diverse categorie.\nSigle.\nIn \"Bleach\", cos\u00ec come ogni anime in onda in Giappone, ci sono sigle di apertura e sigle di chiusura.\nIn totale, su 355 sono state realizzate 15 sigle iniziali e 30 finali. In genere, le prime cambiano ogni ventisei episodi, le seconde ogni tredici.\nSigle di apertura.\n01: \"*~Asterisk\" dei Orange Range [Epi 1-25]\nQuesta prima sigla di Bleach \u00e8 basata principalmente su Ichigo e Rukia; si vedono tuttavia tutti i personaggi dei primi episodi, quali la Famiglia Kurosaki, Kon, Inoue Orihime, Tatsuki Arisawa, Chad, l'Urahara Shop Staff e solo nelle immagini finali Ury\u016b Ishida.\n02: \"D-tecno Life\" dei UVERworld [Epi 26-51]\nQuesta seconda sigla inaugura l'invasione nella Soul Society: Rukia \u00e8 infatti rinchiusa nella torre bianca, ed il gruppo di Ichigo insieme a Ganju e Yoruichi alla sua ricerca. Sono inoltre presenti tutti i capitani sul Soukyoku e tutti i luogotenenti, anche se alcuni di loro solo leggermente; la sequenza tuttavia mostra dei combattimenti (come quello tra Ury\u016bu e Hitsugaya) non presenti in realt\u00e0 nella storia, con l'unica spiegazione che essi servono solo come animazione della sigla, senza altro senso pratico ai fini di trama. La sigla arriva sino allo scontro tra Ichigo ed Renji Abarai.\n03: \"Ichirin no hana\" [\"Unico Fiore\"] dei High and Mighty Color [Epi 52-74]\nQuesta sigla chiude la saga nella Soul Society ed inizia la saga non tratta dal manga dei Bount. All'inizio della sigla appaiono in ordine tutti i componenti conosciuti delle 13 Compagnie, con l'aggiunta finale di Yoruichi Shih\u014din (sia in versione gatto, che in versione umana), Rukia ed Ichigo, la quale immagine viene sovrapressa dal logo di Bleach mentre si vede una sfumatura verso la sua versione di Hollow.\nNella seconda met\u00e0 della sigla \u00e8 visibile il bankai di T\u014dshir\u014d Hitsugaya, lo Shikai di Yamamoto, Soi Fon, Yoruichi, ed il Bankai di Renji Abarai. La sigla finisce con il bankai di Byakuya Kuchiki opposto ad Ichigo in preparazione del suo Bankai.\n04: \"Tonight, Tonight, Tonight\" [\"Stanotte, Stanotte, Stanotte\"] dei Beat Crusaders [Epi 75-97]\nQuesta \u00e8 la sigla che durer\u00e0 per tutti gli episodi non tratti dal manga, che termineranno poco dopo l'inizio della quinta sigla. Proprio a causa di questo utilizzo, nella sigla non ci sono scene del manga, ma si vedono i personaggi pi\u00f9 importanti della parte non tratta dal manga in abiti umani e, soprattutto, tutti i personaggi di questa parte.\nParticolare \u00e8 l'immagine visibile dopo le successioni dei vari nemici: essa infatti varia ad ogni episodio, col cominciare di Inoue Orihime, sino ad arrivare ai personaggi del manga spoiler appartenenti alla saga degli Arrancar, quali Grimmjow Jaegerjaques, Shinji Hirako, Ulquiorra ed S\u014dsuke Aizen.\n05: \"Rolling Star\" [\"Stella Rotolante\"] di YUI [Epi 98-120]\nCon questa sigla, precisamente dall'episodio 110, Bleach esce dalla saga non tratta dal manga, per entrare in quella degli Arrancar; in questa sigla tuttavia essi non sono visibili, in quanto il filmato della sigla precede la saga di pi\u00f9 di dieci episodi, non dando la possibilit\u00e0 agli animatori di inserirli nelle immagini. \u00c8 possibile tuttavia vedere Matsumoto, Hitsugaya e Renji in veste da Shinigami sulla terra, Aizen Sousuke nelle vesti di capo di Las Noches, ed Inoue.\nA fine sigla inoltre le immagini giungono fino agli attuali episodi 123/124, nei quali \u00e8 visibile Kurosaki Ichigo in versione Hollow (che viene chiamato tra i fan anche \"Shirosaki\", in quanto il Kuro di Kurosaki vuol dire \"Nero\" in giapponese, e \"Shiro\" \"Bianco\").\nCuriosit\u00e0: intorno agli episodi 100/110 il normale video della sigla \u00e8 variato facendo vedere immagini prese dal film di Bleach: Memories of Nobody.\n06: \"Alones\" [\"Soli\"] dei Aqua Timez (eps 121-143)\nQuesta sigla \u00e8 molto avanti rispetto al punto della saga dal quale ha cominciato ad andare in onda: si vedono infatti tutti e 10 gli Espada, \u00e8 visibile il palazzo di Las Noches, Aizen con accanto Gin e Tousen ed inoltre, si vede Inoue che si dirige da Aizen.\nDurante la sigla si vedono anche il gruppo di Kurosaki, insieme a Rukia ed Abarai nel deserto dell'Hueco Mundo, accompagnati (come nel caso della seconda sigla, anche questa \u00e8 una libert\u00e0 degli animatori) dal gruppo della Gotei 13 inviato sulla terra.\nIl resto della gotei \u00e8 visibile comunque nella sigla, tutti in veste da Shinigami nella Soul Society.\nNonostante durante l'episodio sia nel manga intorno al capitolo 215, nella sigla si arriva sino a scene provenienti dai capitoli 238 (Inoue che sta per baciare Ichigo) o addirittura successivi (come i ragazzi nell'Hueco).\nInfine una curiosit\u00e0, il diario che si vede all'inizio riporta la scritta \"goodbye halcyon days\", ovvero lo stesso titolo di un capitolo proveniente dal capitolo 237.\n07: \"After Dark\" [\"Dopo le tenebre\"] dei Asian Kung-Fu Generation (eps 144-167)\nIl protagonista, insieme a Chad e Ishida, raggiunti da Renji e Rukia, avanzano nel Hueco mundo alla ricerca di Orihime. Si vedono anche i nuovi personaggi fra cui Nel e i suoi \"fratelli\", in versione deformed. In bianco e nero invece appaiono gli Espada seduti intorno ad un tavolo con Aizen al posto d'onore. Inoue ha il vestito tipico degli Arrancar, e la sigla finisce con Ichigo che entra nelle stanze di Las Noches e irrompe nella stanza dove gli Espada si erano radunati, attaccando Aizen. Una curiosit\u00e0: la scena in bianco e nero del raduno degli Espada \u00e8 identico alla scena presente nel manga. Curiosit\u00e0: dalla puntata 151 alla 154 nella sigla cambiano le immagini che sono prese dal secondo film di Bleach: Diamond Dust Rebellion.\n08: \"Chu-Bura\" dei KELUN\n09: \"Velonica\" dei Aqua Timez\n10: \"Sh\u014djo S\" [\"Ragazze S\"] delle SCANDAL\n11: \"Anima Rossa\" dei Porno Graffitti\n12: \"chAngE\" [\"Cambiare\"] di Miwa\n13: \"Ranbu no Melody\" [\"Melodia della Danza di Guerra\"] di SID\n14: \"BLUE\" [\"Blu\"] dei ViViD\n15: \"Harukaze\" delle SCANDAL\nSigle di chiusura.\n01: \"Life is Like a Boat\" [\"La vita \u00e8 come una barca\"] di Rie Fu [Epi 1-13]\nLa prima sigla finale di Bleach \u00e8 dedicata a Rukia Kuchiki e parla dei suoi pensieri interni, e della sua solitudine appena giunta sulla terra. Nota particolare, \u00e8 l'unione del testo giapponese con il testo inglese nella sigla.\n02: \"Thank You!!\" [\"Grazie!!\"] dei HOME MADE KAZOKU [Epi 14-25]\nIn questa sigla sono visibili solamente Chad, Ury\u016bu, Inoue, Kon, Ichigo e Rukia prima dell'entrata nella Soul Society; come la precedente per\u00f2, \u00e8 principalmente basata su Rukia e i suoi pensieri, soprattutto la gratitudine che, in base alle immagini, ha per Ichigo.\n03: \"Houkiboshi\" [\"Cometa\"] da Younha [Eps 26-38]\nDa questa sigla si inaugura la saga nella Soul Society; particolare unico di questa terza sigla \u00e8 l'avere ad ogni episodio un video differente: si succedono infatti nelle 13 messe in onda della sigla, 13 video differenti raffiguranti ognuno una compagnia della Gotei 13, secondo il seguente ordine: 6\u00aa Compagnia - 3\u00aa Compagnia - 11\u00aa Compagnia - 12\u00aa Compagnia (Con anche Urahara) - 4\u00aa Compagnia - 2\u00aa Compagnia (Con Yoruichi) - 9\u00aa Compagnia - 7\u00aa Compagnia - 5\u00aa Compagnia - 10\u00aa Compagnia - 1\u00aa Compagnia - 8\u00aa Compagnia - 13\u00aa Compagnia.\n04: \"Happy People\" [\"Gente felice\"] dei Skoop on Somebody [Epi 39-51]\nCon questa sigla si esce dall'aria della Soul Society in quanto \u00e8 quasi tutta ambientata sulla terra: non per questo per\u00f2 non ci sono gli Shinigami; sono infatti tutti presenti, nelle loro normali vesti, nella Soul Society. Particolare interessante \u00e8 vedere Gin insieme ai capitani quali Byakuya, Hitsugaya, Kyoraku ed Ukitake, e la mancanza sia di Aizen che di Tousen.\n05: \"Life\" [\"Vita\"] di Yui [Epi 52-63]\nLa saga della Soul Society termina proprio con l'ultimo episodio trasmesso con questa sigla. \"Life\" ha due versioni video, una riguardante gli umani della serie, quali i compagni di classe di Ichigo e gli altri; l'altra invece \u00e8 con gli Shinigami. Entrambe per\u00f2 hanno in comune la scena iniziale, con Rukia, il gruppo di Ichigo che lo segue nella Soul Society, Urahara e Yoruichi in versione umana. Nella versione con gli Shinigami poi seguono delle sequenze con alcuni capitani e luogotenenti, tra cui anche Komamura in versione volpe senza maschera.\n06: \"My Pace\" [\"Mio passo\"] dei SunSet Swish [Epi 64-74]\nDa qui inizia la saga non tratta dal manga, per cui il video della sigla ci mostra principalmente le tre anime modificate, Cloud, Nova e Ririn, sia in versione umana, che in versione peluche.\nSi vedono inoltre Ichigo e Kon, ed i Bount, i nemici della saga non tratta dal manga.\n07: \"Hanabi\" [\"Fuochi d'Artificio\"] dai Ikimono-gakari [Epi 75-86]\nParticolarissima sigla, che nonostante si trovi durante la parte non tratta dal manga, non ha nessuna scena con i personaggi creati per quella saga: sono presenti infatti all'inizio Ichigo, Hitsugaya, Chad, Ikkaku e Ury\u016bu in un'insolita veste viola con lo sfondo dei fuochi d'artificio (nome infatti della sigla). Nelle scene successive appaiono Matsumoto, Yoruichi in versione umana, Inoue in versione Shinigami, Ichigo in versione Shinigami con Zangetsu bendata ed Hitsugaya vestito da capitano.\nIn seguito si susseguono tutte le donne Shinigami, tra cui Soi Fon, Hinamori, Unohana, tutte in vesti umane e non da Shinigami. Successivamente continuano le scene Shinigami con Rukia, Renji che impugna Zabimaru, Unohana ed Ikkaku.\nLa sigla finisce con una scena con tutte le ragazze Shinigami insieme a Inoue e Yoruichi distese in vesti umane.\n08: \"MOVIN!!\" [\"In movimento\"] dai Takacha [Epi 87-97]\nIn questa sigla tornano le tre anime della parte non tratta dal manga in compagnia di Kon, presenti nella maggior parte delle scene della sigla: nell'altra parte ci sono Ichigo, Rukia, Chad, Ury\u016bu ed Inoue in un'animazione diversa dal solito: i personaggi infatti sono disegnati in modo bidimensionale, senza ombre o movimenti.\n09: \"Baby It's You\" [\"Cara sei tu\"] da JUNE [Epi 98-109]\nIn questa sigla si dice la parola fine alla parte non tratta dal manga: si ritorna infatti a sigle interamente dedicate agli Shinigami, anche se con una qualit\u00e0 abbastanza scarsa.\nDa notare che come per la terza sigla finale, anche in questa sigla alcune scene cambiano ad ogni messa in onda: la prima volta ci sono due scene singole con Byakuya, che successivamente vengono sostituite con scene di Ukitake, Soi Fon, Renji, Mayuri, Komamura, Hitsugaya ed Unohana.\nDopo Unohana, il video della sigla viene modificato per sponsorizzare il film, come successo per la quinta sigla finale.\n10: \"Sakura Biyori\" [\"Tempo dei Petali di Ciliegio\"] di Mai Hoshimura [Epi 110-120]\nSi ritorna alla trama principale, e la conseguente sigla \u00e8 piena dei nuovi personaggi e delle nuove situazioni prese dal manga.\nIn mezzo alle scene ricce di petali di ciliegio (prese dal titolo della canzone) si vedono Isshin Kurosaki, Ryuuken Ishida, Hirako Shinji ed Hiyori.\nNelle scene successive si vedono il gruppo di Hitsugaya in versione umana, Aizen, Gin e Tousen, ed anche alcuni arrancar.\n11: \"Tsumasaki\" [\"Unghie\"] dai Ore Ska Band [Epi 121-131]\nQuesta sigla non ha nessun collegamento con la trama, ed anche le parole della sigla non si connettono in alcun modo alla trama in corso. La grafica \u00e8 inoltre molto poco curata, e l'unica nota positiva \u00e8 che sono presenti molti dei personaggi apparsi nella prima serie di Bleach, tutti in versione umana.\n12: \"Daidai (Bitter Orange)\" [Arancione Amaro] dei Chatmonchy[Epi 132-143]\nInoue, rinchiusa in una cella, nella base di Las Noches, osserva la notte fuori da una finestra piena di sbarre. Poi come se si entrasse nella mente della ragazza si vede lei nei giorni felici in compagnia di Ichigo e dei suoi amici, che osserva un tramonto.\n13: \"Tane wo maku hibi\" [\"Spargere le origini dei giorni\"] di Atari Kousuke [Epi 144-154]\nIchigo sta comodamente sdraiato, mentre scorrono al suo lato le figure in posa di diversi personaggi, sia suoi alleati (Rukia, Chad ed Ury\u016b) sia nemici (tra cui Dordonii, Cirucci ed Aaroniero). In seguito si alza per andare dalla sua famiglia. Curiosit\u00e0: dalla puntata 151 alla 154 cambiano le immagini, che mostrano scene del secondo film di Bleach: Diamond Dust Rebellion.\n14: \"Kansha\" [\"Gratitudine\"] di Real Street Projet [Epi 155-167]\nQui si vedono Kon, Ririn, Nova e Claud nei loro pupazzi che passeggiano e dietro si vedono i vari personaggi a Hueco Mundo.\n15:\"Orange\" [\"Arancione\"] di Lil'B [Epi 160-179]\nTheme Music.\nAll'interno del manga esistono delle schede dove per ogni personaggio Tite Kubo ha voluto inserire la propria Theme Music, ecco tutte quelle presenti finora:\nBleach Drama.\nI drama, tipicamente giapponesi, sono un misto di canzoni e di discorsi fatti dai doppiatori dell'anime, che narrano non necessariamenti episodi collegati all'anime, registrati su un cd e messi in vendita."}
{"id": "1424123", "revid": "106456", "url": "https://it.wikipedia.org/wiki?curid=1424123", "title": "Selle", "text": "La Selle \u00e8 un fiume francese, affluente della Schelda. Non va confuso con gli omonimi fiumi Selle, affluente del fiume Arroux (oggi denominato Celle) e Selle, affluente della Somme.\nNasce presso Molain (Aisne), passa a Solosmes e Douchy-les-Mines e sfocia dopo un corso di 45,9\u00a0chilometri nella Schelda a Denain. La Selle ha diversi affluenti.\nGeografia.\nLa Selle nasce a Molain (Aisne), nella foresta demaniale di Andigny a 120\u00a0metri di altitudine, passa a Saint-Souplet, Saint-Benin, Cateau-Cambr\u00e9sis, Solesmes e a Douchy-les-Mines e confluisce nella Schelda a Denain, a 20\u00a0metri d'altitudine.\nLa sua portata, rapida e costante ne fa un luogo di pesca alla trota.\nComuni e cantoni attraversati.\nNei due dipartimenti dell'Aisne e del Nord, la Selle attraversa i diciassette comuni seguenti, da monte verso valle, di Molain (sorgente), Saint-Martin-Rivi\u00e8re, Saint-Souplet, Saint-Benin, Le Cateau-Cambr\u00e9sis, Montay, Neuvilly, Briastre, Solesmes, Saint-Python, Haussy, Montr\u00e9court, Saulzoir, Haspres, Noyelles-sur-Selle, Douchy-les-Mines, Denain (confluenza).\nIn termini di cantoni, la Selle nasce nel cantone di Guise, attraversa i cantoni di Cateau-Cambr\u00e9sis, Caudry, Aulnoy-lez-Valenciennes e confluisce nel cantone di Denain, il tutto negli \"arrondissement\" di Vervins, di Cambrai e di Valenciennes.\nToponimi.\nLa Selle ha dato il suo idronimo ai comuni di Noyelles-sur-Selle e di Bacouel-sur-Selle."}
{"id": "1424125", "revid": "287204", "url": "https://it.wikipedia.org/wiki?curid=1424125", "title": "NGC 55", "text": "NGC 55 (nota anche come C 72) \u00e8 una grande galassia a spirale irregolare nella costellazione dello Scultore.\n\u00c8 una delle galassie pi\u00f9 vicine a noi, la pi\u00f9 luminosa delle galassie del Gruppo dello Scultore, il pi\u00f9 vicino al nostro gruppo Locale; altri membri brillanti di questo gruppo sono le vicine galassie NGC 253, NGC 300 e NGC 7793. NGC 55 si presenta come un lungo fuso disposto in senso ESE-WNW, e un binocolo 11x80 \u00e8 gi\u00e0 sufficiente per scorgerla, circa 3 gradi a NNW della stella . Un telescopio rifrattore da 120\u00a0mm di apertura gi\u00e0 consente di mostrare la sua caratteristica pi\u00f9 tipica: il nucleo della galassia appare infatti decentrato, fortemente spostato nella parte ad ovest, mentre nella zona centrale il fuso appare sottile; un secondo addensamento luminoso, ma meno brillante del nucleo, si trova invece ad est. Secondo gli astronomi, si tratterebbe di una galassia spirale barrata, anche se fortemente deformata; la sua distanza dalla Via Lattea \u00e8 stimata sui 7,2 milioni di anni-luce."}
{"id": "1424126", "revid": "121204723", "url": "https://it.wikipedia.org/wiki?curid=1424126", "title": "Randstad (azienda)", "text": "Randstad \u00e8 una multinazionale olandese che si occupa di ricerca, selezione e formazione di risorse umane ed \u00e8 tra le pi\u00f9 importanti agenzie per il lavoro al mondo.\nLe filiali sono presenti in 40 stati, la maggior parte in Europa, ma anche in Asia e Nord America.\nLo slogan di Randstad \u00e8 \"human forward\".\nIn Italia \u00e8 presente con 300 filiali e 2300 dipendenti diretti.\nStoria.\n\"Randstad\", fondata ad Amsterdam (Paesi Bassi) nel 1960, prende il nome dalla grande conurbazione di Randstad."}
{"id": "1424130", "revid": "767487", "url": "https://it.wikipedia.org/wiki?curid=1424130", "title": "IC 5332", "text": "IC 5332 \u00e8 una galassia a spirale nella costellazione dello Scultore.\nSi individua 1,5 gradi a nord della stella ; \u00e8 un oggetto sfuggente, nonostante la sua magnitudine apparente. Occorre un telescopio di almeno 150mm per individuarne la posizione, nel quale mostrer\u00e0 comunque pochi dettagli. La sua distanza dalla Via Lattea \u00e8 stimata sui 39 milioni di anni-luce."}
{"id": "1424133", "revid": "11497", "url": "https://it.wikipedia.org/wiki?curid=1424133", "title": "Sarasvathi", "text": ""}
{"id": "1424136", "revid": "287204", "url": "https://it.wikipedia.org/wiki?curid=1424136", "title": "Galassia Nana dello Scultore", "text": "La Galassia Nana dello Scultore \u00e8 una galassia satellite della Via Lattea, visibile in direzione della costellazione dello Scultore.\nAnche se la scoperta, nel 1976, di una seconda \"Galassia Nana dello Scultore\" farebbe preferire l'uso del nome Galassia Nana Sferoidale dello scultore (in base alla morfologia), il nome pi\u00f9 diffuso resta quello generico; la seconda galassia nana viene invece chiamata \"Galassia Nana Irregolare dello Scultore\". Si tratta di un oggetto sfuggente, invisibile con piccoli telescopi, nonostante la sua magnitudine, a causa della sua scarsa densit\u00e0. Per questo motivo, oltre che per la sua vicinanza (\u00e8 una delle galassie pi\u00f9 vicine a noi), \u00e8 interamente risolvibile con grandi telescopi. La sua distanza dalla Via Lattea \u00e8 stimata sui 290\u00a0000 anni luce.\nLa galassia \u00e8 stata oggetto di un approfondito studio concernente i moti propri di alcune sue stelle, ed ha consentito per la prima volta di produrre in 3D il movimento nel tempo di stelle esterne alla Via Lattea, utilizzando i dati dei telescopi spaziali Hubble e Gaia ottenuti dal 2002 al 2015. Lo studio ha permesso di acuire la validit\u00e0 del modello materia oscura fredda in base al quale le galassie si sarebbero formate entro aloni di materia oscura."}
{"id": "1424137", "revid": "110157", "url": "https://it.wikipedia.org/wiki?curid=1424137", "title": "Eliteserien 2007", "text": "La Eliteserien 2007, nota anche come Tippeligaen 2007 per ragioni di sponsorizzazione, fu la sessantaduesima edizione della Eliteserien, massima serie del campionato norvegese di calcio. Vide la vittoria finale del Brann, al suo terzo titolo. Capocannoniere del torneo fu Thorstein Helstad (Brann), con 22 reti.\nStagione.\nNovit\u00e0.\nDalla Eliteserien 2006 vennero retrocessi l'HamKam e il Molde, mentre dalla 1. divisjon 2006 vennero promossi lo Str\u00f8msgodset e l'Aalesund.\nFormula.\nLe quattordici squadre partecipanti si affrontarono in un girone all'italiana con partite di andata e di ritorno, per un totale di 26 giornate. La prima classificata, vincitrice del campionato, veniva ammessa alla UEFA Champions League 2008-2009. La seconda e la terza classificata venivano ammesse alla Coppa UEFA 2008-2009, assieme al vincitore della Coppa di Norvegia. Un ulteriore posto veniva assegnato per la partecipazione alla Coppa Intertoto 2008. La dodicesima classificata disputava uno spareggio promozione/retrocessione con la terza classificata in 1. divisjon. Le ultime due classificate venivano retrocesse direttamente in 1. divisjon.\nClassifica finale.\nLegenda:\nNote:\nSpareggio promozione/retrocessione.\nAllo spareggio vennero ammessi l'Odd Grenland, dodicesimo classificato in Eliteserien, e il Bod\u00f8/Glimt, terzo classificato in 1. divisjon. Il Bod\u00f8/Glimt vinse gli spareggi e venne promosso in Eliteserien, con la conseguente retrocessione dell'Odd Grenland in 1. divisjon."}
{"id": "1424144", "revid": "339392", "url": "https://it.wikipedia.org/wiki?curid=1424144", "title": "Calkin\u00ed (Municipio)", "text": ""}
{"id": "1424145", "revid": "1543377", "url": "https://it.wikipedia.org/wiki?curid=1424145", "title": "NGC 134", "text": "NGC 134 \u00e8 una galassia a spirale nella costellazione dello Scultore.\nSi individua 20' a SW della stella rossa ; \u00e8 visibile con un telescopio di piccole dimensioni, nel quale si presenta come un fuso allungato in senso NW-SE. Nucleo e bracci sono molto luminosi, ma essendo questi ben avvolti, occorrono ingrandimenti maggiori ai 200mm per osservarne i dettagli. La sua distanza dalla Via Lattea \u00e8 stimata in circa 60 milioni di anni-luce. &lt;br&gt;NGC 134 d\u00e0 il nome al Gruppo di NGC 134, un gruppo di galassie di cui fanno parte le galassie NGC 115, NGC 131, NGC 148, IC 1554, IC 1555 e PGC 2044.\nIn questa galassia \u00e8 stata osservata la supernova SN 2009gj, di tipo IIb, scoperta da un astronomo amatoriale neozelandese e confermata successivamente in raggi X tramite il telescopio spaziale Swift."}
{"id": "1424149", "revid": "228587", "url": "https://it.wikipedia.org/wiki?curid=1424149", "title": "Entoloma incanum", "text": "Entoloma incanum (Fr.) Hesler, 1967 \u00e8 un fungo basidiomicete della famiglia delle Entolomataceae.\nDescrizione della specie.\nCappello.\n1\u20135\u00a0cm di diametro, prima emisferico o tronco-conico, poi convesso si espande quasi a piano, spesso depresso al centro\nGambo.\n2-8 x 0,1-0,4\u00a0cm, cilindrico, giallo-verdastro, al tatto vira al verde-bluastro, liscio, fibrilloso alla base.\nLamelle.\nPi\u00f9 o meno fitte, adnate, bianco-verdastre.\nCarne.\nGiallo verdastra, si scolora una volta tagliata.\nOdore: di urina di topo\nSapore: sgradevole\nDistribuzione e habitat.\nFungo abbastanza raro, fruttifica nei prati o sui bordi delle strade, dalla fine dell'estate all'autunno tardo.\nCommestibilit\u00e0.\nSenza valore\nTassonomia.\nSpecie simili.\nPotrebbe essere confuso con \"Hygrocybe psittacina\"."}
{"id": "1424151", "revid": "117271", "url": "https://it.wikipedia.org/wiki?curid=1424151", "title": "Agaricus euchlorus", "text": ""}
{"id": "1424152", "revid": "117271", "url": "https://it.wikipedia.org/wiki?curid=1424152", "title": "Agaricus incanus", "text": ""}
{"id": "1424153", "revid": "117271", "url": "https://it.wikipedia.org/wiki?curid=1424153", "title": "Agaricus murinus", "text": ""}
{"id": "1424154", "revid": "117271", "url": "https://it.wikipedia.org/wiki?curid=1424154", "title": "Agaricus sowerbei", "text": ""}
{"id": "1424155", "revid": "117271", "url": "https://it.wikipedia.org/wiki?curid=1424155", "title": "Leptonia euchlora", "text": ""}
{"id": "1424156", "revid": "117271", "url": "https://it.wikipedia.org/wiki?curid=1424156", "title": "Leptonia incana", "text": ""}
{"id": "1424157", "revid": "117271", "url": "https://it.wikipedia.org/wiki?curid=1424157", "title": "Leptonia incanus", "text": ""}
{"id": "1424158", "revid": "117271", "url": "https://it.wikipedia.org/wiki?curid=1424158", "title": "Rhodophyllus incanus", "text": ""}
{"id": "1424159", "revid": "1543377", "url": "https://it.wikipedia.org/wiki?curid=1424159", "title": "Negativland", "text": "I Negativland sono un gruppo di musica sperimentale statunitense.\nDivenuti noti grazie ad una vicenda legale contro gli U2 e per le loro teorie contro il copyright, i Negativland furono, assieme ai Residents, una delle prime formazioni di collage sonoro vicine in spirito alla musica rock. Il loro stile, che spazia da un sarcastico ed eclettico collage sonoro \"dadaista\" di svariate fonti sonore, a brani pi\u00f9 melodici, presenta generalmente riferimenti critici rivolti alla societ\u00e0 dei consumi americana contemporanea. Il loro nome \u00e8 ispirato a quello di una canzone dei Neu!, mentre i membri comprendono Mark Hosler, Richard Lyons, Don Joyce, David Wills e Peter Conheim.\nStoria.\nFondati nel 1979 da Mark Hosler, David Willis e Richard Lyons a Berkeley, in California, i Negativland pubblicarono il primo omonimo album nel 1980. Grazie a Don Joyce, divenuto presto membro del gruppo, il gruppo ebbe modo di adoperare le sue apparecchiature radiofoniche (Joyce era autore di un radio-show intitolato \"Over the Edge\"), fattore che permise al gruppo di aumentare il \"bagaglio\" di effetti sonori nella loro musica. Il loro album \"Escape from Noise\", uscito nel 1987, contribu\u00ec ad aumentare la loro popolarit\u00e0 presso un pubblico pi\u00f9 vasto.\nNel 1991 pubblicarono un EP intitolato \"U2\". La sua copertina raffigurava un'immagine dell'aereo-spia U2 e presentava il titolo scritto a caratteri cubitali mentre quello della band era presente a caratteri minuscoli. L'EP conteneva due versioni del brano \"I Still Haven't Found What I'm Looking For\" riarrangate in chiave parodica, con l'uso di kazoo e campionamenti dell'omonima canzone originale. L'etichetta degli U2, Island Records, fece causa contro i Negativland, adducendo che l'uso della parola U2 sulla copertina aveva violato un marchio registrato, cos\u00ec come la canzone stessa. La Island riteneva anche che il disco era un tentativo di confondere deliberatamente i fan degli U2.\nInteressati ai diritti di propriet\u00e0 intellettuale, i Negativland si sono difesi dichiarando che il loro uso della sigla U2 e altro materiale vada sotto la clausola del fair use.\nNel 1995 hanno pubblicato un libro, con CD allegato, intitolato \"Fair Use: The Story of the Letter U and the Numeral 2\" (letteralmente \"Fair Use: la storia della lettera U e del numero 2\"), sulla disputa del suddetto disco.\nNel corso della loro carriera, i Negativland hanno pubblicato all'incirca due dozzine di album, delle quali le pi\u00f9 note sono probabilmente, se si esclude il gi\u00e0 citato \"Escape from Noise\", \"Helter Stupid\" (1989) e l'EP \"U2\" (1991).\nDiscografia.\nLa serie \"Over the Edge\".\nGli album della serie intitolata \"Over the Edge\", iniziata nel 1984 con \"Over the Edge Vol. 1: JAMCON'84\", includono spezzoni tratti da uno spettacolo radiofonico iniziato da Joyce e poi realizzato a fianco degli altri membri dei Negativland."}
{"id": "1424161", "revid": "207432", "url": "https://it.wikipedia.org/wiki?curid=1424161", "title": "HypoVereinsbank AG", "text": ""}
{"id": "1424164", "revid": "287204", "url": "https://it.wikipedia.org/wiki?curid=1424164", "title": "Museo dei fori imperiali", "text": ""}
{"id": "1424166", "revid": "1543377", "url": "https://it.wikipedia.org/wiki?curid=1424166", "title": "Giada Perissinotto", "text": "A partire dal 2001 collabora con la Disney Italia disegnando singole illustrazioni e, dal 2002, anche storie complete per la rivista \"W.I.T.C.H.\" Sempre per la Disney Italia ha disegnato storie a fumetti di Paperino Paperotto pubblicate sulla rivista \"Topolino\" e alcuni albi della rivista \"PK - Pikappa\",ha partecipato a numerosi progetti all\u2019interno dell\u2019accademia Disney come per esempio Fairies e disegnato graphic novels tra cui il libro della giungla due e Oceania.\nDal 2007 ha realizzato insieme a Bruno Enna il fumetto \"Angel's Friends\" curandone la parte grafica, edito dalla casa editrice Play Press. \nNel luglio 2017 ha disegnato, per le sceneggiature di Bruno Enna, una nuova storia con protagonisti Paperino e Reginella, a 45 anni dalla prima storia con protagonista la dolce papera aliena, intitolata \u201cPaperino e la regina fuori tempo\u201d storia divisa in tre capitoli. Inoltre lavora attualmente anche per Disney america realizzando libri illustrati e graphic novels, per Mattel e per Giunti editore. Ha recentemente realizzato in collaborazione con Giunti e Repubblica tutte le copertine la collana \u201cscoprire l\u2019arte Disney\u201d e il calendario Disney 2018."}
{"id": "1424171", "revid": "132266", "url": "https://it.wikipedia.org/wiki?curid=1424171", "title": "Naisso", "text": ""}
{"id": "1424176", "revid": "110157", "url": "https://it.wikipedia.org/wiki?curid=1424176", "title": "Kala\u010d (Oblast' di Vorone\u017e)", "text": "Kala\u010d (anche traslitterata come \"Kalach\") \u00e8 una cittadina della Russia europea sudoccidentale, situata nell'Oblast' di Vorone\u017e, 294 km a sudest del capoluogo fra i fiumi Tolu\u010deevka e Podgornaja; \u00e8 capoluogo del distretto omonimo.\nFondata nel 1716, ottenne lo \"status\" di citt\u00e0 nel 1945.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1424177", "revid": "287204", "url": "https://it.wikipedia.org/wiki?curid=1424177", "title": "Kalac", "text": ""}
{"id": "1424178", "revid": "80339", "url": "https://it.wikipedia.org/wiki?curid=1424178", "title": "Kalach", "text": ""}
{"id": "1424179", "revid": "547034", "url": "https://it.wikipedia.org/wiki?curid=1424179", "title": "Biblioteca del Sapere Newton", "text": "Elenco delle uscite della serie Il sapere. Enciclopedia tascabile (o Biblioteca del sapere) della casa editrice Newton Compton."}
{"id": "1424181", "revid": "287204", "url": "https://it.wikipedia.org/wiki?curid=1424181", "title": "Entoloma hirtipes", "text": "L'Entoloma hirtipes \u00e8 una specie di fungo velenoso appartenente alla famiglia Entolomataceae.\nDescrizione della specie.\nCappello.\nFino a 9\u00a0cm, poco carnoso, quasi membranoso, prima acuto-conico, poi conico-campanulato, umbonato o papillato, fragile.\nLamelle.\nAnnesse, sinuose, poi libere, molto larghe, ventricose, intercalate da lamellule, prima grigiastre, poi rosa-grigiastro, con filo seghettato.\nGambo.\n7-10 x 0,3-0,6\u00a0cm, cilindrico, fistuloso, slanciato, rigido, assai esile, attenuato verso l'apice, ingrossato alla base, concolore al cappello.\nCarne.\nPallida, sottile, concolore, fibrosa nel gambo.\nHabitat.\nFruttifica gregario, in primavera, nelle brughiere, boschi di conifere e latifoglia.\nCommestibilit\u00e0.\nVelenoso."}
{"id": "1424182", "revid": "117271", "url": "https://it.wikipedia.org/wiki?curid=1424182", "title": "Agaricus hirtipes", "text": ""}
{"id": "1424183", "revid": "117271", "url": "https://it.wikipedia.org/wiki?curid=1424183", "title": "Nolanea hirtipes", "text": ""}
{"id": "1424184", "revid": "117271", "url": "https://it.wikipedia.org/wiki?curid=1424184", "title": "Rhodophyllus hirtipes", "text": ""}
{"id": "1424185", "revid": "10652", "url": "https://it.wikipedia.org/wiki?curid=1424185", "title": "Meinhard Moser", "text": ""}
{"id": "1424190", "revid": "495666", "url": "https://it.wikipedia.org/wiki?curid=1424190", "title": "Indicatore di pH", "text": ""}
{"id": "1424191", "revid": "37401", "url": "https://it.wikipedia.org/wiki?curid=1424191", "title": "Rescriptum principis", "text": ""}
{"id": "1424193", "revid": "122470902", "url": "https://it.wikipedia.org/wiki?curid=1424193", "title": "Percarbonato di sodio", "text": "Il percarbonato di sodio (Na2CO3\u00b71.5H2O2) \u00e8 il componente base di molti sbiancanti ecocompatibili; nell'industria dei detersivi ha sostituito il perborato di sodio. \u00c8 un addotto di carbonato di sodio e perossido di idrogeno (cio\u00e8 un peridrato) la cui formula \u00e8 pi\u00f9 propriamente scritta come 2 Na2CO3 \u00b7 3 H2O2. \u00c8 un solido incolore, cristallino, igroscopico e solubile in acqua.\nIl prodotto viene utilizzato in alcuni tipi di candeggina ecologica e altri prodotti per la pulizia e come fonte di laboratorio di perossido di idrogeno anidro.\nStoria.\nIl percarbonato di sodio fu preparato per la prima volta nel 1899 dal chimico russo Sebastian Moiseevich Tanatar.\nStruttura.\nA temperatura ambiente, il percarbonato di sodio solido ha la struttura cristallina ortorombica, con il gruppo spaziale cristallografico Cmca. La struttura cambia in Pbca mentre i cristalli vengono raffreddati al di sotto di circa -30 \u00b0C.\nChimica.\nDissolto in acqua, il percarbonato di sodio produce una miscela di perossido di idrogeno (che alla fine si decompone in acqua e ossigeno), cationi di sodio Na+ e carbonato CO32-:\nProduzione.\nIl percarbonato di sodio viene prodotto industrialmente mediante cristallizzazione di una soluzione di carbonato di sodio e perossido di idrogeno, con un adeguato controllo del pH e delle concentrazioni.\nIn alternativa, il carbonato di sodio secco pu\u00f2 essere trattato direttamente con una soluzione di perossido di idrogeno concentrata.\nLa produzione mondiale di questo composto \u00e8 stata stimata in diverse centinaia di migliaia di tonnellate per il 2004.\nUsi.\nCome agente ossidante, il percarbonato di sodio \u00e8 un ingrediente di numerosi prodotti per la pulizia della casa e del bucato, compresi i prodotti sbiancanti senza cloro. Molti prodotti commerciali mescolano una percentuale di percarbonato di sodio con carbonato di sodio.\nIl percarbonato di sodio \u00e8 anche usato come detergente nei birrifici domestici.\nIl percarbonato di sodio pu\u00f2 essere usato nella sintesi organica come una comoda fonte di H2O2 anidro, in particolare nei solventi che non possono dissolvere il carbonato ma possono liberare l'H2O2 da esso. \u00c8 stato riportato un metodo per la generazione di acido trifluoroperacetico in situ da utilizzare nelle ossidazioni di Baeyer\u2013Villiger da percarbonato di sodio e anidride trifluoroacetica; fornisce un approccio conveniente ed economico a questo reagente senza la necessit\u00e0 di ottenere perossido di idrogeno altamente concentrato."}
{"id": "1424195", "revid": "636627", "url": "https://it.wikipedia.org/wiki?curid=1424195", "title": "NGC 253", "text": "NGC 253 (anche UGCA 13, PGC 2789, Caldwell 65), la Galassia dello Scultore, \u00e8 una grande galassia a spirale nella costellazione dello Scultore.\nFa parte del vicino Gruppo dello Scultore, un insieme di galassie di cui NGC 253 occupa la posizione dominante. Per dimensioni e massa, \u00e8 la seconda grande galassia pi\u00f9 vicina alla Via Lattea, dopo la Galassia di Andromeda. La sua distanza dalla Via Lattea \u00e8 stimata sugli 11,4 milioni di anni luce.\nLa galassia fu scoperta da Caroline Herschel nel 1783 mentre cercava nuove comete. Circa mezzo secolo dopo, John Herschel la osserv\u00f2 con il suo telescopio di 18 pollici (45,7 cm) con specchio metallico da Capo di Buona Speranza. Cos\u00ec descrive l'oggetto: \"\u201cMolto grande (24\u2032 di lunghezza) e luminoso; un oggetto superbo. [...] La sua luce \u00e8 un po' striata, ma non vedo nessuna stella all'interno, eccetto 4 grandi e una piccolissima, ma non sembrano appartenerle, ce ne sono tante intorno\"\" .\nNel 1961, Allan Sandage scrive che la Galassia Scultore \u00e8 \"Il primo esempio di un sottogruppo speciale di sistemi Sc. [...] Le immagini fotografiche delle galassie del gruppo sono dominate da una cortina di polveri. Linee e ammassi di polvere di grande complessit\u00e0 sono sparsi sulla superficie. I bracci a spirale sono spesso difficili da tracciare. [...] I bracci sono definiti tanto dalla polvere quanto dalla spirale\". Nel frattempo si scopr\u00ec che NGC 253 era una discreta sorgente di onde radio. \nOsservazione.\nNGC 253 s'individua 7 gradi a sud della brillante stella . Sotto un buon cielo, un binocolo 11x80 \u00e8 gi\u00e0 sufficiente per individuarla e, se la notte \u00e8 limpida e buia, anche con un 10x50 se ne osserva un leggero alone allungato. Un telescopio riflettore da 200mm di apertura rivela bene sia il nucleo, sia i due bracci di spirale, rivolti uno a NE e l'altro a SW, che si originano dalla barra centrale. Due stelle gialle di ottava grandezza appartenenti alla nostra Galassia si osservano sul lato sud dell'oggetto.\nNelle immagini fotografiche a lunga esposizione, il disco galattico esibisce chiari segni di interazione recente, forse i resti di uno o pi\u00f9 satelliti catturati e distrutti. La galassia nana satellite Scl-MM-Dw2 (anche NGC 253-dw2) \u00e8 attualmente in fase di cattura e distruzione mareale.\nCaratteristiche.\nNGC 253 \u00e8 una cosiddetta \"galassia starburst\", ossia dove \u00e8 vigorosa la formazione stellare. Il 22 novembre 1940, Fritz Zwicky scopr\u00ec vicino al suo nucleo una supernova, classificata nella \"International Astronomical Union Circular\" (IAUC) 848 come SN 1940E. \nSino all'anno 2020, entro la regione di influenza di NGC 253, erano note 10 galassie satelliti: NGC 247, NGC 7793, DDO\u00a06, ESO\u00a0349-03, ESO\u00a0540-032, KDG\u00a02, Sc22, LVJ0055-2310, Scl-MM-Dw1, Scl-MM-Dw2. \nNel giugno 2021 \u00e8 stata riportata la scoperta di tre nuove galassie satelliti, nominate Donatiello\u00a0II, Donatiello\u00a0III e Donatiello\u00a0IV, scoperte dall'astrofilo italiano Giuseppe Donatiello. Donatiello\u00a0II \u00e8 il terzo satellite pi\u00f9 vicino a NGC 253. Donatiello\u00a0III, a circa 340.000 parsec da NGC\u00a0253, \u00e8 uno dei membri periferici del gruppo satellite. Donatiello\u00a0IV, insieme alla galassia nana irregolare ESO 540-032, forma un sottogruppo intorno a NGC 247.\nAd agosto 2021, un altro gruppo di astronomi ha annunciato la scoperta di ulteriori tre nuove galassie satelliti, designate come Scl-MM-dw3, Scl-MM-dw4 e Scl-MM-dw5; tuttavia l'oggetto Scl-MM-dw3, come hanno specificato gli autori dello studio, \u00e8 corrispondente alla gi\u00e0 riportata Donatiello\u00a0II. Le ultime satelliti, tutte osservate con il Telescopio Spaziale Hubble, sono classificabili come galassie nane ultradeboli (UFD.)\nLe galassie NGC 59, NGC 625, DDO 226 e UGCA 442 sono invece ritenute poste alla periferia e non legate a NGC 253, pur essendo nello stesso gruppo.\nNella cultura di massa.\nNella serie televisiva The Event nell'episodio \"Inostranka\" gli extraterrestri affermano di venire dalla galassia NGC 253."}
{"id": "1424196", "revid": "884623", "url": "https://it.wikipedia.org/wiki?curid=1424196", "title": "Paul Josef Cordes", "text": "Biografia.\nOrdinato sacerdote il 21 dicembre 1961, il 27 ottobre 1975 \u00e8 stato nominato vescovo titolare di Naisso (l'odierna Ni\u0161) e ausiliare di Paderborn. Ha ricevuto la consacrazione episcopale il 1\u00ba febbraio 1976.\nDal mese di agosto 1990 \u00e8 stato incaricato \"ad personam\" da papa Giovanni Paolo II per l'apostolato nelle Comunit\u00e0 Neocatecumenali.\nDall'11 marzo 1980 al 2 dicembre 1995 \u00e8 stato vice presidente del Pontificio consiglio per i laici. \u00c8 stato poi chiamato a presiedere il Pontificio consiglio \"Cor Unum\". Dimessosi per raggiunti limiti d'et\u00e0, il 7 ottobre 2010 gli succede nel medesimo incarico l'arcivescovo Robert Sarah.\n\u00c8 stato creato cardinale nel concistoro del 24 novembre 2007 da papa Benedetto XVI, ricevendo la diaconia di San Lorenzo in Piscibus.\nIl 5 settembre 2014 ha compiuto 80 anni ed \u00e8 uscito dal novero dei cardinali elettori.\nIl 22 agosto 2015 papa Francesco lo ha nominato suo inviato speciale alla celebrazione conclusiva del Primo Congresso Eucaristico Nazionale della Repubblica Ceca, in programma a Brno il 17 ottobre 2015.\nIl 19 maggio 2018 ha optato per l'ordine dei presbiteri mantenendo la titolarit\u00e0 di San Lorenzo in Piscibus elevata \"pro hac vice\" a titolo.\nGenealogia episcopale.\nLa genealogia episcopale \u00e8:"}
{"id": "1424197", "revid": "466539", "url": "https://it.wikipedia.org/wiki?curid=1424197", "title": "Feldioara", "text": "Feldioara (in ungherese \"F\u00f6ldv\u00e1r\", in tedesco \"Marienburg\") \u00e8 un comune della Romania di 6.858 abitanti, ubicato nel distretto di Bra\u0219ov, nella regione storica della Transilvania. Il comune \u00e8 formato dall'unione di 3 villaggi: Colonia Reconstruc\u021bia, Feldioara, Rotbav. Il nome della localit\u00e0 proviene dal vocabolo ungherese \"F\u00f6ldv\u00e1r\", che significa \"fortezza d'argilla\".\nStoria della fortezza.\nPer molto tempo si \u00e8 ritenuto che la fortezza medievale di Feldioara fosse stata costruita dai Cavalieri Teutonici, tuttavia studi pi\u00f9 recenti hanno scoperto un documento del 1439 che attesta che la fortezza fu costruita dalle popolazioni locali, \"con un grande sforzo economico e fisico\", per proteggere le proprie famiglie ed i propri averi. La fortezza resistette all'invasione turca del 1421, ma venne gravemente danneggiata durante la seconda invasione del 1432 e la ricostruzione venne completata soltanto nel 1457.\nDurante le lotte del 1612 tra le truppe di Bra\u0219ov e il principe ungherese Gabriel B\u00e1thory, quest'ultimo conquist\u00f2 la fortezza ma dovette subirvi un assedio di tre giorni; la battaglia finale ebbe luogo il 16 settembre 1612 e fin\u00ec con la vittoria da parte degli ungheresi. Dopo questi fatti, la fortezza venne usata a lungo quale granaio finch\u00e9, nel 1838, un forte terremoto la distrusse in gran parte. Abbandonata definitivamente, ne rimangono soltanto le rovine."}
{"id": "1424198", "revid": "767487", "url": "https://it.wikipedia.org/wiki?curid=1424198", "title": "Baar\u00eca", "text": "Baar\u00eca \u00e8 un film del 2009 scritto e diretto da Giuseppe Tornatore.\nIl film ha inaugurato la 66\u00aa Mostra internazionale d'arte cinematografica di Venezia il 2 settembre ed \u00e8 stato distribuito nelle sale cinematografiche italiane a partire dal 25 settembre 2009. Il 26 settembre 2009 la pellicola \u00e8 stata proiettata presso il Museo delle tradizioni e arti contadine di Picciano in presenza del regista Giuseppe Tornatore e del maestro Ennio Morricone, autore della colonna sonora. In tale occasione l'amministrazione comunale di Picciano ha conferito la cittadinanza onoraria ai due artisti.\nIl 15 dicembre viene annunciata la sua candidatura al Golden Globe 2010 come miglior film straniero, dove ottiene la \"nomination\", mentre il Golden Globe \u00e8 assegnato a \"Il nastro bianco\" di Michael Haneke. Il film non supera invece le preselezioni per la candidatura agli Oscar per la categoria film straniero. Il film ha ottenuto 14 candidature ai David di Donatello 2010, conquistando il \"David giovani\" e il premio per la colonna sonora, l'ottavo David di Donatello per il miglior musicista vinto da Ennio Morricone. \u00c8 stato premiato ai Nastri d'argento 2010 con il Nastro dell'anno, come film che rappresenta nella sua eccezionalit\u00e0 il \"caso\" artistico e produttivo dell'annata.\nTrama.\nPeppino Torrenuova \u00e8 costretto a lavorare sin da piccolo dapprima come bracciante e successivamente come aiuto di un pastore, e di conseguenza abbandona la scuola. Al termine della guerra, nel corso dell'incursione dei compaesani in una banca, riesce a rubare una piccola fortuna, con la quale acquista dei bovini che risollevano temporaneamente le condizioni della famiglia.\nInizia ad abbracciare idee comuniste e da giovanissimo si iscrive al Partito Comunista Italiano, trasformando ben presto la sua passione politica in un lavoro a tempo pieno. Si innamora della coetanea Mannina, ma i genitori di lei non acconsentono alla loro unione per le precarie condizioni economiche della famiglia di Peppino e la costringono al fidanzamento con un altro uomo. I due non si danno per vinti e continuano in segreto la loro relazione, finch\u00e9 non decidono di dichiarare ufficialmente il loro amore con una \"fuitina\", chiudendosi a chiave nella casa di lei.\nRiferimenti.\nIl film racconta la vita nel comune palermitano di Bagheria (\"Baar\u00eca\" in siciliano) a partire dagli anni trenta fino agli ottanta circa seguendo la storia di una famiglia per tre generazioni. Lo sviluppo cronologico del film consente al regista di disseminare riferimenti a cosa nostra, al fascismo ed alle lotte sociali post-belliche. Tra gli avvenimenti della storia italiana che fanno da contesto alla vicenda dei personaggi:\nProduzione.\nIl film fu annunciato all'edizione 2007 del Taormina Film Festival.\nLe principali ambientazioni furono filmate nel comune di Bagheria, in provincia di Palermo. Altre scene vennero girate in vari set in Tunisia, ricostruendo l'antica Bagheria vicino a un sobborgo di Tunisi.\nIl film, a causa dell'uso stretto del siciliano nella variante bagherese utilizzata nei dialoghi, \u00e8 stato doppiato in italiano (con inflessione siciliana) dagli stessi attori, per evitare l'aggiunta dei sottotitoli al di fuori della Sicilia.\nAccoglienza.\nIncassi.\nLa pellicola fu venduta in 157 paesi. Incass\u00f2 al botteghino in Italia 10.525.000 \u20ac e ca. 16 milioni in tutto il mondo compresa l'Italia, non riuscendo per\u00f2 a coprire i 28 milioni di euro (con contributo pubblico) che cost\u00f2 la sua produzione.\nControversie.\nAnimalisti.\nAlcune critiche hanno coinvolto la proiezione del film a livello nazionale per alcuni fotogrammi mostranti lo stordimento e l'uccisione di un bovino tramite dissanguamento. La scena venne ripresa dal vivo, senza effetti speciali in un macello locale, situazione che in Italia sarebbe stata presumibilmente ascrivibile a maltrattamento animale secondo la legislazione vigente.\nIn particolare sono state accese le critiche mosse dalla Lega anti vivisezione e successivamente dall'ENPA, con quest'ultima che ha presentato una denuncia penale alla Procura della Repubblica di Roma con riferimento alla violazione degli articoli 544 bis e ter (Legge 20 luglio 2004, n. 189) del Codice penale italiano, richiedendo il ritiro immediato della pellicola. Mariano Buratti, avvocato per conto dell'ENPA, ha dichiarato che qualora si fosse ritenuto di girare la scena in Tunisia \"per evitare sanzioni penali in Italia\", previa istanza al Ministro della Giustizia italiano, \"il procedimento penale sarebbe comunque potuto radicarsi in Italia\"; in Tunisia gli usi locali di macellazione, come in tutti gli ambiti islamici e ebraici, prevedono ancora tale pratica, scomparsa invece, salvo deroghe, in Italia. Lo stesso ENPA ha iniziato una campagna di boicottaggio contro la visione del film e contro la nomination ai Premi Oscar 2010.\nIn risposta a queste critiche il regista Giuseppe Tornatore ha replicato che la ripresa della macellazione non si \u00e8 svolta in Tunisia per aggirare le leggi italiane, bens\u00ec perch\u00e9 buona parte del film \u00e8 stata l\u00ec girata. Egli inoltre ha affermato: \"siamo entrati in un vecchio mattatoio, abbiamo ripreso quei pochi secondi, proprio come se fosse un documentario, e le abbiamo inserite nel film\"; la scena, ripresa in un macello del luogo, introducendo delle comparse, sarebbe quindi assimilabile a quella di un documentario, in quanto viene ripresa un'azione che viene ripetuta molte volte al giorno. Lo stesso regista ha dichiarato di essere stato convocato dal giudice per tali accuse e quindi assolto.\nProduzione e incassi.\nSul film vi sono state diverse critiche relative alla produzione, per parte da Medusa. Silvio Berlusconi, proprietario al tempo della realizzazione del film della casa produttrice, dichiar\u00f2 la sera antecedente alla prima proiezione alla Mostra di Venezia che \"Baar\u00eca\" fosse un capolavoro; tale giudizio non fu ben preso da una parte della critica, la quale prese aspre posizioni nei confronti del film, tra le quali l'accusa - definita non vera dal regista - di non parlare in esso \"ovviamente (...) di mafia\". Un'altra critica al film fu rivolta agli incassi, ritenendo che il film fosse andato male: \"circol\u00f2 la leggenda che siccome era costato troppo\", racconta Tornatore, \"non c'erano soldi per finanziare i film di altri registi\", molti dei quali troncarono i rapporti con lui. A fronte di un budget stimato di 28 milioni di dollari, il film ha incassato solo in Italia circa 10 milioni di euro.\nPlagio.\nNell'agosto del 2010, Giovanni Sapia, autore del libro \"Il romanzo del casale\", accusa Tornatore di plagio; il regista ha prontamente negato le accuse minacciando una querela per diffamazione. Il 4 marzo del 2011 Sapia ha inoltrato una denuncia presso il Tribunale di Roma. La prima udienza si \u00e8 svolta il 18 aprile 2011.\nColonna sonora.\nIl 25 settembre 2009 \u00e8 stata pubblicata la colonna sonora del film, intitolata \"Baar\u00eca\", composta da Ennio Morricone e prodotta e distribuita da RTI. Le musiche della colonna sonora di \"Baaria\" sono state eseguite dall'orchestra Roma Sinfonietta (con l'organo della Basilica di Santa Maria degli Angeli e dei Martiri di Roma), composta da: Giorgio Carmini (organo), Gianni Perilli (ciaramella), Vincenzo Castellana (tamburo a cornice, friscalettu), Michele Piccione (zampogna, marranzano), Franco Ferranti (clarinetto) e Bruno Battisti D'Amario (chitarra classica).\nI brani \"Baar\u00eca\" ed \"Oltre\" sono eseguiti dalla Banda musicale dell'Arma dei Carabinieri, diretta da Ennio Morricone. Le voci dei carrettieri sono tratte dal CD \"Canzuna a la carrittera\" (etichetta Fonti Musicali, FMG 230), eseguite da I cantori di Bagheria.\nRiconoscimenti.\nIl film ha ottenuto diverse candidature ma pochi riconoscimenti. Secondo il regista, il mancato riconoscimento agli Oscar fu causato dall'uscita di un articolo in cui il presidente di Medusa, Carlo Rossella, parlando del meccanismo di Hollywood, dipinse i votanti come \"gente anziana, pensionati\"."}
{"id": "1424200", "revid": "22475", "url": "https://it.wikipedia.org/wiki?curid=1424200", "title": "Chiesa di Nostra Signora Assunta (Rossiglione)", "text": "La chiesa di Nostra Signora Assunta \u00e8 un luogo di culto cattolico situato nella borgata di Rossiglione Inferiore, in piazza Gaetano Viotti, nel comune di Rossiglione nella citt\u00e0 metropolitana di Genova. La chiesa \u00e8 sede della zona pastorale Ovadese-Genovese della diocesi di Acqui.\nStoria.\nLa chiesa parrocchiale, originariamente dedicata a santa Maria, fu citata per la prima volta in un antico documento risalente al 27 luglio del 1301. La nuova struttura fu edificata verso la fine del XVI secolo demolendo il preesistente edificio medievale; la nuova chiesa venne menzionata gi\u00e0 nel 1577 in occasione di una visita apostolica.\nLa chiesa fu solennemente consacrata nel 1609 cos\u00ec come attesta un'iscrizione murata all'interno; per l'occasione fu ricavata sotto l'altare maggiore una piccola cripta dedicata a san Carlo Borromeo.\nIl 2 febbraio del 1887 a seguito di scosse telluriche la struttura sub\u00ec danneggiamenti al perimetro murario tanto che nel 1891 si commissionarono nuovi lavori di restauro; Giovanni Campora, noto studioso dell'arte e dell'architettura, ne assunse la direzione.\nFu innalzata la navata destra, il rifacimento completo della facciata e si procedette alla conservazione dei muri danneggiati dal terremoto su progetto degli architetti Marco Aurelio Crotta e Giovanni Battista Minetti; i lavori eseguiti da Giovanni Battista Pastorino si protrassero fino al 1893. Proprio durante gli scavi, necessari per la base della nuova struttura, furono rinvenute nei sotterranei centinaia di tombe nonch\u00e9 un vasto cimitero lungo la navata destra.\nDescrizione.\nDell'antica struttura medievale \u00e8 stato conservato fino ad oggi met\u00e0 di un arco in pietra a sesto acuto, databile dagli storici al XII secolo, appartenente al portale del preesistente edificio. Realizzato con pietra locale, l'arco ogivale - tipologia molto rara sul territorio - potrebbe essere stato realizzato su modello dell'antica badia cistercense di Santa Maria alla croce di Tiglieto. Esternamente presenta un porticato su scalinata con tre portali d'ingresso in corrispondenza delle tre navate interne.\nIl presbiterio comprende due cappelle comunicanti, distinguendosi per questo motivo da altri edifici, sulla cui sommit\u00e0 sovrasta la cupola elevata su un alto tamburo poligonale a lati irregolare. Gli interni sono stati decorati dal pittore Domenico Buscaglia.\nAll'interno sono conservate diverse opere scultoree tra le quali un gruppo ligneo raffigurante l\"'Assunta\" opera realizzata nel 1720 dallo scultore genovese Nicol\u00f2 Tassara da Voltri. \u00c8 inoltre conservata la cassa processionale realizzata dai fratelli Montecucco nel 1866 e ritraente il \"Transito di san Giuseppe\"."}
{"id": "1424206", "revid": "287204", "url": "https://it.wikipedia.org/wiki?curid=1424206", "title": "Cheirogaleus", "text": "Cheirogaleus (E. Geoffroy, 1812) \u00e8 un genere di lemuri di piccola taglia appartenente alla famiglia dei Chirogaleidi.\nDescrizione.\nSono lemuri di piccola taglia, dal corto muso volpino e dai grandi occhi incorniciati da un anello di pelo nero o bianco a seconda della specie: le orecchie sono piccole e ovali, le zampe hanno i polpastrelli arrotondati e la coda \u00e8 lunga almeno quanto il corpo.\nBiologia.\nLa maggior parte delle specie \u00e8 arboricola, solitaria e notturna: si nutrono prevalentemente di frutti, fiori, occasionalmente di invertebrati, uova o piccoli vertebrati.\nDistribuzione.\nIl genere \"Cheirogaleus\" \u00e8 endemico del Madagascar.\nTassonomia.\nComprende le seguenti specie:"}
{"id": "1424207", "revid": "767487", "url": "https://it.wikipedia.org/wiki?curid=1424207", "title": "Fundata", "text": "Fundata (in ungherese \"Fund\u00e1ta\", in tedesco \"Geist\") \u00e8 un comune della Romania di 879 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 3 villaggi: Fundata, Fund\u0103\u021bica, \u0218irnea."}
{"id": "1424210", "revid": "1602064", "url": "https://it.wikipedia.org/wiki?curid=1424210", "title": "H\u0103lchiu", "text": "H\u0103lchiu (in ungherese \"H\u00f6lt\u00f6veny\", in tedesco \"Heldsdorf\") \u00e8 un comune della Romania di abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 2 villaggi: H\u0103lchiu e Satu Nou.\nStoria.\nSecondo la tradizione il villaggio fu fondato nei primi anni del XIII secolo da un cavaliere di nome Fulkun (\"Haldeboatski\" nei documenti sassoni) che con alcuni seguaci vi si stabil\u00ec ottenendo dal re Andrea II d'Ungheria il permesso di costruire una fortezza. Fulkun mor\u00ec durante l'invasione dei Tartari del 1241. Il paese fu colpito duramente dagli attacchi turchi della prima met\u00e0 del XV secolo che lo travolsero nel 1421, nel 1432 e ancora nel 1438. Resistette agli assedi di Mihai Viteazul, principe di Valacchia, che nell'ottobre 1599 tent\u00f2 per ben sei volte di far capitolare la fortezza senza successo. Alla fine Halchiu cedette alle truppe di Valacchia il mese successivo e dopo pochi mesi fu incendiata. Nel XVII secolo fu villaggio libero della contea di Brasov e agli inizi del secolo successivo fu coinvolto nelle rivolta dei villici guidati da Gy\u00f6rgy D\u00f3zsa.\nMonumenti e luoghi d'interesse.\nChiesa fortificata.\nL'antica chiesa evangelica, costruita nel 1280, fu distrutta dal terremoto del 1802. Rimasero in piedi solo il coro gotico e la torre. l tempio fu ricostruito e riconsacrato nel 1807. L'interno conserva un pregevole polittico d'altare (inizi del XVI secolo) dai colori sgargianti e insolitamente grande (alto 8 metri e largo 7,7 metri), e restaurato nel 1977 con il sostegno dell'associazione degli emigranti sassoni. Nei giorni festivi, quando le ante sono aperte, si possono vedere quattro dipinti raffiguranti \"il martirio degli apostoli Andrea e Pietro, l'esecuzione di Giacomo e Sant'Andrea\", che salva un vescovo dalla tentazione del diavolo. Al centro vi \u00e8 una statua di Ges\u00f9, attorniata dalle figure dai \"quattro evangelisti\". Quanto il polittico viene chiuso sono visibili otto rappresentazioni della passione: \"la Preghiera sul Monte degli Ulivi, l'Arresto, l'Udienza, la Flagellazione, l'Incoronazione di Spine, l'Ecce Homo, il trasporto della Croce e la Crocifissione\". Sulla base sono poste cinque statuette raffiguranti \"Abramo, Mos\u00e8, Aronne, e gli apostoli Pietro e Paolo\" che guidano l'ex \"sacerdote della comunit\u00e0\", Johannes Reichart, verso la salvezza del popolo. Notevole anche l'organo del 1785, danneggiato dal terremoto ma poi sistemato. &lt;br&gt;\nLa fortificazione di H\u0103lchiu era l'unica della Transilvania a forma di un quadrato regolare con doppie mura e torri angolari: fu abbattuta nel 1894; sotto il portico della chiesa sono esposte alcune stampe che la rappresentano prima della demolizione. La forma regolare della fortezza permetteva di dividerla in quattro parti e gli abitanti di ogni \"quartiere\" dovevano mantenere in ordine il tratto di muro e la torre di competenza, nonch\u00e9 difenderli durante gli attacchi.\nLa chiesa ortodossa dedicata agli arcangeli Michele e Gabriele risale al 1791.\nSatu Nou.\nIl villaggio sorge ad est del capoluogo sulle rive del torrente Homorod. La tradizione vuole che il borgo sia sorto ad opera dei superstiti del villaggio di Komlos, situato circa tre km a monte del torrente, raso al suolo dalle truppe di Brasov nel 1561, perch\u00e9 alcuni suoi abitanti rapinavano i mercanti di passaggio. Tuttavia la chiesa evengelica del 1336 dimostra che gi\u00e0 esisteva un insediamento abitativo nel XV secolo. La piccola chiesa fu dotata del campanile in muratura (prima era in legno) nel 1785 e fu restaurata verso la met\u00e0 del XIX secolo. Notevole l'altare costituito da un polittico: al centro \u00e8 raffigurata la \"crocefissione\" con ai lati le figure della \"Madonna e San Giovanni Apostolo\". Ai lati sono distribuiti quattro pannelli con le immagini degli \"evangelisti\". Curiosa anche la storia della chiesa ortodossa di San Demetrio costruita in legno nel 1688 a R\u0103\u0219inari, poi acquistata e smontata dagli abitanti di Satu Nou e ricostruita nel villaggio nella sua forma originaria nel 1889 ."}
{"id": "1424213", "revid": "287204", "url": "https://it.wikipedia.org/wiki?curid=1424213", "title": "Halchiu", "text": ""}
{"id": "1424219", "revid": "287204", "url": "https://it.wikipedia.org/wiki?curid=1424219", "title": "NGC 289", "text": "NGC 289 \u00e8 una galassia a spirale barrata nella costellazione dello Scultore.\nSi pu\u00f2 individuare 2 gradi a SW della stella ; occorrono strumenti potenti per la sua osservazione, come un telescopio da 200 o 300mm di apertura, in cui si presenta come una macchia chiara allungata debolmente in senso nord-sud. I suoi bracci sono estremamente esili, e servono telescopi molto potenti per poterli scorgere. La sua distanza dalla Via Lattea \u00e8 stimata sui 104 milioni di anni-luce, dunque ben al di l\u00e0 della gran parte delle galassie visibili in questa costellazione."}
{"id": "1424226", "revid": "1602064", "url": "https://it.wikipedia.org/wiki?curid=1424226", "title": "H\u0103rman", "text": "H\u0103rman (in latino \"Mons Mellis\", in ungherese \"Sz\u00e1szherm\u00e1ny\", in tedesco \"Honigberg\") \u00e8 un comune della Romania di abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 2 villaggi: H\u0103rman, ai piedi del monte Dealui Cetatii () e Podu Oltului, situato a nord-est del capoluogo sulle rive del fiume Olt ed ai piedi del monte Barabas ().\nStoria.\nLa storia di Harman nei primi decenni del XIII secolo \u00e8 legata al controllo sulla regione dell'Ordine dei Cavalieri Teutonici, tuttavia, la primo documento che cita il monastero risale al 21 marzo 1240, 15 anni dopo l'espulsione dei Cavalieri. Segu\u00ec le sorti della regione sotto i sassoni, resistendo a numerose invasioni grazie alla realizzazione della fortezza, ma nel 1595 fu distrutta da un violento incendio.\nMonumenti e luoghi d'interesse.\nChiesa fortificata di H\u0103rman.\n\u00c8 una delle meglio conservate chiese fortificate della Transilvania. Fu iniziata agli inizi del XIII secolo dai Cistercensi passando poi a coloni sassoni che, dopo la cacciata dell'ordine dei Cavalieri Teutonici, completarono la costruzione romanica modificandola in forme gotiche. Nel XV secolo fu aggiunta la prima cerchia muraria che nel corso dei secoli, a seguito di nuove invasioni (prima i mongoli nel 1241 e quindi i turchi dal 1446) divenne una tripla cerchia con alte mura, con sei torri oltre al rivellino d'ingresso e un largo fossato. Il muro pi\u00f9 esterno, che ora non esiste pi\u00f9, delimitava il fossato, mentre quelli interni erano alti anche 12 metri; all'interno del recinto murario, dotato di camminamenti di legno, feritoie e caditoie, furono poi addossate piccole costruzioni che servivano come ricovero della popolazione in caso di pericolo. Locali per lo stoccaggio di alimenti e di armi sono ricavati anche sui fianchi della chiesa sopra le navate laterali e vi si accede con scale removibili di legno. Alla chiesa si entra da una porta a sud ma il portale principale di stile tardo gotico, con l'affresco raffigurante un cigno che nutre i piccoli, si trova ad ovest. Sopra l'ingresso si erge l'imponente campanile costruito nel XV secolo e sopraelevato fino a cinque piani due secoli dopo. Curiosi sono l'orologio con una sola lancetta e le quattro piccole guglie attorno alla centrale, simbolo dello \"ius gladii\", concesso al borgo. L'interno \u00e8 a tre navate con volta del 1595 sulla navata maggiore e ogivali in quelle laterali. Colpiscono subito le caratteristiche e semplici panche riservate ai fedeli ma la chiesa conserva anche preziosi tappeti del XVI-XVII secolo, l'altare maggiore e l'organo, di epoca barocca, doni di Carlo XII, re di Svezia e interessanti pietre tombali scolpite, fra le quali una di una giovane donna morta di peste (1410) e quella di un pastore (1667).\nNel locale della torre posta ad oriente, chiamata ora la cappella, ed utilizzata un tempo per la conservazione del lardo, \u00e8 stato riscoperto, verso il 1920, un importante ciclo di affreschi ricoperti dopo la riforma luterana e quindi conservati fino a noi. L'importante ciclo pittorico costituisce una sintesi fra modelli occidentali e bizantini: il tema dominante dei soggetti \u00e8 quello del \"Giudizio universale\" ma non mancano scene della \"vita della Vergine e degli apostoli\", oltre che ad una \"crocefissione\", nella parte di testa.\nChiesa ortodossa dell'Assunzione.\nIl bell'edificio fu innalzato nel 1778 su una precedente costruzione di legno ricordata sui documenti del tempo. Ha forme romanico-barocche tranne il tetto a spioventi di ispirazione gotica. L'interno \u00e8 barocco con dipinti del 1974 di stile bizantino. L'iconostasi presenta quattro preziose icone dipinte ad olio nel 1788 raffiguranti \"Il Salvatore, La Madonna, L'assunzione ed i Santi Michele e Gabriele\" incorniciati da profili, cornici e dorature rifatti nel 1974. Si conservano inoltre preziosi libri, calici d'argento ed una croce lignea scolpita su entrambi i lati, risalenti al XVIII secolo."}
{"id": "1424230", "revid": "1602064", "url": "https://it.wikipedia.org/wiki?curid=1424230", "title": "H\u00e2rseni", "text": "H\u00e2rseni \u00e8 un comune della Romania di abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 5 villaggi: H\u00e2rseni, M\u0103lini\u0219, Sebe\u0219 che si sviluppano lungo la strada provinciale 104B sul corso del fiume Sebes. Cop\u0103cel sorge a est sul torrente Copaceoasa, mentre M\u0103rgineni si trova ad ovest sulla provinciale 104A.\nStoria.\nM\u0103rgineni \u00e8 ricordato per la prima volta in un atto del voivoda Vlad II Dracul del 18 luglio 1437 con il quale il sovrano lo concede in feudo, i privilegi feudali continueranno anche negli anni del Principato di Transilvania (1570-1711). \nMargeneni \u00e8 la patria di David Urs, noto anche come \"David Urs de Margina o de Marginea\", (nato il 1 aprile 1816 e morto il 10 settembre 1897, a Sibiu) che era un alto ufficiale dell'esercito imperiale austriaco. A lui \u00e8 dedicata una lapide commemorativa posta nel 1920 sotto il portico della chiesa di San Nicola.\nTutti i cinque villaggi del comune attuale e le relative chiese sono ricordati nel censimento del 1733.\nMonumenti e luoghi d'interesse.\nAttualmente sono conservate ad H\u00e2rseni, sede comunale, le chiese di San Giorgio e di San Nicola; a M\u0103rgineni la chiesa di San Nicola (costruita nel 1791, nella foto); a Sebe\u0219 la chiesa di San Nicola, con affreschi di stile bizantino.\nA Cop\u0103cel, infine, si possono ammirare le chiese della SS Trinit\u00e0 e la chiesa \"Buna Vestire\", risalente al 1726, \u00e8 una costruzione esempio dell'architettura \"brancoveana\". Ha una pianta rettangolare, un campanile (aggiunto nel 1797), cornici decorative e affreschi."}
{"id": "1424231", "revid": "287204", "url": "https://it.wikipedia.org/wiki?curid=1424231", "title": "Harseni", "text": ""}
{"id": "1424234", "revid": "1874410", "url": "https://it.wikipedia.org/wiki?curid=1424234", "title": "Agust\u00edn Garc\u00eda-Gasco Vicente", "text": "Biografia.\nOrdinato sacerdote il 26 maggio 1956.\nIl 20 marzo 1985 \u00e8 nominato vescovo ausiliare di Madrid ed eletto vescovo titolare di Nona, ricevendo la consacrazione episcopale l'11 maggio 1985 dal cardinale \u00c1ngel Suqu\u00eda Goicoechea.\nIl 24 luglio 1992 \u00e8 stato nominato arcivescovo di Valencia, ruolo ricoperto fino all'8 gennaio 2009 quando Benedetto XVI ha accolto la sua rinuncia al governo pastorale dell'arcidiocesi per raggiunti limiti d'et\u00e0.\n\u00c8 stato creato cardinale nel concistoro del 24 novembre 2007 da papa Benedetto XVI, ricevendo il titolo di San Marcello.\nIl 12 febbraio 2011, giorno del suo ottantesimo compleanno, diviene cardinale non elettore, perdendo la possibilit\u00e0 di partecipare ad un futuro conclave.\nLa mattina del 1\u00ba maggio 2011 viene trovato riverso dopo un malore nella sua camera d'albergo romana, dove si trovava prima di prender parte alla cappella papale per la beatificazione di papa Giovanni Paolo II. Ricoverato all'Ospedale San Carlo, muore nella stessa mattinata per attacco cardiaco all'et\u00e0 di 80 anni.\nLe esequie si sono tenute il 4 maggio nella cattedrale di Valencia e sono state presiedute dall'arcivescovo Carlos Osoro Sierra concelebrata da sei cardinali, 31 vescovi e arcivescovi e pi\u00f9 di 300 sacerdoti. \u00c8 sepolto nella cappella di San Giuseppe della cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1424240", "revid": "1442080", "url": "https://it.wikipedia.org/wiki?curid=1424240", "title": "Piano delle Fosse del Grano", "text": "Il Piano delle Fosse del grano (o Piano San Rocco) di Cerignola \u00e8 ubicato a sud dell'abitato. Con le sue oltre 600 fosse, rappresenta l'ultimo esempio di una modalit\u00e0 di conservazione del grano tipica della Capitanata. Il primo documento che parla dell'esistenza delle fosse risale al 1225 (\"Codice diplomatico barese. Vol. X. Le Pergamene di Barletta. doc. n. 66\"), ma solo nel 1581 si fa esplicito riferimento al piano antistante la chiesa di San Domenico.\nStruttura della fossa granaria.\nLa fossa (dal latino \"fovea\") presenta una cavit\u00e0 a forma di campana ricavata nel terreno (chiamato carso, da carsico) sotto il livello stradale, al fine di conservare cereali, mandorle, fave e semi di lino. La capacit\u00e0 media si aggira intorno ai 500 quintali (anche se alcune arrivano addirittura a 1.100 quintali).\nLe pareti interne venivano tinteggiate a latte di calce, a cui oggi si preferisce il cemento come rivestimento, questo al fine di evitare il contatto diretto del prodotto con il terreno. Internamente sono rivestite in pietra come il pavimento o in mattoni. L'imbocco sfiora la superficie, ed \u00e8 di forma circolare. Le dimensioni delle fosse seguivano misure standard, di solito avevano un profondit\u00e0 di 5 metri ed un diametro di 4,5 metri, l'imboccatura invece misurava 1,25 metri.\nEsternamente le Fosse presentano un cordolo in pietra locale (in dialetto ) rozzamente lavorata che ne delimita l'apertura e che la protegge dalle infiltrazioni di acqua piovana. Il colletto superiore della Fossa \u00e8 costituito da quattro mattoni angolari (in terracotta o pietra) che delimitano l'imboccatura circolare della stessa (in dialetto ). La Fossa \u00e8 chiusa da assi di legno (in dialetto ), a loro volta ricoperti da un cumulo di terra per far defluire l'acqua piovana.\nL'ultimo elemento tipico della Fossa \u00e8 costituito da un cippo di pietra (in dialetto ) alto in media 90\u00a0cm, su cui venivano scolpite le iniziali del proprietario, e un progressivo numerico della Fossa. La funzione di quest'ultimo elemento, era favorire l'identificazione e la localizzazione della Fossa.\nCarico della fossa.\nIn passato, il contenuto veniva riversato all'interno del silos attraverso una piccola apertura ad imbuto (detta \"angelo\"). Una volta praticato un foro nel cumulo di terra che ricopriva la fossa, questo veniva modellato con malta di terra ed acqua e rinforzato con alcune pietre. Avendo cos\u00ec irrobustito l'apertura, era possibile scaricare il grano preservando l'isolamento con il terreno. Successivamente, questo metodo fu sostituito da un cilindro cementizio industriale, corto e provvisto di coperchio.\nAttualmente si utilizza un ampio telone che ricopre interamente la fossa e che presenta un foro centrale attraverso cui far scivolare il prodotto.\nEstrazione del prodotto.\nL'estrazione del frumento dalle fosse granarie necessitava di una vera e propria organizzazione di esperti operai, i cosiddetti \"sfossatori\". Alla base dell'ingresso della fossa, venivano disposti tre o quattro pali fissati al terreno. Questi fungevano da sostegno alla cui estremit\u00e0 veniva montata un carrucola per le operazioni di carico del grano. Prima di poter scendere nella fossa, l'operaio provvedeva a sbattere un sacco contro le pareti della fossa, in modo da consentire l'ingresso dell'aria nella fossa stessa. Per essere sicuri che l'aria all'interno della fossa fosse sufficiente, veniva accesa una candela, ed in base alla persistenza della fiamma, si determinava la presenza di ossigeno.\nIl grano prelevato veniva misurato riempiendo un recipiente in legno detto \"tomolo\", che deve il nome all'omonima misura agraria di capacit\u00e0 in uso nel sistema metrico borbonico, corrispondente a circa 45 litri. Infine veniva stoccato in sacchi."}
{"id": "1424241", "revid": "287204", "url": "https://it.wikipedia.org/wiki?curid=1424241", "title": "Scyliorhinus", "text": "Il genere Scyliorhinus comprende 15 specie di squali appartenenti alla famiglia Scyliorhinidae."}
{"id": "1424242", "revid": "78273", "url": "https://it.wikipedia.org/wiki?curid=1424242", "title": "Scichimico", "text": ""}
{"id": "1424243", "revid": "78273", "url": "https://it.wikipedia.org/wiki?curid=1424243", "title": "Flavius Belisarius", "text": ""}
{"id": "1424250", "revid": "2179960", "url": "https://it.wikipedia.org/wiki?curid=1424250", "title": "Lanzago", "text": "Lanzago \u00e8 una localit\u00e0 (non \u00e8 considerata frazione) del comune di Silea in provincia di Treviso.\nGeografia fisica.\nLanzago si presenta oggi come una grande appendice residenziale a nord di Silea, sviluppatosi oltre la SR \"Postumia\" e al confine con Treviso e Carbonera. La zona \u00e8 completamente pianeggiante, con altitudini comprese tra gli 11 e i 13 m s.l.m. L'abitato \u00e8 delimitato ad est dal fiume Melma, affluente del Sile.\nStoria.\nReperti risalenti all'epoca romana testimoniano la presenza in quel tempo di un insediamento umano, favorito dalla vicinanza alla via Claudia Augusta.\nIl toponimo, la cui origine non \u00e8 nota, \u00e8 attestato per la prima volta a proposito della \"Regula S. Pauli de Lan\u00e7ago\". \nNel suo territorio era presente un'antica chiesa, la Chiesa di San Paolo Apostolo, edificata nell' VIII secolo, come risulta da un'antica pergamena ritrovata nel XVIII secolo dallo storico Rambaldo degli Azzoni Avogadro. Accanto alla chiesa sorgeva anche un piccolo monastero. Tali edifici appartennero fin dalle origini ai monaci nonantolani cui succedettero dal 1467 i canonici regolari lateranensi.\nNel medioevo il villaggio decadde a causa delle disastrose piene del Melma e, pi\u00f9 tardi, per le devastazioni della guerra della Lega di Cambrai. Lo spopolamento favor\u00ec la crescita della vicina San Floriano (odierna Olmi di San Biagio di Callalta).\nMonumenti e luoghi d'interesse.\nCa' \"del Frate\".\nEra compresa nelle propriet\u00e0 che i certosini del monastero di San Girolamo detennero dal 1378 sino alle soppressioni napoleoniche. I terreni si estendevano nella zona meridionale di Lanzago e finirono per formare una grangia, ovvero un'azienda agricola costituita da granai, cantine, stalle, magazzini e via dicendo.\nQuesto edificio, restaurato di recente, costituiva un alloggio per i frati. \u00c8 formato da due corpi di fabbrica di altezze diverse, caratterizzati entrambi da un portico con archi a sesto ribassato. Si ritiene che la parte sinistra sia un ampliamento di fine Settecento, mentre quella destra risale al XIV secolo.\nVilla Avogadro degli Azzoni.\nVilla Azzoni Avogaro risale ai primi del Cinquecento. Costruita dagli Onigo, fu acquistata, nel 1639 da Fioravante degli Azzoni Avogadro che la ristruttur\u00f2 radicalmente dandole l'attuale aspetto. Nel Settecento fu rimaneggiata dall'architetto Giannantonio Selva."}
{"id": "1424252", "revid": "205022", "url": "https://it.wikipedia.org/wiki?curid=1424252", "title": "Rigeneratore Armstrong", "text": ""}
{"id": "1424258", "revid": "1305772", "url": "https://it.wikipedia.org/wiki?curid=1424258", "title": "Secret Journey", "text": "Secret Journey \u00e8 un singolo del gruppo musicale britannico The Police, tratto dall'album \"Ghost in the Machine\" e destinato esclusivamente al mercato statunitense, alternativo ad \"Invisible Sun\" che fu pubblicato soltanto nel Regno Unito.\nIl singolo.\nLa canzone \u00e8 pervasa da un'influenza mistica, derivante dalla lettura, da parte di Sting, delle opere di G.I. Gurdjieff, in particolare \"Incontri con uomini straordinari\":"}
{"id": "1424259", "revid": "120842552", "url": "https://it.wikipedia.org/wiki?curid=1424259", "title": "Resistenza fisica", "text": "La resistenza fisica, detta brevemente \"resistenza\", \u00e8 la capacit\u00e0 fisica che permette di sostenere un determinato sforzo il pi\u00f9 a lungo possibile contrastando il fenomeno della fatica fisica o muscolare. Il termine si riferisce tanto agli uomini che agli animali.\nLa prestazione di resistenza rappresenta una condizione fondamentale per praticare attivit\u00e0 (sportive e lavorative) che possono richiedere sforzi sia molto intensi che pi\u00f9 leggeri, bens\u00ec prolungati. Essa \u00e8 caratterizzata inoltre dalla massima economia delle funzioni."}
{"id": "1424260", "revid": "132266", "url": "https://it.wikipedia.org/wiki?curid=1424260", "title": "Agostino Garcia Gasco Vicente", "text": ""}
{"id": "1424261", "revid": "174925", "url": "https://it.wikipedia.org/wiki?curid=1424261", "title": "Propolina", "text": ""}
{"id": "1424262", "revid": "287204", "url": "https://it.wikipedia.org/wiki?curid=1424262", "title": "Agustin Garcia-Gasco Vicente", "text": ""}
{"id": "1424263", "revid": "29244", "url": "https://it.wikipedia.org/wiki?curid=1424263", "title": "Scyliorhinus canicula albomaculata", "text": ""}
{"id": "1424264", "revid": "103530955", "url": "https://it.wikipedia.org/wiki?curid=1424264", "title": "Cendon", "text": "Cendon (\"Sendon\" // in veneto) \u00e8 una frazione del comune di Silea in provincia di Treviso.\nStoria.\nMolto dibattuta l'origine del toponimo. Scritto anticamente \"Zendono\" qualcuno l'ha ricollegato a \"dono a Zeno\", in riferimento a una donazione all'abbazia di San Zeno di Verona (che aveva diverse propriet\u00e0 in zona, fra cui il monastero di Casier). Tuttavia, pi\u00f9 in passato che oggi, viene pronunciato popolarmente \"Sendon\", il che ha fatto pensare a un'origine gallica: sarebbe un composto di \"seno\" (\"vecchio\") e \"dunon\" (\"recinto\"), indicando quindi villaggio fortificato. Non sembra tuttavia che la presenza dei Galli, giunti nell'area paleoveneta a partire dal IV secolo a.C., fosse particolarmente forte in questa zona. Se venisse confermata l'ipotesi celtica, possono essere avanzate due spiegazioni: o Cendon rappresentava effettivamente un piccolo insediamento di Galli, oppure la lingua di questi ultimi sarebbe stata acquisita dai Veneti in seguito ai numerosi contatti.\nCitato per la prima volta nel 1178, ebbe una \"regula\".\nMonumenti e luoghi d'interesse.\nLa parrocchiale.\nDi origini molto antiche, l'attuale chiesa parrocchiale ha forme secentesche, ma fu pi\u00f9 volte restaurato (l'ultima consacrazione \u00e8 del 1859). Le campane del campanile provengono dalla chiesa della Piet\u00e0 di Venezia...\nLe ville.\nAnche la campagna di Cendon si caratterizza per la fitta presenza di ville venete.\nVilla Barbaro.\nDetta, in passato, \"Ca' Vecchia\", \u00e8 citata per la prima volta in una mappa della fine del Seicento (ma non vi sono indicati la barchessa laterale e l'oratorio isolato).\nLa costruzione sorge in una zona tutt'oggi notevole dal punto di vista paesaggistico, con il parco affacciato al Sile e di fronte al porto fluviale di Casier.\nIl corpo centrale \u00e8 molto compatto. Ai due piani originali \u00e8 stato aggiunto, al di sopra della cornice di gronda, un volume centrale con timpano su cui \u00e8 posto lo stemma dei Barbaro. Sulla facciata a sudovest spicca il poggiolo in pietra del secondo piano.\nNell'oratorio di San Gerolamo, un tempo, i contadini pregavano per la benedizione delle messi e, durante le siccit\u00e0, per la pioggia.\nLe altre ville.\nVilla Memmo, della fine del Seicento, era in origine un edificio grandioso di cui restano solo l'ala nord e l'oratorio di San Pietro.\nVilla Fanio, settecentesca, conserva il muro di cinta che racchiudeva il brolo, vale a dire l'area del giardino coltivata a frutteto.\nVilla Colotti, di origine settecentesca, fu rimaneggiata profondamente nell'Ottocento.\nDi villa Pisani, della fine del XVII secolo, da ricordare l'oratorio di Sant'Antonio che ospit\u00f2 alcuni malati durante un'epidemia nel 1866. Oggi resta la sola barchessa.\nVilla Maderni, della fine del Seicento, \u00e8 oggi ridotta a condominio.\nVilla Valier, risalente alla seconda met\u00e0 del Cinquecento, si affaccia sul Sile."}
{"id": "1424265", "revid": "132266", "url": "https://it.wikipedia.org/wiki?curid=1424265", "title": "Agust\u00edn Garc\u00eda-Gasco", "text": ""}
{"id": "1424267", "revid": "12030261", "url": "https://it.wikipedia.org/wiki?curid=1424267", "title": "Cognomi", "text": ""}
{"id": "1424268", "revid": "132266", "url": "https://it.wikipedia.org/wiki?curid=1424268", "title": "Agust\u00edn Garc\u00eda Gasco", "text": ""}
{"id": "1424269", "revid": "114278804", "url": "https://it.wikipedia.org/wiki?curid=1424269", "title": "Scyliorhinidae", "text": "Scyliorhinidae \u00e8 una famiglia di squali bentonici, con oltre 150 specie conosciute. Sono generalmente conosciuti come Squali Gatto, ma molte specie vengono comunemente chiamati \"gattuccio\".\nGli Squali Gatto si trovano nei mari temperati e tropicali di tutto il mondo, che vanno dalle acque mesolitorali poco profonde fino ad una profondit\u00e0 di 2.000 metri o pi\u00f9, a seconda delle specie.\nDescrizione.\nGli Squali Gatto si possono distinguere dalla forma allungata dei loro occhi (simile a quella dei gatti) e da due piccole pinne dorsali poste molto indietro sul corpo. La maggior parte delle specie sono abbastanza piccole, non pi\u00f9 di 80\u00a0cm di lunghezza, ma alcune, come il Gattopardo (Scyliorhinus stellaris) possono raggiungere 1,6 m di lunghezza. La maggior parte delle specie hanno modelli sulla loro pelle, che vanno da larghe strisce a semplici macchie. Si nutrono di invertebrati e piccoli pesci. Alcune specie sono ovovivipare, ma la maggior parte depongono uova racchiuse in capsule allungate trasparenti che terminano con filamenti a spirale a ciascuna estremit\u00e0, permettendo loro di aggrapparsi alla vegetazione e di non essere portate via dalla corrente. Queste uova note come \"borsellini delle sirene\" permettono di monitorare lo sviluppo dell'embrione durante la sua incubazione.\nGli Squali Gatto del genere \"Cephaloscyllium\" hanno la curiosa capacit\u00e0 di riempire lo stomaco con acqua o aria, quando minacciati, aumentando la loro circonferenza di 2 o 3 volte."}
{"id": "1424270", "revid": "287204", "url": "https://it.wikipedia.org/wiki?curid=1424270", "title": "Agustin Garcia Gasco", "text": ""}
{"id": "1424273", "revid": "132266", "url": "https://it.wikipedia.org/wiki?curid=1424273", "title": "Agostino Garcia Gasco", "text": ""}
{"id": "1424274", "revid": "104458", "url": "https://it.wikipedia.org/wiki?curid=1424274", "title": "Willi Frommelt", "text": "Sciatore capace di competere in tutte le specialit\u00e0 dello sci alpino, pur non riuscendo a vincere neanche una gara in Coppa del Mondo fu comunque in grado, negli anni settanta, di conquistare medaglie sia alle Olimpiadi, sia ai Mondiali.\n\u00c8 figlio del fondista Christof e fratello dello sciatore alpino Paul, a loro volta sciatori di alto livello.\nBiografia.\nFrommelt debutt\u00f2 in campo internazionale agli XI Giochi olimpici invernali di , classificandosi 30\u00ba nella discesa libera, 22\u00ba nello slalom gigante e non completando lo slalom speciale. L'anno dopo colse a Sankt Moritz il suo primo piazzamento in Coppa del Mondo, chiudendo al 9\u00ba la discesa libera dell'11 febbraio.\nSempre a Sankt Moritz e sempre in discesa libera durante i Mondiali del 1974 vinse la sua prima medaglia iridata, un bronzo. Due anni dopo ai XII Giochi olimpici invernali di si aggiudic\u00f2 nuovamente una medaglia di bronzo, questa volta nello slalom speciale, dietro agli italiani Gros e Th\u00f6ni (medaglia valida anche ai fini iridati); si classific\u00f2 inoltre 21\u00ba nella discesa libera, 17\u00ba nello slalom gigante e 2\u00ba nella combinata, disputata in sede olimpica ma valida solo per i Mondiali 1976.\nIl 9 gennaio 1977 a Garmisch-Partenkirchen ottenne in slalom gigante il suo unico podio in Coppa del Mondo (3\u00ba); l'anno dopo, ai Mondiali disputati nella medesima localit\u00e0 vinse la sua ultima medaglia iridata, il bronzo ancora nello slalom gigante. Il suo ultimo piazzamento in carriera fu il 19\u00ba posto ottenuto il 19 marzo 1979 a Furano, in slalom gigante."}
{"id": "1424275", "revid": "103092773", "url": "https://it.wikipedia.org/wiki?curid=1424275", "title": "Sant'Elena (Silea)", "text": "Sant'Elena \u00e8 una frazione del comune di Silea in provincia di Treviso. Sorge sulla riva sinistra del fiume Sile\nGeografia fisica.\nSi trova nella zona meridionale del territorio comunale, sorgendo presso la riva sinistra del fiume Sile.\nStoria.\nSant'Elena \u00e8 citata per la prima volta nel 1089 come \"Villa de Sancta Elena\". Nel 1283 \u00e8 ricordata per la prima volta la \"Regula de S. Lena de Super Sylerem\". L'appellativo, oggi \"sul Sile\", serv\u00ec per distinguerla dall'omonima parrocchia della vicina Zerman.\nLuoghi di interesse.\nLa chiesa.\nLe prime notizie della chiesa risalgono al 1089. Nel 1478 fu ricostruita ma gli interventi successivi hanno fatto s\u00ec che dell'antico edificio non resti oggi pi\u00f9 nulla, salvo la facciata, costruita con blocchi di pietra. Il campanile \u00e8 del 1547 e la sua cuspide del 1891. L'interno risente pure dei restauri e segue lo stile del Settecento veneto.\nLe ville.\nNumerose, come in tutto il Veneto, le ville signorili. \nVilla Celestia sorge sulle rive del Sile ed era un tempo un monastero femminile (le cui religiose erano dette \"Celestie\"). Al fabbricato Cinquecentesco i Barberini hanno aggiunto la villa vera e propria, avendo acquistato il complesso nel 1830.\nVilla Bembo \u00e8 Secentesca. Anche questa si affaccia sul Sile e le \u00e8 annessa una chiesetta dedicata a Sant'Antonio, costruita pi\u00f9 di recente al posto dell'antico oratorio.\nVilla Da Riva fu innalzata attorno al 1650. Notevole il giardino con il pozzo. Del complesso fanno parte anche una chiesetta e la semplice barchessa.\nVilla Contarini, ancora Secentesca, si trova sulla piazza di Sant'Elena. Rimaneggiata pi\u00f9 volte, risulta oggi divisa in pi\u00f9 unit\u00e0 abitative. Interessanti i davanzali e l'intonaco marmorino. Ospit\u00f2 per un periodo le scuole elementari."}
{"id": "1424276", "revid": "37401", "url": "https://it.wikipedia.org/wiki?curid=1424276", "title": "Pragmatica sanctio", "text": ""}
{"id": "1424283", "revid": "1305772", "url": "https://it.wikipedia.org/wiki?curid=1424283", "title": "Royal Astronomical Society", "text": "La Royal Astronomical Society (RAS) \u00e8 una prestigiosa societ\u00e0 scientifica del Regno Unito con sede a Londra.\nInizi\u00f2 la sua attivit\u00e0 nel 1820 col nome di \"Astronomical Society of London\", per sostenere la ricerca astronomica. Nel 1831 divenne \"Royal Astronomical Society\" ricevendo lo statuto Reale da Guglielmo IV. Nel 1915 apr\u00ec le iscrizioni anche alle donne. \u00c8 l'organizzazione che per il Regno Unito aderisce all'Unione Astronomica Internazionale.\nLa RAS incoraggia e promuove lo studio dell'astronomia, del sistema solare, della geofisica e di altre branche della scienza strettamente collegate. La Royal Astronomical Society produce anche riviste e periodici astronomici. Ha pi\u00f9 di 3000 membri, circa un terzo dei quali vive al di fuori del Regno Unito. Assegna anche con cadenza annuale la prestigiosa Medaglia d'oro della Royal Astronomical Society.\nPubblicazioni.\nUna delle principali attivit\u00e0 della RAS \u00e8 la pubblicazione di riviste peer review. Attualmente pubblica due \nriviste di primaria importanza a livello mondiale: MNRAS nell'astronomia e GeoJI nella geofisica, quest'ultima in collaborazione con la Deutsche Geophysikalische Gesellschaft (Societ\u00e0 Geofisica Tedesca).\nDi seguito la lista delle pubblicazioni della RAS, sia quelle attuali che quelle passate, con le abbreviazioni usate:\nMembri.\nI membri della RAS sono chiamati \"Fellows\", alcuni usano anche la sigla FRAS (Fellow of the Royal Astronomical Society) come suffisso al nome. L'associazione \u00e8 aperta a chiunque abbia superato i 18 anni e sia considerato accettabile all'ingresso.\nDato che la fondazione della societ\u00e0 risale ad un periodo in cui non esistevano molti astronomi professionisti, non \u00e8 richiesta nessuna qualifica formale. Comunque circa tre quarti dei membri sono astronomi e geofisici professionisti.\nRiunioni.\nLa Royal Astronomical Society organizza incontri mensili su temi di astronomia e geofisica, di solito si tengono a Londra il secondo venerd\u00ec di ogni mese nel periodo da settembre a giugno. L'annuncio della riunione appare sul \"The Observatory\".\nPatrocina anche il \"RAS National Astronomy Meeting\", una lunga riunione di astronomi professionisti che si tiene ogni primavera.\nBiblioteca.\nLa RAS possiede una vasta e completa biblioteca di libri e riviste astronomiche e geofisiche. La biblioteca ospita circa 300 periodici di carattere astronomico e geofisico e possiede pi\u00f9 di 10.000 libri. Nel Regno Unito la sua collezione di libri rari astronomici \u00e8 seconda solo all'Osservatorio Reale di Edimburgo.\nLa Biblioteca della RAS \u00e8 una fonte di primaria importanza non solo per i membri dell'associazione ma anche per la pi\u00f9 ampia comunit\u00e0 di astronomi, geofisici e storici.\nGruppi associati.\nLa RAS sostiene, a volte collaborando con altre associazioni, anche alcuni gruppi locali in settori interdisciplinari:\nPresidenti.\nIl primo ad avere la carica di Presidente della Royal Astronomical Society fu William Herschel, sebbene non ne abbia mai presieduto alcuna riunione. Da allora la carica \u00e8 stata ricoperta da molti illustri astronomi. Attualmente la carica ha una durata di due anni. Ecco l'elenco di tutti i presidenti:\nMedaglie.\nIl pi\u00f9 alto riconoscimento della RAS \u00e8 la Medaglia d'Oro della Royal Astronomical Society. Tra i destinatari pi\u00f9 noti ci sono Albert Einstein nel 1926 e Stephen Hawking nel 1985.\nTra gli altri premi si ricorda la Eddington Medal, la Herschel Medal, la Chapman Medal, la Price Medal e la Jackson-Gwilt Medal."}
{"id": "1424285", "revid": "73125", "url": "https://it.wikipedia.org/wiki?curid=1424285", "title": "Jocelyn Bell Burnell", "text": ""}
{"id": "1424289", "revid": "63760", "url": "https://it.wikipedia.org/wiki?curid=1424289", "title": "Qin", "text": ""}
{"id": "1424296", "revid": "73125", "url": "https://it.wikipedia.org/wiki?curid=1424296", "title": "University of Hawaii", "text": ""}
{"id": "1424297", "revid": "298055", "url": "https://it.wikipedia.org/wiki?curid=1424297", "title": "Weevil Navarro", "text": ""}
{"id": "1424300", "revid": "436907", "url": "https://it.wikipedia.org/wiki?curid=1424300", "title": "Quando Teresa verr\u00e0", "text": "Quando Teresa verr\u00e0 \u00e8 l'album di debutto di Marco Ferradini, pubblicato nel 1978.\nIl disco.\nDopo la partecipazione di Ferradini al Festival di Sanremo 1978 con \"Quando Teresa verr\u00e0\", viene pubblicato l'album dallo stesso titolo, che contiene anche il lato B del 45 giri (\"Coppia coppia\", che nel 33 giri viene intitolato solo \"Coppia\").\nAltri due brani vengono pubblicati su 45 giri, \"Adriana/San Martino\"; oltre a quelli citati, sono da ricordare \"Mezzanotte\", un valzer lento, e \"Karkad\u00e8\", brano acustico."}
{"id": "1424301", "revid": "278830", "url": "https://it.wikipedia.org/wiki?curid=1424301", "title": "CrimOr", "text": "CrimOr, acronimo di criminalit\u00e0 organizzata, era una squadra della 1\u00aa Sezione del 1\u00ba Reparto del R.O.S. - Raggruppamento operativo speciale dell'Arma dei Carabinieri come nucleo \"da impiegare in servizio provvisorio di lunga durata\".\nNell'attuale organizzazione del Raggruppamento operativo speciale, la prima sezione del I\u00b0 Reparto (criminalit\u00e0 organizzata), viene ancora comunemente chiamata \"Crimor\" in ricordo dell'unit\u00e0.\nStoria.\nTra il 1991 e il 1992 opera a Milano, e viene trasferita a Palermo nel settembre 1992 su disposizione dell'allora comandante del I reparto del ROS, colonnello Mario Mori.\nLa squadra, al comando del capitano Sergio De Caprio, aveva come compiti operativi il contrasto alla criminalit\u00e0 organizzata mediante l'analisi ed il raccordo informativo, nonch\u00e9 il supporto tecnico-logistico alle attivit\u00e0 investigative ed in particolare la ricerca e la cattura di primari latitanti.\nLa direzione delle indagini presa era da considerarsi derivante dal tipo di indagini svolte dal colonnello Carlo Alberto Dalla Chiesa, durante il suo mandato nella lotta al terrorismo in Italia.\nL'azione pi\u00f9 prestigiosa dell'Unit\u00e0 CRIMOR fu l'arresto, il 15 gennaio 1993, del boss di Cosa nostra Salvatore Tot\u00f2 Riina.\n l'unit\u00e0 fu sciolta il 20 settembre 1997.\nL'accusa lanciata a De Caprio, noto anche come Capitano \"Ultimo\", e al generale Mori di favoreggiamento mafioso, in merito alla mancata perquisizione del covo di Salvatore Riina, nacque da una dichiarazione spontanea dello stesso Salvatore Riina e da dichiarazioni di alcuni giornalisti.\nIl 3 febbraio 2006 la 3\u00aa Sezione del Tribunale di Palermo assolse il Capitano \"Ultimo\" perch\u00e9 \"il fatto non costituisce reato\".\nComponenti.\nL'Unit\u00e0 ebbe dodici effettivi, pi\u00f9 colui che ha disegnato lo stemma ufficiale, il cui nome in codice era \"Artista\".\nInsegna.\nPer quanto riguarda la nascita dell'insegna di reparto, il cobra attorcigliato alla granata, Il capitano Ultimo, nella fase di costituzione del reparto, chiese a un carabiniere ausiliario, laureato in architettura, di creare uno stemma apposito.\nCultura di massa.\nA Ultimo e al Crimor sono state dedicate le seguenti opere:"}
{"id": "1424302", "revid": "287204", "url": "https://it.wikipedia.org/wiki?curid=1424302", "title": "NGC 300", "text": "NGC 300 (nota anche come C 70) \u00e8 una grande galassia a spirale nella costellazione dello Scultore.\n\u00c8 individuabile circa 6 gradi a NW della stella , in un'area priva di stelle visibili ad occhio nudo; si nota subito in un binocolo 11x80 o in un piccolo telescopio rifrattore, come un alone chiaro e circolare. Uno strumento di apertura superiore ai 200mm permette di notare molti particolari, sia del nucleo che dei bracci di spirale, che si presentano granulosi. La sua distanza dalla Via Lattea \u00e8 stimata sui 7 milioni di anni-luce, ed \u00e8 dunque un importante membro del Gruppo dello Scultore, un ammasso di galassie tra i pi\u00f9 prossimi al nostro Gruppo Locale."}
{"id": "1424305", "revid": "767487", "url": "https://it.wikipedia.org/wiki?curid=1424305", "title": "Schiavo senza catene", "text": "Schiavo senza catene \u00e8 un EP del cantautore italiano Marco Ferradini, pubblicato nel 1981 dalla Spaghetti Records."}
{"id": "1424306", "revid": "436907", "url": "https://it.wikipedia.org/wiki?curid=1424306", "title": "Una catastrofe bionda", "text": "Una catastrofe bionda \u00e8 il secondo album in studio del cantante italiano Marco Ferradini, pubblicato nel 1983.\nDescrizione.\nTra i brani comprende quello che d\u00e0 il titolo al disco, presentato al Festival di Sanremo 1983 in versione ridotta perch\u00e9 eccedente il limite massimo consentito dal regolamento, e classificatosi al diciottesimo posto nella manifestazione. Anche il pezzo \"Lupo solitario D. J.\" (originariamente lato B del singolo sanremese) viene successivamente pubblicato come singolo."}
{"id": "1424309", "revid": "767487", "url": "https://it.wikipedia.org/wiki?curid=1424309", "title": "Marco Ferradini (album)", "text": "Marco Ferradini \u00e8 un album di Marco Ferradini pubblicato nel 1986."}
{"id": "1424310", "revid": "287204", "url": "https://it.wikipedia.org/wiki?curid=1424310", "title": "\u00c8 bello avere un amico", "text": "\u00c8 bello avere un amico \u00e8 un album di Marco Ferradini del 1991, pubblicato dalla Dischi Ricordi."}
{"id": "1424315", "revid": "287204", "url": "https://it.wikipedia.org/wiki?curid=1424315", "title": "Aihole", "text": "Aihole \u00e8 una localit\u00e0 archeologica dell'India (Stato del Karnataka, nel Distretto di Bagalkot) che sorge nelle vicinanze della citt\u00e0 di Belgaum.\nParticolarmente interessanti sono i suoi templi: il tempio di Lad Khan (ca. 450), con pianta quadrata e tetto piatto, \u00e8 un tipico esempio dello stile gupta mentre quello di Durg\u0101 (sec. V), con pianta absidale, introduce le caratteristiche dell'architettura dei Calukya (secoli VI-VIII); tutti di epoca calukya sono i templi di Hacchimalagudi (sec. V), di Haccappyagudi (sec. VI), di Kontgudi (secoli VI-VII) e il tempio incompiuto, ma molto interessante, di Meguti (634)."}
{"id": "1424321", "revid": "110157", "url": "https://it.wikipedia.org/wiki?curid=1424321", "title": "Sackbut", "text": "Il sackbut (dall'antico francese \u00absaqueboute\u00bb : \u00abspingi - tira\u00bb) \u00e8 un antico trombone, inventato nel XV secolo, probabilmente in Borgogna.\nLo spessore del canneggio \u00e8 pi\u00f9 sottile del moderno trombone, determinandone un suono pi\u00f9 dolce, mentre la campana \u00e8 molto pi\u00f9 piccola di quella del trombone moderno.\nIl sackbut rispose alla necessit\u00e0 di coprire il registro basso, che le trombe non possono raggiungere. Il meccanismo a coulisse \u00e8 tuttora utilizzato nel trombone moderno."}
{"id": "1424325", "revid": "1728", "url": "https://it.wikipedia.org/wiki?curid=1424325", "title": "D-subminiature", "text": "Il D-subminiature o D-sub \u00e8 un tipo di connettore elettrico comunemente utilizzato soprattutto per i computer. Prende il nome dalla forma a \"D\" dello schermo metallico che circonda i piedini, i quali possono essere ricavati da lamierino sagomato a cilindro, oppure torniti dal pieno (pi\u00f9 costosi); tale forma serve a garantire che il connettore possa essere inserito solo nel verso giusto.\nNe esistono diversi modelli con numero variabile di piedini, disposti su due o tre file. Tra i pi\u00f9 comuni il DE-9 utilizzato per la trasmissione RS-232, il DA-15 utilizzato per la tradizionale \"porta giochi\" per PC, il DE-15 utilizzato per il connettore VGA (diverso dal DA-15 perch\u00e9 \u00e8 pi\u00f9 stretto e ha tre file orizzontali di piedini anzich\u00e9 due) ed il DB-25 per la porta parallela delle stampanti.\nAttualmente questo tipo di connettori \u00e8 in declino a causa delle dimensioni e dei costi relativamente elevati e viene sempre pi\u00f9 rimpiazzato da connettori IEEE 1394, DisplayPort e USB."}
{"id": "1424326", "revid": "124785886", "url": "https://it.wikipedia.org/wiki?curid=1424326", "title": "Trasformata integrale", "text": "In matematica una trasformata integrale \u00e8 un'applicazione, generalmente lineare, di uno spazio di funzioni su un altro spazio di funzioni, realizzata attraverso un integrale, di fatto utilizzata per ridurre equazioni differenziali lineari a equazioni algebriche e per l'analisi dei segnali.\nA prescindere dai formalismi matematici, il motivo per il quale vengono introdotte le trasformate \u00e8 semplice da comprendere: poich\u00e9 alcuni problemi, nella loro formulazione originale, sono estremamente complessi da risolvere nel dominio di origine, pu\u00f2 risultare utile \"rimappare\" le funzioni che reggono tali problemi in un dominio diverso da quello originario. La soluzione delle funzioni \"mappate\" nei nuovi domini pu\u00f2 dunque essere molto pi\u00f9 semplice della soluzione iniziale. Ovviamente, dopo aver trovato la soluzione, occorre ritornare dalle funzioni trasformate a quelle originarie, cio\u00e8 nel dominio di origine, mediante l'operazione inversa della trasformata integrale o \"antitrasformazione\".\nForma generale.\nLa forma generale di una trasformata integrale lineare formula_1 \u00e8:\ndove formula_3 \u00e8 una funzione detta \"nucleo integrale\" o \"kernel\", che caratterizza e definisce il tipo di trasformazione. La maggior parte delle trasformate usate sono integrali impropri, cio\u00e8 uno o entrambi gli estremi di integrazione sono formula_4.\nPer alcuni nuclei esiste una trasformata inversa, a cui \u00e8 associato un \"nucleo inverso\" formula_5:\nI nuclei integrali pi\u00f9 diffusi utilizzano la funzione esponenziale, in particolare quello della trasformata di Fourier e della sua generalizzazione di Laplace, dove la trasformata estende \"al continuo\" il concetto di rappresentare una funzione mediante combinazione lineare di esponenziali (serie di Fourier).\nAlcune tra le principali trasformate integrali.\nNegli estremi di integrazione della trasformata inversa, \"c\" \u00e8 una costante dipendente dalla natura della funzione considerata."}
{"id": "1424331", "revid": "767487", "url": "https://it.wikipedia.org/wiki?curid=1424331", "title": "Rajputana", "text": "Rajputana \u00e8 una regione storica dell'India nord-occidentale, compresa tra il Punjab a Nord e il Gujarat a Sud. \nStoria.\nIl suo nome \u00e8 dovuto alla dinastia dei Rajput che qui ha dominato con fasi alterne dal VII al XVI secolo. \nGeografia.\nCorrisponde alla zona tra i fiumi Indo e Gange, consiste per buona parte in un altopiano steppico attraversato diagonalmente da Nordest a Sudovest dalla catena dei monti Aravalli. \nIl suo territorio coincide quasi interamente con il moderno Stato di Rajasthan."}
{"id": "1424339", "revid": "2091899", "url": "https://it.wikipedia.org/wiki?curid=1424339", "title": "Ice speedway", "text": "L'ice speedway \u00e8 una disciplina del motociclismo, variante sul ghiaccio dello speedway, che si corre in senso antiorario su piste ovali lunghe fra i 260 e i 425 metri. La struttura della corsa e del punteggio \u00e8 la stessa dello speedway su terra.\nLa moto ha una certa somiglianza con quella tradizionale da speedway, ma ha un interasse pi\u00f9 lungo e un telaio pi\u00f9 rigido. La specialit\u00e0 \u00e8 divisa in categorie in base al tipo di pneumatico usato. La categoria con pneumatici \"studded\" coinvolge piloti su moto con chiodi fino a 30\u00a0mm: 90 chiodi nella ruota anteriore e 250-500 nella posteriore. L'uso di questi chiodi richiede l'aggiunta sulle ruote di speciali elementi protettivi (simili a parafanghi) che si estendono quasi fino alla superficie del ghiaccio. Gli pneumatici chiodati producono un'enorme trazione, per cui sono necessari anche cambi a due velocit\u00e0. Come nello speedway, le moto non hanno freni.\nNella categoria \"studded\" non c'\u00e8 controllo della sbandata in curva per il grip prodotto dai chiodi nel ghiaccio. Invece i piloti inclinano le moto nelle curve ad un angolo da far sfiorare ai manubri la superficie della pista. Le velocit\u00e0 si avvicinano ai 130\u00a0km/h sui rettilinei e 100\u00a0km/h in curva. Solitamente le barriere di protezione sono balle di paglia o cumuli di neve e ghiaccio intorno alla pista.\nLo stile di guida per le corse \"studded\" \u00e8 diverso da quello usato nelle altre discipline motoristiche in pista. Questo significa che lo speedway \u00e8 una categoria a parte, i cui piloti difficilmente hanno esperienze in altre specialit\u00e0.\nLa maggior parte delle squadre e dei meeting patrocinati dalla Federazione Motociclistica Internazionale hanno sede in Russia, Svezia e Finlandia, ma ci sono eventi anche in Repubblica Ceca, Germania, Paesi Bassi e occasionalmente in altre nazioni. In Canada il campionato nazionale si svolge sotto l'egida della Canadian Motorcycle Association."}
{"id": "1424343", "revid": "124932404", "url": "https://it.wikipedia.org/wiki?curid=1424343", "title": "Giulia di Corsica", "text": "Agiografia.\nLe poche informazioni su Giulia provengono da una \"Passio\" del VII secolo, scritta secoli dopo la sua morte intrecciando i dati biografici con i \"topoi\" propri dell'agiografia, e dalla tradizione orale corsa. Giulia apparteneva forse a una nobile e aristocratica famiglia romana, la \"gens\" Iulia.\nLa \"Passio\".\nRiferisce la \"Passio\" che Giulia era una ricca e nobile donna della citt\u00e0 di Cartagine, che cadde in rovina e che, schiava, venne acquistata da un mercante siriano di nome Eusebio, che le fece girare il mondo insieme a lui. In uno di questi viaggi, la nave di Eusebio naufrag\u00f2 sulle coste della Corsica, dove regnava un infido despota che si faceva chiamare governatore, e il cui nome era Felice. I naufraghi, disperati, fecero sacrifici agli dei, mentre Giulia si rifiut\u00f2 in quanto era di religione cristiana. Il governatore Felice aveva puntato gli occhi su quella dolce e bella schiava, e chiese al mercante Eusebio di poterla acquistare. Alla risposta negativa del mercante, Felice si adir\u00f2 non poco, e una sera, approfittando di un'ubriachezza del mercante siriano, si fece portare dinnanzi a Giulia, promettendole la libert\u00e0 dalla condizione di schiava se avesse fatto un sacrificio agli dei. Allora la donna avrebbe risposto: \u00abIo sono gi\u00e0 libera servendo Ges\u00f9 Cristo mio Signore, mentre non potrei mai esserlo se servissi i vostri idoli pagani\u00bb. Il governatore, seccato, tent\u00f2 pi\u00f9 volte di convincerla, ma alla fine, ricevendo l'ennesima risposta negativa, ordin\u00f2 che, il giorno seguente, alla schiava venissero strappati i capelli, che venisse flagellata, e da ultimo che fosse crocifissa come il Dio che ella amava. Quella notte, alcuni monaci abitanti dell'isola di Gorgona vennero informati in sogno di quello che sarebbe accaduto a Giulia la mattina successiva e si affrettarono quindi al risveglio con le loro barche a raggiungere il luogo del martirio; giunti a poche centinaia di metri dalla costa della Corsica, avvistarono la croce a cui era inchiodata alle mani e ai piedi la povera donna e videro che, fissata alla croce, vi stava una carta con la storia del martirio e il suo nome, Giulia. Questa carta, a detta dei monaci che recuperarono il corpo dell'infelice, era stata scritta \u00abda mani angeliche\u00bb. Successivamente il cadavere venne trasportato alla Gorgona e l\u00ec unta di oli aromatici, ripulita e deposta in un sarcofago.\nIl racconto tradizionale corso.\nLa versione corsa proviene dalla tradizione orale, riportata da cronisti locali come Vitale, Colonna o Fra Paolo Olivese. Giulia nacque a Nonza, un piccolo paese sulla punta ovest di Capo Corso, nel III secolo. In quegli anni, particolarmente feroci erano state le persecuzioni contro i cristiani, e l'ormai decadente Impero romano, nel tentativo di risollevare dalle ceneri le vecchie divinit\u00e0 pagane, nel 303 organizz\u00f2 grandiose feste nelle quali fu invitata a partecipare tutta la popolazione. In particolare, molte donne furono inviate per onorare il pantheon latino, e fra esse vi era anche Giulia. Quando le venne ordinato d'inchinarsi di fronte alla statua di Giove, ella si rifiut\u00f2 ed and\u00f2 ad inginocchiarsi a pregare davanti alle porte chiuse di una chiesa. Questo fece infuriare i presenti, che le imposero di rinnegare la sua fede cristiana. Al suo netto rifiuto, la condannarono al supplizio della croce. Ma, vedendo la calma e la serenit\u00e0 della santa, le strapparono i seni e li gettarono davanti ad un masso. Dopodich\u00e9 la crocifissero. Ai piedi della pietra lo stesso giorno cominci\u00f2 a sgorgare una sorgente calda, dove venne costruita una cappella che ancora oggi si pu\u00f2 ammirare a Nonza, di cui santa Giulia \u00e8 patrona.\nTraslazione delle reliquie.\nSi ritiene che le reliquie di santa Giulia furono primariamente custodite a Nonza e poi prelevate, in epoca altomedievale, dai monaci benedettini di Gorgona. Nel 762, la moglie di Desiderio, l'ultimo re dei Longobardi, volle che le reliquie della santa fossero portate da Gorgona nella citt\u00e0 di Brixia, oggi Brescia, e nel 763 d.C. papa Paolo I, secondo alcuni, avrebbe dedicato alla martire una chiesa. Attualmente, le reliquie della santa riconosciute dalla Chiesa si trovano in tre citt\u00e0: a Nonza, che possiede due vertebre e una parte del cranio, a Livorno, dove sono conservati un dito e pochi frammenti ossei e a Brescia, che \u00e8 in possesso della gran parte dei resti, oggi custoditi nella chiesa parrocchiale dedicata alla santa nel Villaggio Prealpino, quartiere alla periferia nord della citt\u00e0.\nCulto.\nIl \"Martirologio Romano\" segnala al 22 maggio: \u00abNell'isola di Corsica, commemorazione di santa Giulia, vergine e martire\u00bb, mentre non \u00e8 presente nella \"Legenda Aurea\". Il menologio \"Vite dei santi\" del metropolita Dimitry di Rostov, un testo del \"protoiereus\" Ioann Nikolaevich Bukharev e un volume della scrittrice russa Alexandra Nikolaevna Bakhmeteva, riportano al 16 luglio del calendario giuliano (29 luglio del calendario gregoriano) la commemorazione di santa Giulia."}
{"id": "1424344", "revid": "1745361", "url": "https://it.wikipedia.org/wiki?curid=1424344", "title": "Anceo il piccolo", "text": "Anceo () \u00e8 un personaggio della mitologia greca, detto \"il piccolo\" partecip\u00f2 alla spedizione degli argonauti ed alla caccia al cinghiale calidonio dove trov\u00f2 la morte.\nGenealogia.\nAnceo, cugino del suo omonimo e figlio di Poseidone Anceo, fu soprannominato \"il piccolo\" per essere distinto da lui.\nFiglio del re di Arcadia Licurgo e di Cleophyle od Eurinome o di Antinoe, spos\u00f2 Iotis che lo rese padre di Agapenore, il futuro comandante dell'esercito di Arcadia durante la guerra di Troia.\nMitologia.\nAnceo ascolt\u00f2 l'appello degli araldi di Giasone che era cerca di eroi per il suo viaggio in Colchide e volle parteciparvi ma suo nonno Aleo, che si opponeva al viaggio, nascose le sue armi ed armature, cos\u00ec si vest\u00ec con la pelle di un orso e porto un'ascia a doppio taglio come arma.\nPartecip\u00f2 anche alla caccia al cinghiale calidonio, dove all'inizio contest\u00f2 la presenza di una donna (Atalanta) e poi intervenne gridando senza alcuna paura per affermare che il modo di cacciare degli altri non fosse quello giusto. Pens\u00f2 di far vedere agli altri come si agisce e scagli\u00f2 la sua lancia contro il mostro, ma il cinghiale lo colp\u00ec in pieno sventrandolo. Cos\u00ec Anceo cadde a terra e mor\u00ec dopo pochi attimi."}
{"id": "1424345", "revid": "599013", "url": "https://it.wikipedia.org/wiki?curid=1424345", "title": "Bruno De Santis", "text": "Di ruolo mediano, ha preso parte alle prime stagioni della neonata Fiorentina."}
{"id": "1424349", "revid": "599013", "url": "https://it.wikipedia.org/wiki?curid=1424349", "title": "Riccardo Valentini", "text": "Difensore, gioca attualmente nella CV Skating. \nFino al 2012 tesserato dei Pirati Civitavecchia, dove dal 2010 in poi aveva svolto anche la doppia funzione di allenatore-giocatore, prima in serie A1 e poi anche in serie B.\nNel 2012 lascia i Pirati Civitavecchia a causa di divergenze di vedute con la societ\u00e0 e partecipa alla fondazione di un nuovo club, la CV Skating sempre a Civitavecchia."}
{"id": "1424354", "revid": "37401", "url": "https://it.wikipedia.org/wiki?curid=1424354", "title": "Diastratia", "text": "La diastratia \u00e8 una variabile sociolinguistica che dipende dalla situazione dei parlanti: provenienza socio-culturale, et\u00e0, sesso, livello di istruzione. Un esempio di registro basso in lingua italiana \u00e8 dato dall'uso del pronome \"ci\" invece che \"gli\"/\"le\"/\"loro\" (\"Il bambino piange. Ci devo dare la pappa?\").\nGli altri parametri che determinano la variazione linguistica sono:\nDiastratia e diatopia sono variabili sociolinguistiche introdotte dal linguista norvegese Leiv Flydal nel 1952 e poi assunti, ridefiniti e sistematizzati dal linguista rumeno Eugen Co\u0219eriu, che li integr\u00f2 con la diafasia. Questi concetti sono mutuati sulla base della diacronia saussuriana. Il concetto di diamesia \u00e8 stato invece coniato da Alberto Mioni."}
{"id": "1424356", "revid": "1799663", "url": "https://it.wikipedia.org/wiki?curid=1424356", "title": "Diffusivit\u00e0 atmosferica", "text": "La diffusivit\u00e0 atmosferica \u00e8 la diffusivit\u00e0 massica dell'atmosfera che permette ad esempio di valutare la capacit\u00e0 di dispersione delle sostanze inquinanti accumulate nei bassi strati: \u00e8 influenzata dall'interazione di 3 fattori: l'intensit\u00e0 del vento, la turbolenza atmosferica e l'orografia del territorio preso in esame.\nGrazie alla sua analisi \u00e8 stato possibile spiegare come, in alcune aree prive di impianti industriali, si possano registrare valori di inquinanti nell'aria maggiori rispetto a vicine citt\u00e0 maggiormente industrializzate."}
{"id": "1424366", "revid": "31455", "url": "https://it.wikipedia.org/wiki?curid=1424366", "title": "Sind", "text": ""}
{"id": "1424367", "revid": "93685", "url": "https://it.wikipedia.org/wiki?curid=1424367", "title": "Tasso comune", "text": ""}
{"id": "1424369", "revid": "3082", "url": "https://it.wikipedia.org/wiki?curid=1424369", "title": "Antioco V Eupator", "text": ""}
{"id": "1424380", "revid": "237256", "url": "https://it.wikipedia.org/wiki?curid=1424380", "title": "Zaporizhia", "text": ""}
{"id": "1424381", "revid": "237256", "url": "https://it.wikipedia.org/wiki?curid=1424381", "title": "Zaporoze", "text": ""}
{"id": "1424382", "revid": "237256", "url": "https://it.wikipedia.org/wiki?curid=1424382", "title": "Zaporozhe", "text": ""}
{"id": "1424384", "revid": "237256", "url": "https://it.wikipedia.org/wiki?curid=1424384", "title": "Zaporo\u017ee", "text": ""}
{"id": "1424390", "revid": "31455", "url": "https://it.wikipedia.org/wiki?curid=1424390", "title": "Fatehpur Baori", "text": ""}
{"id": "1424394", "revid": "115435423", "url": "https://it.wikipedia.org/wiki?curid=1424394", "title": "Drosha", "text": "Drosha \u00e8 un enzima della famiglia delle RNAsi di tipo III di classe 2, necessario al processamento dei microRNA (miRNA), o corti RNA, molecole naturalmente prodotte dalle cellule e responsabili della regolazione di un'ampia variet\u00e0 di geni grazie all'interazione con l'RNA-induced silencing complex (RISC) inducente il clivaggio di paia di basi di RNA messaggero (mRNA). Una molecola di microRNA \u00e8 sintetizzata come un lungo trascritto primario di RNA conosciuto come \"pri-miRNA\", che viene in seguito clivato da Drosha per produrre una caratteristica struttura ripetitiva di 70 paia di basi, detta \"pre-miRNA.\" Drosha fa parte di un complesso proteico denominato \"Microprocessor complex\" (complesso di microprocessazione), che contiene proteine di attacco all'RNA a doppio filamento dette Pasha (chiamate anche DGCR8)., essenziali perch\u00e9 Drosha possa attaccarsi ai frammenti di RNA a doppio filamento del pri-miRNA che sono richiesti per la corretta processazione, in quanto queste sono sensori della flessibilit\u00e0 dell'RNA e riescono a riconoscere il giusto punto di attacco del complesso. Il taglio di Drosha avviene ad 11 nucleotidi di distanza dal punto di contatto Drosha-Pasha.\nEntrambi gli enzimi, Drosha e Pasha sono localizzati nel nucleo cellulare, dove avviene il processamento dei pri-miRNA in pre-miRNA. Queste ultime saranno in seguito ulteriormente processate da RNAsi Dicer in miRNA maturi nel citoplasma cellulare. \nDrosha, o Droshah, \u00e8 la parola ebrea e Yiddish per sermone nel Giudaismo."}
{"id": "1424395", "revid": "12031852", "url": "https://it.wikipedia.org/wiki?curid=1424395", "title": "Televisione digitale via cavo", "text": ""}
{"id": "1424400", "revid": "767487", "url": "https://it.wikipedia.org/wiki?curid=1424400", "title": "Tavole separate", "text": "Tavole separate (\"Separate Tables\") \u00e8 un film del 1958 diretto da Delbert Mann. \u00c8 tratto dall'omonimo testo teatrale del 1954 di Terence Rattigan.\nTrama.\nTutto il film si svolge all'interno di un piccolo albergo di Bournemouth, stazione balneare inglese sul canale della Manica, la pensione \"Beauregard\", nei primi anni cinquanta. Sono ospiti fissi l'anziana ed acida signora Maude Reilton-Bell, con la timida e sottomessa, ma talvolta isterica figlia Sibyl; l'altra anziana signora sola, la gentile e comprensiva Lady Gladys Matheson, l'ex preside di scuola media superiore in quiescenza sig. Fowler, la zitella energica e cinica Miss Meacham, gran giocatrice di biliardo ed appassionata di sport equestri, il giovane studente di medicina Charles, che non riesce a preparare il suo esame di anatomia umana (il secondo, ch\u00e8 la prima volta era rimasto bocciato) a causa dell'insistenza dell'assatanata fidanzata pittrice Jean, che lo vorrebbe permanentemente a letto con lei, pur rifiutandogli il matrimonio. A questi si aggiungono il maggiore in quiescenza Pollock e lo scrittore statunitense John Malcolm che, nonostante che da quasi cinque anni sia l'amante segreto della titolare della pensione, Miss Cooper, non riesce a dimenticare il suo turbolento matrimonio finito in divorzio e per questo si rivolge spesso alla bottiglia del whisky.\nLa giovane Sibyl \u00e8 affascinata dal maturo maggiore Pollock, che non perde occasione per citare i suoi successi all'Accademia militare e le sue avventure belliche sul fronte del Nord Africa durante la seconda guerra mondiale, continuamente rimproverata per questa sua attenzione dall'acida e possessiva madre, che domina con la sua personalit\u00e0 anche la benevola signora Matheson.\nIl tran tran quotidiano di questo ambiente un po' vittoriano e provinciale, viene sconvolto da due eventi. Il primo \u00e8 l'arrivo nella pensione di Anne Shankland, gi\u00e0 nota star americana della moda, che ora, pur essendo ancora una gran bella donna, non ha pi\u00f9 l'et\u00e0 per le passerelle dei grandi \"atelier\" e si gode la ricchezza accumulata fino a poco tempo prima. Ella \u00e8 stata in realt\u00e0, per due anni e tre mesi, la moglie di John Malcolm, al quale ha quasi sempre rifiutato il letto per, a detta di lui, non sciupare il proprio perfetto corpo di modella di fama, al punto che il povero John, esasperato, una notte ha sfondato persino la porta della camera da letto di lei, percuotendola e beccandosi cos\u00ec anche un breve periodo di prigione per aggressione e percosse, con conseguente divorzio. La sua venuta alla pensione \"Beauregard\" viene da lei giustificata all'esterrefatto ex-marito, che la incontra in sala da pranzo ov'\u00e8 arrivato a cena conclusa ed ospiti tutti usciti (tranne Anne), come un suo desiderio di aiutarlo nelle sue difficolt\u00e0 economiche e sentimentali. Ma John le rinfaccia la sua frigidit\u00e0 voluta e l'accusa di non averlo mai amato, intimandole di andarsene la mattina successiva.\nL'altro evento giunge attraverso la copia di un giornale locale. Insospettita dal tentativo del maggiore Pollock di appropriarsi della copia di detto giornale e dalla scusa puerile con cui si giustifica, Mrs. Maude Reilton-Bell ne scorre le pagine accuratamente scoprendo l'arcano. In un articolo in cronaca \u00e8 detto che il maggiore era comparso il giorno prima di fronte al giudice con l'accusa di molestie sessuali, avendo egli approcciato, nel buio di una sala cinematografica, alcune signore, alle quali avrebbe dato di gomito con fare ammiccante, ed una (una sola) di queste l'aveva denunciato. Il giudice, in considerazione del fatto che era incensurato ed un ex ufficiale dell'esercito di Sua Maest\u00e0 Britannica, lo aveva lasciato libero, raccomandandolo per un anno di sorveglianza speciale alla polizia locale. Ma l'altra parte sconvolgente dell'articolo riguardava proprio il suo passato militare. Intanto era andato in pensione non come maggiore, ma con il pi\u00f9 modesto grado di tenente, non aveva mai frequentato l'Accademia Militare, essendosi arruolato nell'esercito come soldato semplice, ed inoltre durante la guerra non aveva sparato neanche un colpo contro il nemico, poich\u00e9 aveva trascorso in patria tutti gli anni della guerra, dal 1939 al 1945, prestando servizio nel Corpo logistico militare della Sussistenza.\nMrs. Maude Reilton-Bell decide di convocare un \"consiglio\" dei pensionanti che possa presentarsi alla propriet\u00e0 della pensione per chiedere l'allontanamento del Pollock dall'albergo fin dalla mattina successiva. Buona parte degli ospiti se ne sono per\u00f2 gi\u00e0 andati ed al consiglio partecipano, oltre alla Reilton-Bell, la sconvolta figlia Sybil, Lady Gladys Matheson, Mr. Fowler e, invitata a rimanere ed esprimere il suo parere, ma senza diritto di voto, la nuova venuta Anne Shankland, ai quali si aggiunge poco dopo anche John Malcolm. Tranne quest'ultimo, e la sua ex moglie, tutti, plagiati palesemente dalla moralista Reilton-Bell, votano per l'allontanamento del Pollock (compare anche per un momento la sportiva Miss Meacham, che per\u00f2, prima di andarsene, dichiara che a lei non importa nulla di quello che vorranno decidere e quindi, di fatto, si astiene). Mrs. Maude Reilton-Bell viene incaricata di farsi portavoce dei pensionanti presso Miss Cooper.\nA tarda sera le cose fra Anne e John precipitano: quest'ultimo rientra, parla con l'ex moglie, si fa convincere a seguirla in camera da letto, ma una telefonata del suo editore proprio ad Anne lo fa andare in bestia e scappare: Anne lo insegue nel corridoio e gli si attacca, John la respinge spintonandola e facendola cadere e se ne va. Gran trambusto, accorre Miss Cooper a soccorrere l'ex modella, che per altro non si \u00e8 fatta nulla, ma che cade in una crisi d'isterismo: Miss Cooper passer\u00e0 tutta la notte a consolare la rivale in amore ed a raccoglierne le confidenze. Anche fra Sybil ed il sedicente maggiore intercorre un drammatico colloquio chiarificatore: Pollock giustifica il suo comportamento con la sua innata timidezza, che gli ha sempre impedito di far la corte in modo normale ad una donna e che lo ha spinto a millantare titoli e passato militare inesistenti per potersi sentire qualcuno.\nL'indomani, a colazione, si ritrovano tutti, compreso John, che ha trascorso la notte camminando ed \u00e8 tornato per aver notizie della salute della ex-moglie, al cui tavolo va a sedersi, spinto dalla generosit\u00e0 della stessa Cooper. L'ingresso del Pollock irrigidisce tutti, lui si siede al suo tavolino con gli occhi bassi, fingendo di leggere attentamente il menu. Ma John ed Anne gli augurano il buongiorno, altrettanto fanno Miss Meacham e la Matheson, scatenando le ire della Reilton-Bell, che interrompe la sua colazione per uscire, intimando alla figlia Sybil di fare altrettanto, ma, incredibile a dirsi, Sybil per la prima volta si rifiuta di obbedire alla madre e rivolge con molta gentilezza la parola al Pollock. L'ex preside poi si alza e gli porta il giornale con le notizie sportive. Cos\u00ec, allorch\u00e9 Miss Cooper, che gi\u00e0 aveva annunciato al Pollock di non ritenere assolutamente necessario che lui lasciasse la sua pensione, viene ad annunciare a quest'ultimo l'arrivo del taxi che lo porter\u00e0 alla stazione, Pollock decide di farlo rientrare e di rimanere al \"Beauregard\". Anche Jean accetta di sposare finalmente Rogers, pronosticando per loro due una prole consistente. Della coppia Anne-John non si dice nulla di esplicito, ma il colloquio che intercorre tra i due, fra un omaggio e l'altro dei pensionanti al Pollock, fa ritenere che anch'essi si riconcilieranno. L'unica a rimanere a bocca asciutta \u00e8 la generosa Cooper."}
{"id": "1424401", "revid": "486946", "url": "https://it.wikipedia.org/wiki?curid=1424401", "title": "Hockeysta in-line", "text": ""}
{"id": "1424402", "revid": "1318658", "url": "https://it.wikipedia.org/wiki?curid=1424402", "title": "Simulacro della Madonna dello schiavo", "text": "La Madonna dello schiavo \u00e8 il titolo con il quale si venera il simulacro della Vergine Immacolata, custodito, nell'Oratorio omonimo, sito nel centro storico di Carloforte, nell'isola di San Pietro in Sardegna.\nDescrizione.\nIl simulacro, in legno scuro, che rappresenta l'Immacolata Concezione di Maria, \u00e8 presumibilmente la polena di una nave cristiana. Esso fu rinvenuto dallo schiavo carolino \"Nicola Moretto\" la mattina del 15 novembre 1800 in un giardino di Nabeul in Tunisia, a qualche distanza dal mare.\nStoria.\nGran parte della comunit\u00e0 tabarchina si trasfer\u00ec nel 1738 sull'isola di San Pietro. Qua il 3 settembre del 1798, alle prime luci del mattino, tre navi corsare algerine sbarcarono nel poto, con una feroce incursione la met\u00e0 dalla popolazione, quasi un migliaio di abitanti furono catturati e tenuti schiavi a Tunisi. Durante questo periodo uno dei carlofortini catturati, Nicola Moretto, un giovane che si era fatto volere bene dal suo padrone e poteva quindi godere di una certa libert\u00e0, il 15 novembre del 1800 rinvenne sulla spiaggia di Nabeul, vicino a Tunisi, una statua lignea che si ritenne rappresentante la Madonna, sicuramente la polena di una nave, portata sulla spiaggia dal mare vista la presenza anche di due ganci sul retro dell'effige. Il giovane la nascose nel suo mantello e la port\u00f2 a casa mostrandola ad altri, e chiese al suo padrone se potesse conservare la statua e cos\u00ec avvenne. La situazione cambi\u00f2 subito, vista la devozione islamica alla Vergine Maryam, anche i padroni tunisini iniziarono a cambiare atteggiamento nei confronti dei loro schiavi. L'immagine venne poi consegnata a Don Nicol\u00f2 Segni, sacerdote che avevo seguito gli schiavi in prigionia.\nQuesta immagine port\u00f2 conforto e costitu\u00ec fatto di coesione, dando origine al culto della \"Madonna dello Schiavo\" quale protettrice dei tabarkini. Successivamente gli schiavi furono liberati il 24 giugno del 1803, riscattati dal re Carlo Emanuele IV di Savoia. Al momento della liberazione la piccola statua della Madonna fu portata anch'essa a Carloforte e per accoglierla fu costruita l'omonima chiesa della \"Madonna dello Schiavo\".\nCustodito e venerato dagli schiavi carlofortini, il simulacro al momento della liberazione venne portato a Carloforte, dove si costru\u00ec per custodirlo un piccolo oratorio in segno di perenne riconoscimento per la liberazione ottenuta. Per lungo tempo dopo la liberazione, gli schiavi, celebravano il 2 Settembre con una solenne processione, l\u2019anniversario dell\u2019incursione. Don Gabriele Pagani ne fiss\u00f2 in seguito le celebrazioni il 15 Novembre anniversario del ritrovamento.\nCulto.\nLa festa patronale, preceduta da una solenne novena, ricorre ogni anno il 15 novembre. I festeggiamenti, di stretto carattere religioso, culminano la sera del giorno 15 con una solenne processione. Numerosi i prelati che hanno partecipato ai festeggiamenti: fra gli altri, il cardinale Dionigi Tettamanzi, il cardinale Giovanni Battista Re e il cardinale Leonardo Sandri. Il 15 novembre 2014 ricorre il cinquantesimo anniversario dell'incoronazione del simulacro, avvenuta il 15 novembre 1964. Il cardinale Angelo Comastri presiede le solenni celebrazioni dell'anniversario.\nIn occasione del 250\u00b0 anniversario della fondazione di Carloforte (1988) sono stati portati da Tabarca i resti mortali di uno schiavo (ignoto) a rappresentare i 117 deceduti in schiavit\u00f9, e sono stati tumulati in una nicchia ricavata nella chiesina a destra entrando\nPreghiera.\nAlla Madonna dello Schiavo \u00e8 stata dedicata una preghiera che viene cantata dalla popolazione in onore della sua celebrazione:"}
{"id": "1424407", "revid": "438678", "url": "https://it.wikipedia.org/wiki?curid=1424407", "title": "La signora mia zia", "text": "\"La signora mia zia (Auntie Mame)\" \u00e8 un film del 1958 diretto da Morton DaCosta e tratto dal libro \"Zia Mame\" di Patrick Dennis. Negli Stati Uniti il libro riscosse un enorme successo mentre in Italia fu un flop.\nTrama.\nPatrick, rimasto improvvisamente orfano, viene affidato alle cure di sua zia Mame, quanto mai poco abituata a relazionarsi con l'infanzia. Ma saranno proprio l'amabile eccentricit\u00e0 della zia ed il suo grande cuore a rivelarsi il filo conduttore della pellicola.\nRiconoscimenti.\nNel 2000 l'American Film Institute l'ha inserito al 94\u00ba posto della classifica delle cento migliori commedie americane di tutti i tempi. Nel 2005 ha inserito la battuta \u00ab\"Life is a banquet, and most poor suckers are starving to death!\"\u00bb (\u00ab\"La vita \u00e8 un banchetto ed i poveri scemi muoiono di fame!\"\u00bb) al 93\u00ba posto della classifica delle cento migliori citazioni."}
{"id": "1424411", "revid": "671029", "url": "https://it.wikipedia.org/wiki?curid=1424411", "title": "Gonzalo T\u00e9llez", "text": "Origine.\nNobile castigliano, figlio di Tello Arronchez, che, tra l'870 e l'880, fond\u00f2, assieme al padre Arroncio, il monastero di \"San Vicente de Acosta\".\nBiografia.\nDopo aver ottenuto, nell'897, dal re delle Asturie, Alfonso III Magno le contee di Lantar\u00f3n e Cerezo (che si estendevano dal fiume Nervi\u00f3n alla \"Sierra de la Demanda\", a nord della Rioja), nella zona della \"Valpuesta\" (Merindades), con le fortificazioni di Lantar\u00f3n, Cerezo e Pancorbo, assicurando la difesa della frontiera orientale del regno delle Asturie contro i Mori, soprattutto la famiglia dei Banu Qasi, sempre da Alfonso III, nel 901, Gonzalo ottenne il titolo di conte di Castiglia, in contrapposizione a Nu\u00f1o Mu\u00f1oz, come risulta in un documento del 903.\nGonzalo si spos\u00f2, prima del 902, con Flamula Fernandez, figlia di Fernando Mu\u00f1oz e di Gutina Diaz.\nNel gennaio del 912, il suo nome compare, unitamente a quello della moglie, Fl\u00e1mula, nel documento della fondazione del monastero di \"San Pedro de Arlanza\", Hortig\u00fcela, Burgos. Nello stesso documento \u00e8 citato anche il nuovo conte di Castiglia, Gonzalo Fern\u00e1ndez.\nFu tra i protagonisti, assieme a Gonzalo Fern\u00e1ndez ed a Nu\u00f1o Nu\u00f1ez (che fu il ripopolatore di Roa de Duero, Burgos), dell'espansione, completata nel 912, del regno di Le\u00f3n sino al fiume Duero.Gonzalo T\u00e9llez fu considerato il ripopolatore di Osma, sempre nel 912.\nIl re di Le\u00f3n, Garc\u00eda I, nel 913, raggiunse la frontiera orientale del suo regno (Regno di Le\u00f3n), con le sue truppe e, partendo dai domini di Gonzalo T\u00e9llez, avanz\u00f2 nella Rioja, conquistando N\u00e1jera e Calahorra e ponendo l'assedio ad Arnedo, che resistette. Poi, senza apparente motivo, le truppe leonesi si ritirarono, molto probabilmente per una grave infermit\u00e0 di Garc\u00eda, che mor\u00ec nell'anno successivo (914).\nRisulta che, nel 915, Gonzalo e la moglie fecero un'altra donazione al monastero di San Pedro de Carde\u00f1a\nNon si sa con esattezza quando Gonzalo sia morto: dopo il 915, per la citazione sopra riportata, e prima del 929, data in cui la moglie fece una donazione, sempre al monastero di Cardenas, per l'anima del marito..\nDiscendenza.\nGonzalo dalla moglie Flamula ebbe un figlio:"}
{"id": "1424412", "revid": "125194270", "url": "https://it.wikipedia.org/wiki?curid=1424412", "title": "Rawalpindi", "text": "Rawalpindi (in urdu \u0631\u0627\u0648\u0644\u067e\u0646\u0688\u06cc) \u00e8 una citt\u00e0 del Pakistan di circa 3,3 milioni di abitanti della provincia del Punjab.\nSorge ad un'altezza di 506 m s.l.m. sull'Altopiano di Potwar, al principio della catena himalayana, dista da Islamabad e 250\u00a0km da Lahore.\nStoria.\nLa citt\u00e0 fu anche nota come Fatehpur Baori. Venne distrutta nel XVI secolo dai Moghul e riedificata da Jhanda Khan. Nel 1700 l'avventuriero Sardar Milka Singh ne fece un importante centro commerciale. Teatro della resa dei Sikh, nel 1849, dopo la famosa battaglia del Gujarat, la sua posizione strategica tra la valle dell'Indo e l'Himalaya attir\u00f2 l'attenzione dell'Impero inglese che ne fece un importante centro militare. Nel 1919 la firma del trattato di indipendenza dell'Afghanistan. Il Pakistan indipendente a causa della sua vicinanza con la regione del Kashmir, contesa con l'India, ne fece dapprima la sede del quartier generale dell'esercito e poi, nel 1959, addirittura capitale in sostituzione di Karachi; perse la sua funzione di capitale provvisoria nel 1968, a vantaggio di Islamabad.\nEconomia e societ\u00e0.\nLa citt\u00e0 \u00e8 un importante centro commerciale, specie per prodotti agricoli e zootecnici; notevoli sono anche le lavorazioni industriali del cotone, della seta e le attivit\u00e0 tessili in genere.\nUn gasdotto la collega ai giacimenti di Dhulian, \u00e8 sede di numerosi musei e di uno dei principali politecnici del paese.\nSociet\u00e0.\nIstituzioni, enti e associazioni.\nLa citt\u00e0 \u00e8 sede dell'Universit\u00e0 dell'Agricoltura Arida di Rawalpindi (AAUR, \"Arid Agriculture University Rawalpindi\"), nata come centro studi e ricerche negli anni sessanta, e promossa a sede universitaria nel 1994. Il ruolo di tale Universit\u00e0 \u00e8 stato fondamentale (e lo \u00e8 attualmente) per lo studio di soluzioni infrastrutturali di irrigazione e di drenaggio delle acque nel secco terreno del Pakistan. L'attuale rettore \u00e8 il Professor Dr. Rai Niaz Ahmad."}
{"id": "1424417", "revid": "198277", "url": "https://it.wikipedia.org/wiki?curid=1424417", "title": "Luigi Miconi", "text": "Carriera.\nCalciatore.\nGioc\u00f2 come centravanti per Udinese (a pi\u00f9 riprese fino al 1934), Fiorentina, Salernitana e Rovigo.\nAllenatore.\nAlla fine della carriera da calciatore, allen\u00f2 l'Udinese per diversi anni per poi passare alla Cremonese. Nel primo dopoguerra allen\u00f2 in Serie C il San Don\u00e0, mentre nella stagione seguente pass\u00f2 al in Serie B. \nEsonerato, torn\u00f2 nella stessa stagione al San Don\u00e0. All'epoca oltre alla figura dell'allenatore vi era quella del direttore tecnico, cos\u00ec \u00e8 possibile trovare lo stesso tecnico in pi\u00f9 di una societ\u00e0. Anche nel 1947-1948 Miconi allena il San Don\u00e0, ma ebbe modo di maturare sul finire della stagione stessa un'esperienza in Serie B al Perugia. \nIn seguito allener\u00e0 anche il Catanzaro per poi approdare in Serie A quando affiancher\u00e0 il direttore tecnico Annibale Frossi come allenatore del Torino nel campionato 1953-1954. Torn\u00f2 ad allenatore l'Udinese nella stagione 1958-1959 (venendo sostituito prima della fine del campionato da Severino Feruglio), per poi passare, nella stagione successiva, al ."}
{"id": "1424419", "revid": "767487", "url": "https://it.wikipedia.org/wiki?curid=1424419", "title": "La nave matta di Mister Roberts", "text": "La nave matta di Mister Roberts (\"Mister Roberts\") \u00e8 un film del 1955 diretto da John Ford e Mervyn LeRoy.\nTrama.\nDurante la seconda guerra mondiale un giovane tenente \u00e8 ansioso di guadagnare gloria in battaglia, ma al momento rifornisce di dentifricio una nave da carico. Con l'aiuto del medico di bordo e di un portabandiera finir\u00e0 per andare su una torpediniera.\nRiconoscimenti.\nIl film ha ricevuto tre \"nomination\" ai Premi Oscar 1956, tra cui quella per il miglior film, vincendo il premio per il miglior attore non protagonista per Jack Lemmon.\nSerie televisiva.\nIl film gener\u00f2 una serie televisiva, \"Mr. Roberts\", trasmessa sulla NBC dal 1965 al 1966."}
{"id": "1424420", "revid": "709565", "url": "https://it.wikipedia.org/wiki?curid=1424420", "title": "Apudoma", "text": "L'Apudoma \u00e8 un tumore che origina dalle cellule APUD, derivanti embriologicamente dalla cresta neurale, che costituiscono il cosiddetto \"sistema neuroendocrino diffuso\".\nPatogenesi.\nLe cellule della serie APUD derivano da cellule neuroendocrine, che presentano caratteristiche simili dovute alla comune origine dal neuroectoderma (nella maggioranza dei casi), e raramente dall'endoderma. Possono essere presenti tanto negli organi endocrini, quanto sparsi fra le cellule di altri tessuti. Il citoplasma \u00e8 molto ricco di granuli di secrezione e al microscopio elettronico si presenta molto scuro.\nOrigine del nome.\n\"Apudoma\" deriva dall'acronimo americano A.P.U.D. = Amine, Precursor, Uptake e Decarboxylation (sistema di captazione e decarbossilazione di precursori aminici).\nSistemi interessati.\nL'Apudoma nella persona si pu\u00f2 sviluppare nei polmoni, nella prostata, nella tiroide ed in tutto il sistema gastro-entero-pancreatico.\nBibliografia.\nJoseph C. Segen, Concise Dictionary of Modern Medicine, ISBN 978-88-386-3917-3"}
{"id": "1424421", "revid": "1982", "url": "https://it.wikipedia.org/wiki?curid=1424421", "title": "Fiat Avio", "text": ""}
{"id": "1424422", "revid": "46291", "url": "https://it.wikipedia.org/wiki?curid=1424422", "title": "Leptopus (botanica)", "text": "Leptopus \u00e8 un genere di piante dicotiledoni tradizionalmente collocato nella famiglia delle Euphorbiaceae, ma che la moderna classificazione APG assegna alle Phyllanthaceae.\nTassonomia.\nComprende le seguenti specie:"}
{"id": "1424423", "revid": "767487", "url": "https://it.wikipedia.org/wiki?curid=1424423", "title": "Tre soldi nella fontana", "text": "Tre soldi nella fontana (\"Three Coins in the Fountain\") \u00e8 un film del 1954 diretto da Jean Negulesco.\nTrama.\nTre segretarie americane incontrano l'amore nella Citt\u00e0 Eterna: Anita convola a giuste nozze con il collega Giorgio, Maria conquista il principe Dino, Frances conquista Shadwell il suo datore di lavoro. \nTratto da un romanzo di John H. Secondari, fu uno dei grandi successi degli anni '50.\nIl nome di uno dei personaggi della versione originale in inglese, Prince Dino di Cessi, nella versione in italiano fu opportunamente modificato in Principe Dino Dessi."}
{"id": "1424425", "revid": "486946", "url": "https://it.wikipedia.org/wiki?curid=1424425", "title": "Hockeista in-line", "text": ""}
{"id": "1424427", "revid": "767487", "url": "https://it.wikipedia.org/wiki?curid=1424427", "title": "Moulin Rouge (film 1952)", "text": "Moulin Rouge \u00e8 un film del 1952 diretto da John Huston che narra la vita del pittore francese Henri de Toulouse-Lautrec.\nTrama.\nTratto dall'omonimo romanzo dello scrittore francese Pierre de La Mure, il film narra la vita di Henri Toulouse-Lautrec, pittore francese tra i pi\u00f9 significativi del suo tempo. Lasciati gli agi nobiliari della casa familiare, Toulouse-Lautrec vive e sopravvive nella Parigi bohemienne di fine Ottocento, cercando di alimentare la sua arte e la sua professione di pittore. Salvata una prostituta dalla galera, ne diventa l'amante, ma il suo pessimo carattere gli impedisce di vivere pienamente questa storia d'amore. \nTormentato dalla solitudine, il pittore desidera togliersi la vita, ma viene trattenuto unicamente dalla forza del suo amore per l'Arte. Assiduo frequentatore del noto locale parigino Moulin Rouge, qui realizza numerosi ritratti dei personaggi che incontra, inconsapevole che passeranno alla storia proprio grazie a lui. \nInnamoratosi di nuovo e ricambiato, sempre a causa del suo pessimo carattere, allontana la ragazza. Distrutto, finir\u00e0 per morire a causa dell'abuso di alcol."}
{"id": "1424448", "revid": "84604", "url": "https://it.wikipedia.org/wiki?curid=1424448", "title": "Museo etnografico di Bomba", "text": ""}
{"id": "1424450", "revid": "682087", "url": "https://it.wikipedia.org/wiki?curid=1424450", "title": "Stenosi pilorica", "text": ""}
{"id": "1424452", "revid": "729019", "url": "https://it.wikipedia.org/wiki?curid=1424452", "title": "Aereo anfibio", "text": "Un aereo anfibio \u00e8 un aeroplano strutturato per poter decollare ed atterrare sia su normali piste, come i normali velivoli, sia sull'acqua (a mare e nei laghi) come un idrovolante.\nD'aspetto simile ad un idrovolante, si differisce essenzialmente da questo per la presenza di un carrello d'atterraggio, fisso o retrattile, integrato nella struttura dello scafo centrale.\nEsso \u00e8 molto utilizzato nelle aree dove non sono presenti piste aeree ma, al contrario, vi sono molti laghi. Sono pi\u00f9 pesanti, complessi e costosi rispetto ai normali aerei di piccole dimensioni, ma sono molto pi\u00f9 efficienti degli elicotteri avendo ali grandi e un raggio d'azione molto pi\u00f9 esteso."}
{"id": "1424453", "revid": "1865216", "url": "https://it.wikipedia.org/wiki?curid=1424453", "title": "Biplano", "text": "Il biplano \u00e8 un aeroplano dotato di due ali sovrapposte che, talora di forma e dimensioni diverse, sono fra di loro parallele e vengono montate in posizione sottostante alla fusoliera e al di sopra di essa. Le ali sono collegate da montanti interalari che conferiscono alla struttura del velivolo rigidit\u00e0 e resistenza. In alcuni modelli di biplano le due ali si sovrappongono solo parzialmente per rendere minime le interferenze aerodinamiche fra le due superfici: in questi casi una delle due ali viene montata in posizione avanzata rispetto all'altra. \nI biplani ebbero grande successo fino all'inizio della seconda guerra mondiale, allorch\u00e9 la grande accelerazione tecnologica in ambito militare imposta dal conflitto port\u00f2 allo sviluppo dei pi\u00f9 moderni ed efficienti monoplani che presero il sopravvento nell'industria aeronautica. \nAttualmente i biplani vengono utilizzati quasi esclusivamente in ruoli molto specifici, dove i valori di portanza ottenuti con la soluzione a doppio piano alare sono pi\u00f9 vantaggiosi della perdita di prestazioni generali dei velivoli monoplani, come nell'acrobazia aerea o come aereo agricolo nelle disinfestazioni in ambito agricolo.\nStoria.\nI biplani riscossero molto successo fin dagli albori dell'aviazione, quando le sezioni alari erano molto sottili e di conseguenza la struttura dell'ala aveva bisogno di essere rinforzata da cavi di supporto esterni. La configurazione a due ali permetteva il rinforzo reciproco, aumentando la resistenza dell'intera struttura. Un altro vantaggio era che avendo le ali pi\u00f9 corte erano molto manovrabili. Un grande difetto invece risiede nel fatto che le due ali generano delle reciproche interferenze aerodinamiche, riducendo la portanza prodotta da entrambe: ci\u00f2 significa che a parit\u00e0 di superficie alare producono pi\u00f9 resistenza e meno portanza di un monoplano. \nIl primo vero aereo della storia, il Flyer dei Fratelli Wright, era un biplano. Fino agli anni trenta i biplani venivano preferiti ai monoplani perch\u00e9 erano pi\u00f9 agili e leggeri. Con l'introduzione di nuovi materiali, pi\u00f9 resistenti e leggeri, e di nuove tecnologie, il monoplano prese definitivamente il sopravvento fino ai giorni nostri. \nIn Italia il biplano continu\u00f2 ad essere preferito anche dai piloti militari. Nelle scuole di volo nazionali della Regia Aeronautica erano utilizzati solo aerei biplani, ad esempio il Caproni Ca.100, che presentavano spesso caratteristiche acrobatiche. I piloti arrivati ai reparti conservavano la predisposizione verso un aereo agile e leggero piuttosto che uno certamente pi\u00f9 resistente, ma complessivamente pi\u00f9 pesante quali erano i monoplani del periodo, ad esempio il Breda Ba.27. Questo, unito all'innegabile successo dei biplani utilizzati dall'Aviazione Legionaria a supporto delle forze franchiste durante la guerra civile spagnola, port\u00f2 a gravi errori di valutazione da parte del Ministero dell'Aeronautica fascista che, alla vigilia e durante la seconda guerra mondiale, prefer\u00ec promuovere la produzione di aerei da caccia biplani piuttosto che suggerire di sviluppare i pi\u00f9 moderni e competitivi monoplani. Il Fiat C.R.42 \"Falco\" infatti detiene il primato di essere stato l'ultimo biplano ad essere usato operativamente in guerra, nonch\u00e9, con gli oltre 1\u00a0700 esemplari realizzati, il caccia pi\u00f9 prodotto dall'industria aeronautica italiana. Nonostante la sua inferiorit\u00e0 tecnica iniziale rispetto ai pi\u00f9 moderni caccia alleati Hawker Hurricane e Supermarine Spitfire, aggravata dal notevole sviluppo delle ultime versioni a disposizione dei piloti della RAF, ai comandi dei piloti della Regia, tecnicamente preparati, il \"Falco\" riusc\u00ec a dare buona prova di s\u00e9 riuscendo ad abbattere diversi aerei nemici. \nTra i pi\u00f9 famosi biplani mondiali troviamo il Flyer (primo aereo del mondo) dei fratelli Wright, il Boeing Stearman (a cui \u00e8 associata l'immagine degli acrobati che camminano sulle ali), il de Havilland DH.82 Tiger Moth, l'aerosilurante Fairey Swordfish e il pi\u00f9 recente Antonov An-2. Alcuni moderni biplani, come l'Antonov An-3 (sviluppo dell'An-2), sono equipaggiati con motori a turboelica.\nSesquiplano.\nIl sesquiplano \u00e8 un biplano in cui l'ala inferiore ha un'apertura sensibilmente inferiore rispetto a quella dell'ala superiore: in alcuni casi la lunghezza \u00e8 sufficiente solo per ospitare le strutture che sorreggono l'ala superiore. In Italia questa soluzione tecnica venne adottata da numerosi modelli tra i quali i caccia Fiat C.R.32 e C.R.42, e l'idrovolante da ricognizione marittima IMAM Ro 43.\nUn sesquiplano \u00e8 un biplano in cui la superficie dell'ala superiore sta alla superficie di quella inferiore nel rapporto 3 a 2: dal punto di vista etimologico, il termine \u00e8 composto dal prefisso latino \"sesqui\", contrazione di \"semisque\"; dal punto di vista tecnico non \u00e8 corretto esprimere tale definizione riferendosi esclusivamente all'apertura alare quanto, piuttosto, alla superficie nel suo complesso.\nUn sesquiplano invertito \u00e8 invece un biplano in cui \u00e8 l'ala superiore a presentare una lunghezza inferiore. Questa configurazione era meno diffusa rispetto alla sesquiplana tradizionale. Uno degli esempi pi\u00f9 conosciuti in Italia che adottavano questa configurazione \u00e8 il Caproni Ca.100.\nLa denominazione di sesquiplani si estende anche ai piani di coda biplani che presentino caratteristiche sesquiplane."}
{"id": "1424456", "revid": "767487", "url": "https://it.wikipedia.org/wiki?curid=1424456", "title": "Bonnie Bianco", "text": "Biografia.\nNata in Pennsylvania, ebbe una certa popolarit\u00e0 in Italia nei primi anni ottanta grazie al film \"Cenerentola '80\" e al successo della sua colonna sonora, poi ancora con lo spettacolo di variet\u00e0 \"Al Paradise\", (edizione del 1984 e del 1985, durante la quale cantava la sigla iniziale \"Circo circo\" e di coda \"Sky\") e a \"Sandra e Raimondo Show\" nel 1987. Nel film \"Bonnie e Clyde all'italiana\" con Paolo Villaggio e Ornella Muti, la sua canzone \"Rhapsody\" \u00e8 presente nella colonna sonora. Successivamente ha proseguito con successo la sua carriera quasi esclusivamente in Germania, abbandonando lo pseudonimo \"Bonnie\" e riappropriandosi del suo nome Lory Bianco. Ha in seguito annunciato di non avere pi\u00f9 intenzione di proseguire la carriera nella musica pop ma di voler incidere esclusivamente musica religiosa."}
{"id": "1424457", "revid": "1305772", "url": "https://it.wikipedia.org/wiki?curid=1424457", "title": "Eug\u00e8ne Cosserat", "text": "Cosserat nel 1883 fu ammesso a l'\u00c9cole Normale Sup\u00e9rieure di Parigi, dove ottenne il dottorato nel 1889. Nel 1895 divent\u00f2 professore di calcolo infinitesimale presso la Facolt\u00e0 di Scienze dell'Universit\u00e0 di Toulouse. Nel 1908 fu nominato professore d'astronomia e direttore dell'Osservatorio di Tolosa, dove rimase in tale incarico per il resto della sua vita. Fu eletto a l'Acad\u00e9mie des Sciences nel 1919.\nNella prima parte della sua carriera si \u00e8 interessato di astronomia, facendo importanti osservazioni sulle stelle doppie, osservando pianeti e comete, e ha compiuto ricerche nel campo della geometria.\nNella seconda parte, lo studio sulla deformazione delle superfici lo ha portato ad interessarsi della teoria dell'elasticit\u00e0. In tale campo egli ha collaborato con il fratello Francois, un ingegnere. Un importante contributo fu dato dai due fratelli nel campo della Meccanica dei continui con la teoria dei continui polari.\nEug\u00e8ne Cosserat fu segretario degli Annales de la Facult\u00e9 des Sciences de Toulouse del 1896 al 1930."}
{"id": "1424461", "revid": "12032725", "url": "https://it.wikipedia.org/wiki?curid=1424461", "title": "\u010cornobyl'", "text": ""}
{"id": "1424464", "revid": "12032737", "url": "https://it.wikipedia.org/wiki?curid=1424464", "title": "\u010cornobyl", "text": ""}
{"id": "1424465", "revid": "12032744", "url": "https://it.wikipedia.org/wiki?curid=1424465", "title": "Chornobyl", "text": ""}
{"id": "1424466", "revid": "12032749", "url": "https://it.wikipedia.org/wiki?curid=1424466", "title": "Cornobyl", "text": ""}
{"id": "1424468", "revid": "2070219", "url": "https://it.wikipedia.org/wiki?curid=1424468", "title": "Plafond", "text": "Il plafond, in campo assicurativo, creditizio e finanziario, rappresenta l'importo limite di un fido bancario, di una carta di credito o di una carta di debito. \nIl plafond di una carta di credito \"revolving\" (prepagata), ad esempio, \u00e8 la somma di denaro caricata/depositata sulla stessa mentre in una carta di debito \u00e8 l'importo massimo prelevabile in un tempo preciso (spesso giornalmente o mensilmente). \nI plafond sono dunque gli impieghi finanziari che si hanno a disposizione a una certa data (su uno dei prodotti finanziari di cui sopra, per esempio)."}
{"id": "1424474", "revid": "92723", "url": "https://it.wikipedia.org/wiki?curid=1424474", "title": "Prip'jat", "text": ""}
{"id": "1424479", "revid": "53251", "url": "https://it.wikipedia.org/wiki?curid=1424479", "title": "Ordinamento parziale", "text": ""}
{"id": "1424480", "revid": "182193", "url": "https://it.wikipedia.org/wiki?curid=1424480", "title": "Pernod Ricard", "text": "Pernod Ricard \u00e8 una multinazionale francese specializzata nella fabbricazione e la distribuzione di vini ed alcolici. Ha 350 marchi: i principali sono nello champagne Mumm e Perrier Jouet, nel cognac Martell, nel whisky Jameson, Chivas Regal, Ballantine's, nella vodka Absolut, negli amari Amaro Ramazzotti.\n\u00c8 quotata dal marzo 2017 alla Borsa di Parigi nell'indice CAC 40.\nStoria.\nIl gruppo Pernod Ricard nasce nel dicembre 1975 dalla fusione di due societ\u00e0 francesi, Pernod (creata nel 1805 e con sede a Cr\u00e9teil) e Ricard (fondata nel 1932 e con sede a Marsiglia), due marchi famosi di aperitivi all'anice. Il gruppo ha una forte crescita in cui la tappa pi\u00f9 significativa \u00e8 l'acquisizione nel 2001 della produzione di vino e alcolici del gruppo canadese Seagram, messo in vendita da parte di Vivendi Universal a seguito della fusione tra Vivendi e Seagram nel 2000. Nel 2003 il fatturato tocca i 3,4 miliardi di euro diventando il terzo gruppo al mondo nel settore degli alcolici.\nNel 2005 Pernod Ricard rileva insieme al suo alleato statunitense Fortune Brands il numero due del settore, il concorrente l'acquisizione britannico Allied Domecq, un conglomerato poco dinamico sorto nel 1994 da fusioni multiple, ma che detiene brand importanti come la tequila Sauza, il rum Malibu, Canadian Club, il cognac Martell, Kahlua, e whisky come Ballantine's, Aberlour, Long John e Chivas Regal. Quest'acquisizione fa di Pernod Ricard il secondo gruppo mondiale di vini ed alcolici, (dopo Diageo), con un fatturato di 5,6 miliardi di euro.\nNel marzo 2008 Pernod Ricard acquisisce per 5,626 miliardi di euro il gruppo svedese \"Vin &amp; Sprit\" che possiede tra gli altri marchi la vodka Absolut Vodka. Quell'anno i ricavi di Pernod Ricard ammontano a 6,5 miliardi di euro, con un utile netto di 840 milioni e poco pi\u00f9 di 12.000 dipendenti. E diventa il numero uno nel settore degli alcolici in Europa, Giappone, Messico, Brasile, Cina e Russia.\nNell'aprile 2014 il gruppo francese rileva la societ\u00e0 americana specializzata nel vino Kenwood Vineyards. Quattro mesi pi\u00f9 tardi, nell'agosto 2014 Pernod Ricard avvia una ristrutturazione del gruppo in seguito ai risultati inferiori registrati con la crisi mondiale che inizia nel 2008. Durante questa ristrutturazione, le attivit\u00e0 situate a Cr\u00e9teil vengono trasferite a Marsiglia.\nNel marzo 2016 la societ\u00e0 acquisisce una partecipazione di maggioranza in Monkey 47, il produttore tedesco di gin. In dicembre annuncia invece la vendita dei vini Domecq e dei marchi messicani del brandy Don Pedro, Presidente e Azteca de Oro e dell'unit\u00e0 di produzione vinicola messicana di Ensenada.\nSituazione attuale.\nLo scontro con Elliott.\nNel dicembre 2018 il fondo attivista americano Elliott di Paul Singer annuncia di avere acquisito una partecipazione di oltre il 2,5% del capitale di Pernod Ricard con un investimento di 930 milioni di euro e di voler presentare proposte per migliorare la performance operativa e la governance del gruppo.. All'inizio del 2019 la famiglia Ricard risponde comprando azioni del gruppo per 200 milioni di euro e creando la funzione di \"amministratrice referente\" affidata a Patricia Barbizet, nome noto nel mondo degli affari francese, entrata nel cda del gruppo nel novembre 2018.\nAzionariato.\nAl 04/2020: Pernod Ricard SA (FRA) "}
{"id": "1424483", "revid": "1305772", "url": "https://it.wikipedia.org/wiki?curid=1424483", "title": "Juraj Franko", "text": "Cresciuto nella ex Cecoslovacchia, \u00e8 approdato sportivamente in Italia nel 2005, nel campionato di A2 a Taranto.\nL'anno seguente passa ai Pirati Civitavecchia, con i quali conquista la promozione in serie A1. Nella squadra laziale rimane per altre 4 stagioni, fino al 2011. Con i gialloblu conquista una Coppa Italia. La stagione seguente i Pirati Civitavecchia rinunciano all'A1 e Franko passa al Hockey Club Milano 24 e con il team lombardo vince il campionato italiano da portiere titolare."}
{"id": "1424484", "revid": "648716", "url": "https://it.wikipedia.org/wiki?curid=1424484", "title": "Acido fluoroborico", "text": "L'acido fluoroborico o acido tetrafluoroborico \u00e8 il composto chimico con formula HBF4. I suoi sali sono detti tetrafluoroborati.\n\u00c8 disponibile in commercio in soluzione acquosa o in altri solventi come l'etere dietilico.\n\u00c8 molto simile all'acido nitrico.\nSintesi.\nIn soluzione del 45-50%, \u00e8 possibile sintetizzarlo combinando acido borico e acido fluoridrico diluiti. Verranno formati ioni fluoroborati, che combinandosi con gli ioni idrogeno formati dall'acido fluoridrico si combineranno in acido fluoroborico.\nPer una reazione ottimale, le quantit\u00e0 devono essere molto precise.\nApplicazioni.\nL'acido fluoroborico \u00e8 utilizzato nella catalisi nelle alchilazioni e nella formazione di polimeri. Nelle reazioni di carboidrati, questo acido \u00e8 un ottimo catalizzatore per l'acetilazione e la isopropilidenazione.\n\u00c8 utilizzato in soluzione acquosa come elettrolita delle cella galvanica. \u00c8 in grado di sciogliere l'ossido di piombo(II) dall'anodo trasformandolo in fluoroborato di piombo, che lascia intatto il resto del sistema.\nUna miscela di fluoroborato di stagno ed acido fluoroborico \u00e8 utilizzata nella galvanizzazione con lo stagno.\nViene inoltre utilizzato nella reazione di Schiemann. In essa reagisce con un nitrito producendo in situ acido nitroso che forma con l'anilina un sale di diazonio. Dopodich\u00e9 per riscaldamento dal sale di diazonio si ottiene fluorobenzene.\nSicurezza.\nL'acido fluoroborico e i suoi fumi sono estremamente corrosivi, per questo in laboratorio dovrebbe essere manipolato sotto cappa aspirante."}
{"id": "1424488", "revid": "904368", "url": "https://it.wikipedia.org/wiki?curid=1424488", "title": "Nicolas Viola", "text": "Biografia.\nAnche suo fratello minore Alessio \u00e8 un calciatore, di ruolo attaccante. \u00c9 iscritto all'universit\u00e0, facolt\u00e0 di psicologia, presso l'Universit\u00e0 del Sannio.\nCaratteristiche tecniche.\n\u00c8 un regista difensivo mancino, abile tecnicamente, pu\u00f2 essere impiegato anche come trequartista, mediano e mezzala. Nel 4-4-2 gioca da centrocampista arretrato. Si dimostra inoltre, un ottimo rigorista, ha messo a segno 25 penalty su 26 calciati.\nCarriera.\nClub.\nLe giovanili alla Reggina.\nCresciuto nella , \u00e8 stato capitano della Primavera con cui, nel campionato 2006-2007, ha segnato 10 gol, tra cui uno al Milan nei quarti di finale della \"Final-Eight\" dello stesso campionato. Dopo aver partecipato anche a due edizioni del Torneo di Viareggio, entra a far parte della rosa della prima squadra amaranto nell'estate 2007, prendendo parte al ritiro estivo ed al torneo internazionale di Chicago.\nReggina.\nHa esordito con la maglia della prima squadra in Inter-Reggina (3-0) del 17 gennaio 2008, giocando titolare nell'incontro valido per il ritorno degli ottavi di finale di Coppa Italia.\nNella stagione successiva, dopo altre 2 partite di Coppa Italia giocate a settembre e novembre, debutta in Serie A l'11 gennaio 2009 in Reggina-Lazio (2-3), entrando al 56' al posto di Luca Tognozzi nell'incontro della 18\u00aa giornata di campionato.\nDopo altre 3 presenze in massima serie da subentrato, gioca per la prima volta da titolare nella massima serie il 31 maggio nella partita pareggiata in casa per 1-1 contro il e valida per l'ultima giornata di campionato; viene sostituito al 69' da suo fratello Alessio. Il suo primo gol con la maglia amaranto lo segna il 24 agosto 2009 nel posticipo della prima giornata della Serie B, -Reggina (0-1), decisiva ai fini della vittoria. Chiude la stagione con un'altra rete al nella 41\u00aa giornata di campionato, per un complessivo di 13 presenze; a queste si aggiunge un gettone in Coppa Italia.\nLa stagione 2010-2011 \u00e8 la sua prima da titolare. Sotto la guida di Gianluca Atzori viene schierato con grande continuit\u00e0 e il 9 novembre 2010, in occasione della gara Cittadella-Reggina (1-2), sigla la sua prima doppietta in carriera grazie ai due rigori concessi alla squadra amaranto. Chiude la stagione con 31 presenze in campionato, una nei play-off e un'altra in Coppa Italia. Le reti sono 5, tutte in campionato, che gli fanno determinare il record personale di marcature in una stagione. Il 26 luglio rinnova il suo contratto con il club calabrese fino al 2015, e viene confermato anche da Roberto Breda per la stagione 2011-2012.\nIl 30 gennaio 2012 il Palermo lo acquista con la formula della compartecipazione; la societ\u00e0 siciliana decide comunque di lasciare il calciatore in prestito alla Reggina fino al termine della stagione. La trattativa per il trasferimento in Sicilia \u00e8 nata il 23 dicembre 2011 e il giocatore \u00e8 stato visionato in DVD dal presidente rosanero Maurizio Zamparini, che aveva ufficiosamente annunciato l'ingaggio il 25 gennaio seguito due giorni dopo dal massimo dirigente amaranto, Lillo Foti. Chiude la stagione in amaranto con 22 presenze e 6 gol in campionato pi\u00f9 2 presenze in Coppa Italia.\nPalermo.\nIl 22 giugno 2012 Reggina e Palermo si accordano per il rinnovo della compartecipazione, col giocatore che passa a giocare coi rosanero. Il debutto con la maglia rosanero avviene l'8 settembre 2012 nel Campionato Primavera, giocando titolare la partita contro il valida per la terza giornata conclusasi sullo 0-0. L'esordio in prima squadra arriva invece in -Palermo (3-0) della 13\u00aa giornata disputata il 18 novembre seguente, entrando in campo al 74' al posto di Josip Ili\u010di\u010d.\nLa prima partita da titolare la disputa invece il 27 novembre, in Palermo-Hellas Verona (1-2) del quarto turno di Coppa Italia, sempre sotto la guida tecnica di Gian Piero Gasperini. Il tecnico Alberto Malesani, invece, non lo schiera mai, mentre Giuseppe Sannino, tornato sulla panchina della squadra nel finale di stagione, lo utilizza nella 23\u00aa giornata (cio\u00e8 la nuova \"prima\" partita), nella 37\u00aa giornata in cui viene sancita la retrocessione dei rosanero (precisamente il 12 maggio 2013 dopo la sconfitta esterna per 1-0 contro la Fiorentina) e nell'ultima gara di campionato, che \u00e8 l'unica da titolare nel torneo.\nTernana.\nIl 20 giugno viene rinnovata la compartecipazione fra Palermo e Reggina. Non viene convocato per il ritiro estivo in vista della stagione 2013-2014.\nIl 1\u00ba agosto 2013 la Reggina cede alla la met\u00e0 del cartellino in suo possesso, e il Palermo cede sempre alla Ternana, in prestito, il diritto alle prestazioni sportive: il giocatore quindi diventa in compartecipazione fra Palermo e Ternana. Debutta in maglia rossoverde nella prima partita utile, cio\u00e8 il secondo turno di Coppa Italia persa per 4-2 in casa contro il e disputata l'11 agosto 2013, giocando titolare e colpendo una traversa.\nLa prima rete in campionato la realizza contro il Padova (1-1 il finale), su calcio di punizione. Conclude la stagione con 26 presenze e una rete. Il 20 giugno 2014 Ternana e Palermo rinnovano la compartecipazione del giocatore, che rimane in prestito agli umbri. Realizza la prima rete durante la prima giornata contro il Crotone su un bellissimo calcio di punizione e sempre su calcio di punizione segner\u00e0 alla settima giornata contro l'Avellino e si ripeter\u00e0 su calcio di rigore all'ultima giornata contro il Varese, concludendo una buonissima stagione con 39 presenze e 3 reti realizzate.\nNovara.\nIl 25 giugno 2015, data ultima per la scadenza delle compropriet\u00e0, il Palermo riscatta l'intero cartellino del giocatore. Il 30 luglio dello stesso anno, rescinde il proprio contratto con il rimanendo cos\u00ec svincolato.\nIl 2 agosto viene tesserato dal Novara Calcio. Il 9 agosto 2015 gioca la sua prima partita ufficiale valevole per il secondo turno di Coppa Italia 2015-2016: nella goleada che il Novara infligge a L'Aquila (5-0), entrato nel secondo tempo va subito in gol su punizione.\nBenevento.\nIl 31 gennaio 2017 passa a titolo definitivo al Benevento, con cui conquista la promozione in Serie A attraverso i playoff. Segna la sua prima rete in Serie A il 18 febbraio 2018, nella gara Benevento- terminata 3-2. Il 6 dicembre 2019 realizza la sua prima tripletta in carriera nella partita vinta per 5-0 in casa contro il .\nBologna.\nDopo alcuni mesi da svincolato, il 20 ottobre 2021 firma per il Bologna. Fa il suo debutto con la maglia rossobl\u00f9 il 21 novembre 2021, in occasione della gara persa 0-1 contro il allo Stadio Dall'Ara.\nNazionale.\nIl 15 novembre 2007 \u00e8 stato convocato nella Nazionale Under-19, segnando un gol nella partita di qualificazione all'Europeo di categoria contro la Croazia.\nStatistiche.\nPresenze e reti nei club.\n\"Statistiche aggiornate al 18 gennaio 2022.\""}
{"id": "1424491", "revid": "1305772", "url": "https://it.wikipedia.org/wiki?curid=1424491", "title": "NHL 08", "text": "NHL 08 \u00e8 un videogioco prodotto dalla Electronic Arts, riguardante l'hockey su ghiaccio, parte della serie \"NHL\". NHL 08 \u00e8 disponibile per PlayStation 2, PlayStation 3, Xbox 360 e per Microsoft Windows, la sua data di distribuzione \u00e8 stata l'11 settembre 2007.\nNovit\u00e0 presenti nel gioco e varie.\nNHL 08 include la modalit\u00e0 \"Goalie Mode\" che permetter al giocatore di immedesimarsi in un solo giocatore e di guidarlo mediante una telecamera personale 3D che permette una visuale \"dal vivo\". Sono state leggermente modificati e migliorati i controlli e potenziata la sezione \"online\". Molti i team con cui giocare e una \"chicca\" nel gioco per computer \u00e8 la squadra dei \"RBD Edge\", selezionabile solo inserendo il codice presente sul sito ufficiale dei RBK nell'apposito men\u00f9 \"My NHL08\" del gioco.\nPer la prima volta nel filone \"NHL\" sono opzionabili anche le 29 squadre dell'American Hockey League, i giocatori possono giocare tutte le 29 squadre dell'AHL e importare alcuni giocatori presenti nella stessa nella federazione principale del gioco, l'NHL appunto. Nelle versioni per console \"next-gen\" (PS3 e Xbox 360) mancano la DEL e l'Extraliga, lege minori di hockey. Nelle versioni per Xbox 360 e PS3 sono anche presenti la Elitserien, la lega nazionale svedese e la SM-liiga, la lega nazionale finlandese. Il commento durante la fase di gioco \u00e8 ancora una volta svolta da Gary Thorne e Bill Clement."}
{"id": "1424504", "revid": "767487", "url": "https://it.wikipedia.org/wiki?curid=1424504", "title": "Gli infermieri della mutua", "text": "Gli infermieri della mutua \u00e8 un film del 1969 diretto da Giuseppe Orlandini, ed interpretato da Pino Caruso, Peppino De Filippo, Bice Valori e Lino Banfi.\nTrama.\nPer aumentare la sua clientela il dottor Borselli non disdegna di usare i metodi pi\u00f9 impensati e truffaldini, anche con l'aiuto di Gennarino, portiere, che, grazie alle prescrizioni del dottor Borselli e a spese della sua mutua, \u00e8 riuscito a mettere da parte una quantit\u00e0 tale di medicinali da fare invidia ad una farmacia e con i quali si procura un notevole commercio tra i condomini del suo stabile.\nUn commerciante veneto arriva a Roma e si rompe una gamba cadendo dalla scaletta dell'aereo. Sull'ambulanza viene convinto a farsi ricoverare nella clinica del dottor Borselli piuttosto che all'ospedale. Per un equivoco \u00e8 scambiato per una persona ricca e posto in una camera a pagamento, salvo essere spostato in corsia dopo aver scoperto la verit\u00e0. Nel frattempo il dottor Borselli gestisce pure uno studio medico per mutuati e pazienti paganti con tecniche e stili ben diversi.\nI sospetti della dottoressa Venanzi cominciano a smuovere le acque e lo zio del commerciante (importante funzionario del ministero della sanit\u00e0) che non riesce a rintracciare il nipote, spostato continuamente dalla corsia alle stanze a pagamento a seconda della situazione, apre un'inchiesta.\nIl professor Gariboni, sulla lista paga di Borselli, lo avverte della severa indagine che egli stesso \u00e8 incaricato di condurre: Borselli riuscir\u00e0 invece a minacciarlo di uno scandolo per aver cercato di sedurre la moglie. \nAlla fine anche la severa dottoressa Venanzi si convertir\u00e0 ai metodi truffaldini del dottor Borselli."}
{"id": "1424508", "revid": "287204", "url": "https://it.wikipedia.org/wiki?curid=1424508", "title": "Maigret viaggia", "text": "Maigret viaggia (titolo originale francese \"Maigret voyage\", pubblicato in traduzione italiana anche col titolo Maigret si mette in viaggio) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 10 al 17 agosto 1957 in Svizzera e pubblicato per la prima volta il 2 dicembre dello stesso anno in Francia, presso l'editore Presses de la Cit\u00e9.\n\u00c8 il cinquantunesimo romanzo dedicato al celebre commissario.\nTrama.\nNel suo lussuoso appartamento all'hotel Georges V, uno dei pi\u00f9 eleganti di Parigi, la contessa Palmieri assume un intero tubetto di sonniferi, ma poco dopo si pente del tentato suicidio e fa chiamare un medico. Viene trasportata d'urgenza all'ospedale americano di Neuilly. A Lucas non sembra un fatto di primaria importanza e decide di non segnalarlo al commissario Maigret. L'errore di Lucas \u00e8 madornale e sar\u00e0 destinato a complicare l'inchiesta condotta da Maigret e da tutta la Polizia Giudiziaria. Poche ore dopo infatti, in un'altra stanza dello stesso hotel, viene scoperto il cadavere del famoso colonnello David Ward, uomo d'affari miliardario e amante della contessa Palmieri. Il commissario segue l'evolversi dell'inchiesta spostandosi in aereo da Parigi a Nizza, e poi da Monte Carlo a Losanna, e quindi di nuovo a Parigi, insinuandosi nei luoghi prediletti dal \"jet set\" internazionale: grandi alberghi e locali di lusso. Per tutta la durata dell'inchiesta Maigret soffre di uno strano disagio venendo a contatto con miliardari e personaggi da copertina, in quanto sembrano oltremodo ricordargli le sue origini piccolo borghesi.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1957.\nIn Italia \u00e8 apparso per la prima volta nel 1959, tradotto da Gilberto Rossa e pubblicato da Mondadori nella collana \"Il girasole. Biblioteca economica Mondadori\" (n\u00b0 117). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1992 con la traduzione di Marina Bianchi). Nel 2007 il romanzo \u00e8 stato pubblicato presso Adelphi, con il titolo \"Maigret si mette in viaggio\", tradotto da Leopoldo Carra, nella collana dedicata al commissario (parte de \"gli Adelphi\", al n\u00b0 314).\nFilm e televisione.\nDue sono gli adattamenti del romanzo per la televisione:"}
{"id": "1424509", "revid": "26988599", "url": "https://it.wikipedia.org/wiki?curid=1424509", "title": "Peccato veniale", "text": ""}
{"id": "1424510", "revid": "122844153", "url": "https://it.wikipedia.org/wiki?curid=1424510", "title": "Quattro cavalieri dell'apocalisse mafiosa", "text": "I quattro cavalieri dell'apocalisse mafiosa \u00e8 un soprannome che il giornalista Giuseppe Fava attribu\u00ec al gruppo di imprenditori edili catanesi che, dagli anni settanta e anni ottanta del XX secolo, domin\u00f2 la quasi totalit\u00e0 degli aspetti economici della citt\u00e0 di Catania. Il gruppo era composto da Francesco Finocchiaro, Gaetano Graci, Carmelo Costanzo e Mario Rendo.\nStoria.\nL'interesse di dalla Chiesa per i cavalieri catanesi.\nNel 1982 i cavalieri di Catania avevano suscitato l'attenzione di Carlo Alberto dalla Chiesa, il quale, essendosi insediato come prefetto di Palermo in funzione antimafia, aveva richiesto al prefetto di Catania una scheda completa riguardante i nuclei familiari, gli interessi, le societ\u00e0 ed i possedimenti di Gaetano Graci e Carmelo Costanzo, nella quale venne specificata la natura del tutto necessitata di alcuni loro rapporti mantenuti con esponenti della criminalit\u00e0 catanese, giustificati dalla necessit\u00e0 di \u00abnon compromettere\u00bb il buon andamento dei loro interessi. Per queste ragioni Dalla Chiesa, nella famosa intervista concessa al giornalista Giorgio Bocca sul quotidiano \"la Repubblica,\" il 10 agosto 1982, dichiar\u00f2:\nTali dichiarazioni provocarono in forma ufficiale il risentimento di Costanzo, Rendo, Graci e Finocchiaro, i quali si sentirono chiamati in causa, provocando una polemica sollevata dall'allora presidente della Regione Mario D'Acquisto, che invit\u00f2 pubblicamente Dalla Chiesa a specificare il contenuto delle sue dichiarazioni e ad astenersi da tali giudizi qualora tali circostanze non fossero state provate. Il mese successivo, il 3 settembre 1982, Dalla Chiesa venne ucciso a Palermo insieme alla giovane moglie e all'agente di scorta da un commando mafioso.\nNel 1985, all'interno della sentenza-ordinanza di rinvio a giudizio del Maxiprocesso, i giudici Giovanni Falcone e Paolo Borsellino descrissero i rapporti tra mafia-politica-affari nel capitolo dedicato all'omicidio dalla Chiesa, ponendo particolare attenzione al ruolo dei cavalieri catenesi e ai loro rapporti con pubblici amministratori e con noti mafiosi-imprenditori di tutta la Sicilia (Giuseppe \"Piddu\" Madonia, Salvatore Polara, Filippo Di Stefano, Nicol\u00f2 Maugeri e, soprattutto, Benedetto Santapaola, rinviato a giudizio come uno dei mandanti della strage di via Carini) finalizzati alla spartizione degli appalti pubblici nell'isola, arrivando cos\u00ec alla seguente conclusione: \nL'editoriale di Fava.\n\"I quattro cavalieri dell'apocalisse mafiosa\" venne usato per la prima volta dal giornalista Giuseppe Fava come titolo del primo editoriale-inchiesta della rivista mensile \"I Siciliani\" nel gennaio 1983, che esprime la sua volont\u00e0 di denuncia sociale gi\u00e0 nell'incipit:\nFava passa in rassegna in primo luogo i grossi affari della mafia, in primis il traffico di droga, in grado di condizionare intere economie mondiali e di distruggere direttamente o indirettamente le vite di migliaia di persone, per poi soffermarsi sui tre livelli della mafia: il primo della manovalanza, il secondo decisionale, che decide strategie ed escogita il modo di riciclare il denaro sporco, e infine il terzo, il pi\u00f9 misterioso, quello politico. In questo contesto quasi apocalittico che sta divorando l'Italia\nfanno la loro comparsa i Cavalieri del lavoro di Catania Francesco Finocchiaro, Gaetano Graci, Carmelo Costanzo e Mario Rendo e Fava analizza ed elenca i loro rilevanti interessi e affari in grado di condizionare l'intera economia isolana:\n \nIl 5 gennaio 1984, un anno dopo la pubblicazione dell'articolo, e dopo vari tentativi dei cavalieri di acquistare la rivista, Giuseppe Fava venne ucciso da membri del clan mafioso dei Santapaola. Il giorno del funerale di Fava, l'onorevole democristiano Antonino Drago afferm\u00f2 in un'intervista che era controproducente attaccare i quattro cavalieri, poich\u00e9 essi non ne sarebbero stati indeboliti, ma anzi sarebbero andati ad investire i propri denari in Liguria o in Piemonte.\nProcedimenti giudiziari.\nIl 19 aprile 1985 il sostituto procuratore di Trapani Carlo Palermo (sopravvissuto dieci giorni prima ad un attentato con autobomba) emise mandati di cattura nei confronti di Mario Rendo, Gaetano Graci, Giuseppe Costanzo (figlio del cavaliere Carmelo) ed una trentina di imprenditori con l'accusa di associazione per delinquere finalizzata all'evasione fiscale ma i provvedimenti furono annullati dalla Cassazione, che trasfer\u00ec l'indagine per competenza a Catania; l'inchiesta di Trapani era nata nei primi anni '80 ad Agrigento, dove era stata condotta dal sostituto procuratore Rosario Livatino (assassinato nel 1990), che scopr\u00ec un giro di fatture false o gonfiate per 52 miliardi di lire che i cavalieri catanesi ottenevano in tutta la Sicilia dalle ditte subappaltatrici per opere mai eseguite o appena cominciate. Il processo che ne segu\u00ec, avviato presso la terza sezione penale del Tribunale di Catania, si concluse nel 1988 con l'assoluzione di tutti gli imputati.\nLe successive rivelazioni del pentito Antonino Calderone, secondo il quale \"I cavalieri del lavoro di Catania non sono mai stati vittime della mafia, [...], perch\u00e9 la mafia l'avevano gi\u00e0 dentro\" risultarono comunque vane ed insufficienti ai fini di una condanna: infatti l'inchiesta nata dalle rivelazioni di Calderone venne smembrata tra le varie Procure siciliane competenti per territorio e nel 1991 il giudice istruttore di Catania Luigi Russo archivi\u00f2 le accuse di associazione mafiosa nei confronti dei cavalieri Costanzo e Graci con la motivazione che essi sarebbero stati costretti a subire la \"protezione\" del clan Santapaola per necessit\u00e0, decisione che provoc\u00f2 numerose polemiche.\nNel 1994, in seguito ad un'inchiesta della DIA da cui emersero ulteriori interazioni ed intensi rapporti tra i cavalieri e Cosa Nostra, il giudice Giuseppe Gennaro impugner\u00e0 la sentenza, ma gli imputati saranno prosciolti ancora una volta in via definitiva."}
{"id": "1424515", "revid": "767487", "url": "https://it.wikipedia.org/wiki?curid=1424515", "title": "Orazi e Curiazi 3 - 2", "text": "Orazi e Curiazi 3 - 2 \u00e8 un film del 1977 diretto da Giorgio Mariuzzo.\nTrama.\nUn gruppo di Albalonga desideroso di visitare Roma, per un malinteso \u00e8 scambiato per un esercito nemico. Il Senato romano preoccupato decide di muovere guerra contro di loro. Ma gli dei Apollo e Marte non vogliono la guerra e obbligano i capi dei rispettivi schieramenti ad un compromesso. Viene organizzata una lotta fra tre romani e tre longobardi. All'inizio del combattimento, dei sei combattenti, quattro si ritireranno immediatamente dalla tenzone e alla fine il romano Orazio comprer\u00e0 la vittoria di Curiazio cedendogli in cambio la moglie Pompilia."}
{"id": "1424516", "revid": "194688", "url": "https://it.wikipedia.org/wiki?curid=1424516", "title": "Albacom", "text": ""}
{"id": "1424518", "revid": "1711941", "url": "https://it.wikipedia.org/wiki?curid=1424518", "title": "Morwen", "text": ""}
{"id": "1424520", "revid": "123959523", "url": "https://it.wikipedia.org/wiki?curid=1424520", "title": "Presidente del Consiglio europeo", "text": "Il presidente del Consiglio europeo \u00e8 colui che presiede e coordina i lavori del Consiglio europeo ed \u00e8, insieme al Presidente della Commissione, il principale rappresentante dell'Unione europea nelle sue relazioni esterne. L'attuale presidente \u00e8 il belga Charles Michel, in carica dal 1\u00ba dicembre 2019.\nStoria.\nLa carica fino al 2009.\nDalla creazione del Consiglio europeo fino all'entrata in vigore del Trattato di Lisbona alla fine del 2009, quella del presidente del Consiglio europeo era una carica informale e temporanea, svolta dal capo di stato o di governo dello stato membro che deteneva la presidenza semestrale del Consiglio dei ministri.\nIl presidente era sostanzialmente un \"primus inter pares\". Anche se le sue funzioni e poteri non erano specificati in dettaglio, il presidente si occupava di preparare i vertici del Consiglio europeo, proporre l'ordine del giorno e presiedere le riunioni. Il presidente rappresentava inoltre il Consiglio all'esterno e riferiva periodicamente al Parlamento europeo sulle attivit\u00e0 del Consiglio.\nLa carica dal 2009.\nIl Trattato di Lisbona ha modificato il Trattato di Maastricht, rendendo la carica del presidente del Consiglio europeo una carica stabile, che viene assegnata dal Consiglio europeo stesso a maggioranza qualificata. Il mandato dura due anni e mezzo ed \u00e8 rinnovabile una volta sola. Le ipotesi di un'elezione diretta del presidente vennero scartate.\nLa definizione del ruolo e delle funzioni del presidente fornita dal Trattato \u00e8 tuttavia piuttosto vaga e molto \u00e8 lasciato all'interpretazione del ruolo che ne d\u00e0 la persona incaricata di ricoprirlo e, in particolare, all'interpretazione che ne d\u00e0 il primo presidente stabile. Per questa ragione, nel 2009 il dibattito sulla nomina del primo presidente fu piuttosto acceso. Al di l\u00e0 dei nomi specifici che furono ipotizzati, il dibattito riguard\u00f2 il profilo che avrebbe dovuto avere il presidente: da un lato, alcuni propendevano per un presidente molto attivo, carismatico e influente (come ad esempio Tony Blair o Felipe Gonz\u00e1lez), dall'altro lato, altri preferivano un presidente di pi\u00f9 basso profilo, che si occupasse soprattutto di coordinare il lavoro del Consiglio e di condurre mediazioni quando necessario.\nAlla fine la scelta cadde su questo secondo tipo di profilo, anche per i veti emersi contro la candidatura di Blair per il suo sostegno alla guerra in Iraq. I nomi che vennero fatti furono allora quelli di Herman Van Rompuy, Wolfgang Sch\u00fcssel e Jean-Claude Juncker, tutti capi di governo o ex capi di governo di piccoli stati membri. La scelta cadde infine su Van Rompuy, che fu nominato il 19 novembre 2009 ed entr\u00f2 in carica il 1\u00ba dicembre. Van Rompuy venne presentato come un \"costruttore di consenso\" e un mediatore molto abile.\nNomina e mandato.\nLa procedura di nomina del presidente del Consiglio europeo \u00e8 indicata dall'art. 15 comma 5 del Trattato di Maastricht, secondo cui egli viene eletto a maggioranza qualificata dal Consiglio europeo.\nIl presidente del Consiglio resta in carica due anni e mezzo, e il suo mandato pu\u00f2 essere rinnovato una sola volta.\nIn caso di impedimento o di colpa grave, il presidente pu\u00f2 essere rimosso a maggioranza qualificata dal Consiglio europeo.\nPoteri e funzioni.\nDefinizione giuridica.\nI poteri e le funzioni del presidente del Consiglio europeo sono indicate dall'articolo 15, comma 6 del Trattato sull'Unione europea (TUE) come consolidato a seguito del Trattato di Lisbona:\nIl Parlamento europeo deve approvare a maggioranza il candidato proposto dal Consiglio. Se non ottiene l\u2019approvazione il Consiglio europeo deve proporre una nuova nomina entro un mese, secondo l\u2019articolo 17 del TEU.\nPoteri nella realt\u00e0 concreta.\nLa definizione dei poteri e delle funzioni del presidente del Consiglio offerta dal Trattato \u00e8 piuttosto sintetica ed elastica. L'ampiezza e l'intensit\u00e0 dei poteri del presidente del Consiglio europeo dipendono dunque in misura significativa dall'azione concreta dei primi presidenti e dai rapporti di forza che riusciranno a instaurare con il presidente della Commissione europea, con lo stato membro che detiene la presidenza del Consiglio dell'Unione europea e con l'Alto rappresentante dell'Unione per gli affari esteri e la politica di sicurezza.\nIn particolare, viene osservato con attenzione il rapporto tra il presidente del Consiglio europeo e il presidente della Commissione. La delimitazione un po' vaga dei poteri e delle funzioni reciproche ha fatto s\u00ec che alcuni segnalassero il rischio di tensioni tra le due cariche e la possibilit\u00e0 che si verifichi una situazione di \"coabitazione\" e di scontro istituzionale.\nSiccome il Trattato impedisce al presidente del Consiglio europeo di esercitare un mandato nazionale ma non di esercitare un altro mandato europeo, vi \u00e8 stato chi ha ipotizzato di assegnare alla stessa persona gli incarichi di presidente del Consiglio europeo e di presidente della Commissione, in modo da risolvere il problema del rapporto tra le due cariche e di dotare l'Unione europea di un leader forte e riconosciuto. Tuttavia, alcuni stati membri probabilmente si opporrebbero a tale concessione del doppio incarico a una singola persona.\nCritiche.\nAlcuni osservatori e politici europei hanno evidenziato l'assenza di legittimit\u00e0 democratica nella designazione del presidente del Consiglio europeo, carica con accresciuti poteri e ruoli di rappresentanza, istituita dalla modifica della legge europea introdotta dal trattato di Lisbona. I critici rilevano l'assenza di un meccanismo democratico di scelta della carica che coinvolga gli elettorati europei, e soprattutto la mancanza di strumenti formali che consentano la rimozione, in base alla decisione di una autorit\u00e0 garante \"superpartes\" o di un organismo collegiale di contrappeso, della figura del presidente in quanto massimo rappresentante in carica dell'UE.\nIl primo presidente.\nIl belga Herman Van Rompuy \u00e8 stato il primo presidente stabile del Consiglio europeo nella storia dell'UE ed \u00e8 entrato in carica con l'entrata in vigore del Trattato di Lisbona, il 1\u00ba dicembre 2009.\nVan Rompuy \u00e8 un esponente dei Cristiano-Democratici e Fiamminghi (CD&amp;V) e quindi del Partito Popolare Europeo. Dal 30 dicembre 2008 e fino alla sua indicazione come presidente del Consiglio europeo Van Rompuy \u00e8 stato primo ministro del Belgio e svolgendo tale incarico ha mostrato le sue doti di mediatore.\nAlla sua prima conferenza stampa come presidente del Consiglio europeo, Van Rompuy dichiar\u00f2 che \"ogni Paese deve emergere vittorioso dai negoziati. Un negoziato che termina con una parte sconfitta non \u00e8 mai un buon negoziato\". La ricerca del compromesso e la costruzione del consenso appaiono come due caratteristiche fondamentali dell'interpretazione che Van Rompuy ha dato del ruolo di presidente del Consiglio europeo.\nEntrando in carica, Van Rompuy manifest\u00f2 l'intenzione di convocare il Consiglio europeo con maggiore frequenza che in precedenza, anche una volta al mese invece che due sole volte l'anno. Egli chiar\u00ec anche che come presidente del Consiglio europeo non avrebbe avuto rapporti di fiducia con il Parlamento europeo, non sarebbe stato responsabile di fronte al Parlamento e dunque i parlamentari non avrebbero potuto rivolgergli interrogazioni.\nIl suo mandato ha avuto termine, dopo la rielezione avvenuta nel 2011, il 30 novembre 2014.\nGli \u00e8 succeduto il polacco Donald Tusk, gi\u00e0 primo ministro del suo paese dal 16 novembre 2007 al 22 settembre 2014, il pi\u00f9 lungo mandato dalla fine del comunismo nel 1989.\nL'attuale presidente.\nL'attuale presidente del Consiglio europeo \u00e8 il belga Charles Michel che ha assunto l'incarico il 1\u00ba dicembre 2019.\nMichel \u00e8 un esponente del Movimento riformatore (MR), partito belga membro del Partito dell'Alleanza dei Liberali e dei Democratici per l'Europa. Dall'11 ottobre 2014 al 27 ottobre 2019 \u00e8 stato primo ministro del Belgio.\nElenco dei presidenti.\nPresidenti eletti (dal 2009).\nPrima dell'entrata in vigore del Trattato di Lisbona, il Consiglio europeo era presieduto dal capo di stato o di governo dello stato membro che deteneva la presidenza del Consiglio dell'Unione europea.\nEmolumenti.\nIl presidente del Consiglio europeo riceve gli stessi emolumenti del presidente della Commissione europea, ossia uno stipendio base pari al 138% dello stipendio base ricevuto dai funzionari della Commissione di pi\u00f9 alto grado (18.025,09\u20ac al mese); lo stipendio base del presidente corrisponde attualmente a 24.874,62\u20ac al mese.\nIl presidente \u00e8 assistito da uno staff di circa venti persone. Egli dispone di un'auto blu e di un assegno per la residenza, dato che si \u00e8 scelto di non dotare tale carica di una residenza ufficiale. Dal 2017 il presidente ha il suo ufficio all'interno del nuovo Palazzo Europa, sede del Consiglio. In particolare, il Parlamento europeo ha insistito perch\u00e9 ci fosse una somiglianza tra le risorse e i mezzi impiegati per il presidente del Consiglio europeo e per il presidente della Commissione, affinch\u00e9 il presidente del Consiglio non apparisse troppo importante."}
{"id": "1424521", "revid": "767487", "url": "https://it.wikipedia.org/wiki?curid=1424521", "title": "Il medico... la studentessa", "text": "Il medico... la studentessa \u00e8 un film del 1976 diretto da Silvio Amadio.\nTrama.\nClaudia, studentessa diciottenne, vuole andare in vacanza a Londra, ma viene ostacolata dalla matrigna Luisa. La ragazza scopre che questa tradisce il marito, il colonnello Oreste, con il dottor Filippo Cinti, giovane medico. Grazie a questa scoperta, Claudia riesce a vendicarsi e ricattare i due amanti."}
{"id": "1424523", "revid": "15756", "url": "https://it.wikipedia.org/wiki?curid=1424523", "title": "Battaglia di Lepanto", "text": "La battaglia di Lepanto (\"L\u00e8panto\"; chiamata \"Nafpaktos [\u039d\u03b1\u03cd\u03c0\u03b1\u03ba\u03c4\u03bf\u03c2]\" dagli abitanti, \"Lepanto\" dai veneziani e \"\u0130nebaht\u0131\" in turco) o battaglia delle Echinadi o Curzolari fu uno scontro navale avvenuto il 7 ottobre 1571 nel corso della guerra di Cipro tra le flotte musulmane dell'Impero ottomano e quelle cristiane (federate sotto le insegne pontificie) della Lega Santa. L'impero spagnolo e la Repubblica di Venezia erano le principali potenze della coalizione, poich\u00e9 la Lega era in gran parte finanziata da Filippo II di Spagna e Venezia era il principale contributore di navi.\nLa met\u00e0 delle navi proveniva dalla Repubblica di Venezia e l'altra met\u00e0 era composta dalle galee dell'Impero spagnolo (con il Regno di Napoli e il Regno di Sicilia), dello Stato Pontificio, della Repubblica di Genova, dei Cavalieri di Malta, del Ducato di Savoia, del Granducato di Toscana, del Ducato di Urbino, della Repubblica di Lucca (che partecip\u00f2 all'armamento delle galee genovesi), del Ducato di Ferrara e del Ducato di Mantova. Questa flotta dell'alleanza cristiana era composta da 40.000 marinai e rematori e trasportava circa 20.000 truppe da combattimento: 7.000 fanti spagnoli, 7.000 tedeschi, 6.000 mercenari italiani pagati dalla Spagna e 5.000 soldati veneziani professionisti.\nLa battaglia, la quarta in ordine di tempo e la maggiore, si concluse con una schiacciante vittoria delle forze alleate, guidate da Don Giovanni d'Austria, su quelle ottomane di M\u00fcezzinzade Al\u00ec Pasci\u00e0, che mor\u00ec nello scontro.\nAntefatto.\nLa coalizione cristiana era stata promossa alacremente da Papa Pio V per soccorrere materialmente la veneziana citt\u00e0 di Famagosta, sull'isola di Cipro, assediata dai turchi e strenuamente difesa dalla guarnigione locale comandata da Marcantonio Bragadin e Astorre II Baglioni. L'isola, gi\u00e0 possedimento bizantino, faceva parte del dominio di Venezia dal 1480 e per essa veniva pagato ai turchi un tributo annuo di 8.000 ducati. Il sultano si sent\u00ec dunque legittimato a rivendicare il controllo di Cipro, giovandosi, fra l'altro, del favore con cui auspicava sarebbe stata accolta la dominazione turca dalla popolazione locale, che rimproverava ai veneziani un'eccessiva ingerenza e un troppo duro sfruttamento.\nIl contesto \u00e8 quello di una lotta per il controllo del Mediterraneo. Bench\u00e9 tra Oriente e Occidente gli scambi di persone, merci, denaro e tecniche fossero sempre intensissimi, il crescente espansionismo ottomano in quegli anni preoccupava sempre pi\u00f9 i governi dell'occidente mediterraneo. Esso minacciava non solo i possedimenti veneziani come Cipro, ma anche gli interessi spagnoli per via della pirateria che imperversava nelle coste del Mediterraneo occidentale e della penisola italiana. Consapevole di questa tensione crescente, Pio V ritenne allora che il momento fosse propizio per coalizzare in una Lega Santa le troppo divise forze della cristianit\u00e0, alimentando lo spirito di Crociata per creare coesione intorno all'iniziativa.\nLo stendardo, un drappo di damasco rosso su cui era dipinto il Crocifisso tra gli apostoli Pietro e Paolo, benedetto dal Papa, era stato consegnato a Marcantonio Colonna in San Pietro l'11 giugno 1570. A seguito di lunghe trattative con Filippo II sulla composizione della Lega e sull'assegnazione del comando, per\u00f2, fu deciso, per appianare i dissidi, di affidare il comando a Giovanni d'Austria, rimanendo il Colonna suo Luogotenente Generale anche per volont\u00e0 dei Veneziani. Perci\u00f2 un altro stendardo, un telo di seta cremisina con l'immagine del Crocifisso, fu consegnato solennemente dal Vicer\u00e9 di Napoli, cardinale di Granvelle, a Don Giovanni d'Austria, nella basilica di Santa Chiara a Napoli il 14 agosto 1571. Come base di ricongiungimento dell'armata cristiana era stata scelta Messina, situata in posizione strategica rispetto al teatro delle operazioni. Qui, a partire dal luglio 1571, dopo mesi di difficoltose trattative, si incontrarono le flotte alleate. Ai primi di settembre, la flotta della Lega era riunita nel porto siciliano: al comando di Don Giovanni erano 209 galere (di cui 203 o 204 avrebbero preso parte alla battaglia) e 6 galeazze veneziane, oltre ai trasporti e al naviglio minore.\nLe forze risultavano cos\u00ec composte: 12 galere del papa armate dal granduca di Toscana di cui 5 equipaggiate dai Cavalieri di Santo Stefano, 10 galere di Sicilia, 30 galere di Napoli, 14 galere di Spagna, 3 galere di Savoia, 4 galere di Malta, 27 galere di Genova (di cui 11 appartenenti a Gianandrea Doria), 109 galere (di cui 60 giunte da Candia) e 6 galeazze di Venezia. La flotta della Lega, salpata da Messina il 16 settembre si mosse con velocit\u00e0 differenti e si trov\u00f2 riunita solo il 4 ottobre successivo nel porto di Cefalonia. Qui la raggiunse la notizia della caduta di Famagosta e dell'orribile fine inflitta dai musulmani a Marcantonio Bragadin, il senatore veneziano comandante la fortezza.\nIl 1\u00ba agosto Famagosta si era arresa ed era stato raggiunto rapidamente un accordo con Lala Mustaf\u00e0, il comandante della spedizione ottomana. I turchi avrebbero messo a disposizione delle imbarcazioni per evacuare i veneziani a Candia, mentre altra parte dell'accordo prevedeva che la popolazione civile non sarebbe stata molestata. Nel documento di capitolazione il comandante turco si era impegnato \"promettendo e giurando per Dio et sopra la testa del Gran Signore di mantenere quanto nei capitoli si conteneva\". Qualche giorno dopo per\u00f2, alla consegna delle chiavi della citt\u00e0 ai nuovi possessori, c'erano stati scontri verbali tra Bragadin e il comandante turco, che irrimediabilmente avevano portato alla rottura dell'accordo.\nSembra che Lala Mustaf\u00e0 si fosse inizialmente adirato con Bragadin e i suoi capitani dopo aver scoperto dell'uccisione, durante la tregua, di decine di soldati turchi prigionieri dei veneziani, vicenda testimoniata da alcuni superstiti fuggiaschi che avevano raccontato l'accaduto. Bragadin si era opposto, inoltre, alla decisione del Pasci\u00e0 di trattenere a Famagosta in ostaggio uno dei capitani veneziani come garanzia del ritorno delle imbarcazioni turche al porto. La richiesta era ragionevole, ma viziata dall'errore di non essere stata inserita direttamente nel capitolato del 1\u00ba agosto. L'ostinazione di Bragadin aveva scatenato la rabbia di Mustaf\u00e0, che a sua volta aveva avuto una reazione di eccessiva violenza, tanto da guadagnarsi, una volta tornato in patria, la disapprovazione e il rimprovero da parte dello stesso sultano. Infatti Mustaf\u00e0 aveva fatto imprigionare i veneziani sulle galere turche, aveva fatto decapitare i capitani al seguito di Bragadin e infine quest'ultimo dopo una serie di torture: mutilato al viso, gli vennero mozzate ambedue le orecchie e il naso, quindi rinchiuso per dodici giorni in una minuscola gabbia lasciata al sole, con pochissima acqua e cibo; al quarto giorno i turchi gli proposero la libert\u00e0 se si fosse convertito all'Islam, ma Bragadin rifiut\u00f2 fu quindi appeso all'albero della propria nave e massacrato con oltre cento frustate, quindi costretto a portare in spalla per le strade di Famagosta una grande cesta piena di pietre e sabbia, finch\u00e9 non ebbe un collasso; fu quindi riportato sulla piazza principale della citt\u00e0 incatenato a un'antica colonna e qui scuoiato vivo a partire dalla testa. La sua pelle era stata poi riempita di paglia e innalzata sulla galea del Pasci\u00e0, che l'aveva condotta a Costantinopoli. Il macabro trofeo, insieme con le teste del generale Alvise Martinengo, del generale Astorre Baglioni, di Gianantonio Querini e del castellano Andrea Bragadin, venne issato sul pennone di una galea e portato a Costantinopoli.\nApprese dunque le notizie di Famagosta e nonostante il maltempo le navi della Lega presero il mare e giunsero, il 6 ottobre davanti al golfo di Patrasso, nella speranza di intercettare la potente flotta ottomana. Si noti che i principali Stati d'Italia e le pi\u00f9 grandi potenze europee dell'epoca, come ad esempio la Spagna, avevano dovuto coalizzarsi per poter sperare di battere l'Impero ottomano, allora all'apice della sua potenza. Va notato che fino al XV secolo, i turchi non avevano vantato particolari attitudini alla vita marinara. La loro forza, pi\u00f9 che per l'armamento o per la tecnica e strategia militari, in cui non superavano per qualit\u00e0 i contingenti occidentali, si era manifestata soprattutto per il tenace spirito di coesione e solidariet\u00e0, che tradizionalmente contraddistingueva i corpi armati ottomani. Il 7 ottobre 1571, domenica, Don Giovanni d'Austria fece schierare le proprie navi in formazione serrata, deciso a dar battaglia: le distanze erano cos\u00ec ridotte che non pi\u00f9 di 150 metri separavano le galee.\nDescrizione della battaglia.\nSchieramento.\nIl numero delle imbarcazioni impegnate nel combattimento su entrambi i fronti, come il numero degli uomini combattenti e al remo dall'una e dall'altra parte, varia, anche se non in maniera determinante, a seconda delle fonti. I numeri qui forniti devono intendersi approssimativi.\nFlotta della Lega Santa.\nSecondo la descrizione data dal Summonte, l'armata della Lega Santa era divisa in 4 parti, \"Corno destro\", \"Corno sinistro\", la parte centrale o \"Battaglia\" e la riserva o \"Soccorso\".\nIl centro dello schieramento cristiano cattolico si componeva di 28 galee e 2 galeazze veneziane, 15 galee spagnole e napoletane, 8 galee genovesi, 7 galee toscane sotto le insegne pontificie, 3 maltesi e 1 sabauda, per un totale di 62 galee e 2 galeazze. Lo comandava Don Juan de Austria (Don Giovanni d'Austria), Comandante generale dell'imponente flotta cristiana: ventiquattrenne figlio illegittimo del defunto Carlos I de Espa\u00f1a (imperatore Carlo V) e fratellastro del regnante Felipe II de Espa\u00f1a (Filippo II), aveva gi\u00e0 dato ottima prova di s\u00e9 nel 1568 contro i corsari barbareschi. Con lui era a bordo Francesco Maria II della Rovere, figlio ed erede del duca Guidobaldo II della Rovere e Capitano generale degli oltre 2.000 soldati volontari provenienti dal Ducato d'Urbino. Per ragioni di prestigio affiancavano la \"Real\" spagnola: la \"Capitana\" di Sebastiano Venier, settantacinquenne Capitano generale veneziano, la \"Capitana di Sua Santit\u00e0\" di Marcantonio Colonna, trentaseienne ammiraglio pontificio, la \"Capitana\" di Ettore Spinola, Capitano generale genovese, la \"Capitana\" di Andrea Provana di Lein\u00ec, Capitano generale piemontese, l'ammiraglia \"Santa Maria della Vittoria\" del priore di Messina Pietro Giustiniani, Capitano generale dei Cavalieri di Malta.\nIl \"corno\" sinistro si componeva di 40 galee e 2 galeazze veneziane, 10 galee spagnole e napoletane, 2 galee toscane sotto le insegne pontificie e 1 genovese, per un totale di 53 galee e 2 galeazze al comando del provveditore generale Agostino Barbarigo, ammiraglio veneziano (da non confondere con l'omonimo doge veneziano).\nIl \"corno\" destro era invece composto di 25 galee e 2 galeazze veneziane, 16 galee genovesi, 8 galee spagnole e siciliane, 2 sabaude e 2 toscane sotto le insegne pontificie, per un totale di 53 galee e 2 galeazze, tenute dal genovese Gianandrea Doria.\nLe spalle dello schieramento erano coperte dalle 30 galee di \u00c1lvaro de Bazan di Santa Cruz: 13 spagnole e napoletane, 12 veneziane, 3 toscane sotto le insegne pontificie, 2 genovesi. L'avanguardia, guidata da Giovanni de Cardona, si componeva di 8 galee: 4 siciliane e 4 veneziane.\nIn totale, la Lega schier\u00f2 in battaglia una flotta di 6 galeazze e circa 204 galere. A bordo erano imbarcati non meno di 36.000 combattenti, tra soldati (fanteria al soldo del re di Spagna, tra cui 400 archibugieri del Tercio de Cerde\u00f1a, pontificia e veneziana), venturieri e marinai, verosimilmente tutti armati di archibugio. A questi si aggiungevano circa 30.000 galeotti sferrati, ovvero tutti i rematori, schiavi esclusi, cui venivano distribuite spade e corazze per prendere parte alla mischia sui ponti delle galere. Quanto all'artiglieria, la flotta cristiana schierava, approssimativamente, 350 pezzi di calibro medio-grande (da 14 a 120 libbre) e 2.750 di piccolo calibro (da 12 libbre in gi\u00f9).\nFlotta ottomana.\nLa flotta turca schierata a Lepanto, reduce dalla campagna navale che l'aveva impegnata durante l'estate, era verosimilmente forte di 170-180 galee e 20 o 30 galeotte, cui si aggiungeva un imprecisato numero di fuste e brigantini corsari. La forza combattente, comprensiva di giannizzeri (in numero tra 2.500 e 4.500), spahi e marinai, ammontava a circa 20-25.000 uomini. Di questi, sicuramente armata d'archibugio era la fanteria scelta dei giannizzeri, mentre la gran parte degli altri combattenti era armata di arco e frecce. La flotta ottomana, inoltre, era munita di minore artiglieria rispetto a quella cristiana: circa 180 pezzi di grosso e medio calibro e meno della met\u00e0 degli oltre 2.700 pezzi di piccolo calibro imbarcati dal nemico.\nI turchi schieravano l'ammiraglio Mehmet Shoraq, detto Scirocco, all'ala destra, mentre il comandante supremo M\u00fcezzinzade Al\u00ec Pasci\u00e0 (detto \"il Sultano\") al centro conduceva la flotta a bordo della sua ammiraglia \"Sultana\", su cui sventolava il vessillo verde sul quale era stato scritto 28.900 volte a caratteri d'oro il nome di Allah. Infine l'ammiraglio, considerato il migliore comandante ottomano, Ulu\u010d Al\u00ec, un apostata di origini calabresi convertito all'Islam (detto \"Ucciall\u00ec\" oppure \"Occhial\u00ec\"), presiedeva all'ala sinistra; le navi schierate nelle retrovie erano comandate da Murad Dragut (figlio dell'omonimo Dragut Vicer\u00e9 di Algeri e Signore di Tripoli, che era stato uno dei pi\u00f9 tristemente noti pirati barbareschi).\nEsca.\nDon Giovanni decise di lasciare isolate in avanti, come esca, le 6 potentissime galeazze veneziane, che per prime aprirono il fuoco. Le galeazze erano difficilmente abbordabili, sia per la loro notevole altezza e sia per i cannoni disposti a prua, lungo i fianchi e a poppa.\nIl comandante aveva inoltre deciso di togliervi un gran numero di spadaccini e sostituirli con archibugieri, i quali crearono subito gravi danni alla flotta turca. La potenza di fuoco della flotta cristiana era infatti superiore a quella nemica, grazie agli armamenti veneziani che negli anni precedenti erano divenuti sempre pi\u00f9 poderosi, mentre i turchi non erano riusciti a tenere il passo con le innovazioni, ritrovandosi quindi con un'artiglieria meno numerosa e potente. La potenza di fuoco delle galeazze si dimostr\u00f2 devastante, con l'affondamento/danneggiamento di circa 70 navi e la distruzione dello schieramento iniziale della flotta ottomana.\nAl\u00ec non tent\u00f2 l'abbordaggio delle galeazze, definite dei veri e propri \"castelli in mare da non essere da umana forza vinti\", ma decise infine di superarle e di scagliare tutta la sua flotta in uno scontro frontale, mirando unicamente all'abbordaggio della nave di Don Giovanni per provare a ucciderlo, demoralizzando cos\u00ec la flotta della Lega Cristiana. Essendo in inferiorit\u00e0 numerica (167-235), tent\u00f2 di circondarla, utilizzando la tattica navale classica.\nScontro.\nCon il vento a favore e producendo un rumore assordante di timpani, tamburi e flauti, i turchi cominciarono l'assalto alle navi della Lega cristiana che erano invece nel pi\u00f9 assoluto silenzio. Improvvisamente, intorno alle ore 12, il vento cambi\u00f2 direzione: le vele dei turchi si afflosciarono e quelle dei cristiani si gonfiarono.\nQuando i legni giunsero a tiro di cannone delle galeazze i cristiani ammainarono tutte le loro bandiere e Don Giovanni innalz\u00f2 lo stendardo di Lepanto con l'immagine del Redentore crocifisso. Una croce venne levata su ogni galea, i combattenti ricevettero l'assoluzione secondo l'indulgenza concessa da papa Pio V per la crociata e i forzati liberati dalle catene. Nell'animazione del momento, Giovanni d'Austria, ordinando di dare fiato alle trombe, sulla piazza d'armi della sua galera, con due cavalieri si mise a ballare a vista di tutta l'armata una concitata danza, chiamata dagli Spagnoli la \"gagliarda\".\nLa prima azione della battaglia da parte della Lega fu l'ordine di Doria di prendere il largo allontanandosi dal resto della flotta; al vedere ci\u00f2 Al\u00ec Pasci\u00e0, ritenendo che fosse nell'intenzione del Doria abbandonare il campo di battaglia, gli fece mandare un tiro di cannone, cui per\u00f2 il Doria non rispose; Giovanni d'Austria, vedendo ci\u00f2, fece rispondere dalla sua galera con un tiro di cannone in segno di accettazione della sfida.\nDon Giovanni d'Austria perci\u00f2 punt\u00f2 fulmineamente diritto contro la Sultana di Al\u00ec, che riusc\u00ec a evitare il fuoco di fila delle bordate delle galeazze, poste circa un miglio pi\u00f9 avanti rispetto alla flotta della coalizione e i cui proiettili erano stati studiati in modo che, uscendo dai fusti dei cannoni, si aprissero in due semisfere unite da catene che andavano a spezzare le alberature delle galee ottomane, oltrepassandole per attaccare le galee nemiche. Il reggimento di Sardegna diede per primo l'arrembaggio alla nave turca, che divenne il campo di battaglia: i musulmani a poppa e i cristiani a prua.\nPer i cristiani gli scontri coinvolsero all'inizio il veneziano Barbarigo, alla guida dell'ala sinistra e posizionato sotto costa. Egli dovette parare il colpo del comandante \"Scirocco\" ed impedire che il nemico potesse insinuarsi tra le sue navi e la spiaggia per accerchiare la flotta cristiana. La manovra ebbe solo un parziale successo e lo scontro si accese subito violento. La stessa galea di Barbarigo divent\u00f2 teatro di un'epica battaglia nella battaglia, con almeno due capovolgimenti di fronte; all'infuriare dello scontro il Barbarigo si alz\u00f2 la celata dell'elmo per poter impartire gli ordini con pi\u00f9 libert\u00e0 e fu colpito a un occhio da una freccia nemica. Le retrovie dovettero correre in soccorso dei veneziani per scongiurare la disfatta, ma, grazie all'arrivo della riserva guidata dal Marchese di Santa Cruz, le sorti si riequilibrarono e cos\u00ec \"Scirocco\" venne catturato, ucciso e immediatamente decapitato.\nAl centro degli schieramenti Al\u00ec Pasci\u00e0 cerc\u00f2 e trov\u00f2 la galea di Don Giovanni d'Austria, la cui cattura avrebbe potuto risolvere lo scontro. Contemporaneamente altre galere impegnarono Venier e Marcantonio Colonna. Pi\u00f9 volte le truppe cristiane dimostrarono gran coraggio: l'equipaggio della galera toscana \"Fiorenza\" dell'Ordine di Santo Stefano fu quasi interamente ucciso, eccetto il suo comandante Tommaso de' Medici con quindici uomini. Al terzo assalto i sardi arrivarono a poppa. Don Giovanni fu ferito a una gamba. Pi\u00f9 volte le navi avanzarono e si ritirarono e Venier e Colonna dovettero disimpegnarsi per accorrere in aiuto a Don Giovanni, che sembrava avere la peggio assieme all'onnipresente Marchese di Santa Cruz. Alla sinistra turca, al largo, la situazione era meno cruenta, ma un po' pi\u00f9 complicata. Giovanni Andrea Doria disponeva di poco pi\u00f9 di 50 galee, quasi quante quelle del veneziano Barbarigo (circa 60) sul corno opposto, ma davanti a s\u00e9 trov\u00f2 90 galere, cio\u00e8 circa il doppio dei nemici fronteggiati dai veneziani e oltretutto in un'area molto pi\u00f9 ampia di mare aperto; per questo pens\u00f2 a una soluzione diversa dallo scontro diretto. Giovanni Andrea Doria, infatti, a un certo momento della battaglia cominci\u00f2 una manovra di allargamento verso il mare aperto del corno al suo comando, in reazione a un'analoga manovra del corno sinistro della flotta ottomana, che minacciava di aggiramento il resto della flotta cristiana.\nEventi del \"corno\" destro.\nIl ruolo cruciale di Gianandrea Doria \u00e8 stato spesso oggetto di disputa: gli avversari dei genovesi insinuarono che egli si fosse defilato o per preservare il proprio naviglio o perch\u00e9 obbediva ancora agli ordini di Filippo II o, si disse, perch\u00e9 si era messo d'accordo con Ulu\u010d Al\u00ec per ridurre al minimo i danni alle loro imbarcazioni (anche il comandante barbaresco come il genovese affittava le galere al suo Signore). Altri lo difendono definendo la sua iniziativa improntata a una grande lucidit\u00e0 tattica; altri ancora non prendono posizione, descrivendo semplicemente gli eventi. La manovra del Doria apr\u00ec un varco fra il centro e il suo corno del quale approfitt\u00f2 rapidamente il suo diretto avversario. Ulu\u010d Al\u00ec si insinu\u00f2 fra le due squadre cristiane, attacc\u00f2 un gruppo di galee dalmate tra cui la \"San Trifone\" di Cattaro comandata dal sopracomito Girolamo Bisanti l\u00ec rimaste a sostenere l'impeto nemico in maniera da non consentirne l'aggiramento.\nCon il vento in poppa, assal\u00ec da dietro la \"Capitana\" (ossia l'ammiraglia) dei Cavalieri di Malta, al cui comando era Pietro Giustiniani, priore dell'Ordine. La \"Capitana\", circondata da sette galere nemiche fu catturata. Ulu\u010d Al\u00ec si impossess\u00f2 del vessillo dei Cavalieri di Malta, fece prigioniero Giustiniani e prese a rimorchio la sua galea. Oltre la \"Capitana\" di Malta, anche la \"Fiorenza\" e la \"San Giovanni\" (galere toscane della flotta papale), e la Piemontesa (della squadra sabauda), circondate da un nugolo di galere turchesche, caddero nelle mani di Ulu\u010d Al\u00ec. L'analisi del comportamento del Doria \u00e8 ancor oggi oggetto di disputa. Secondo Nicol\u00f2 Capponi, l'accusa che Doria fosse riluttante a rischiare le sue galere \u00e8 smentita dal fatto che pi\u00f9 della met\u00e0 erano impegnate nelle altre divisioni. Quanto alla tesi di un accordo clandestino tra il genovese e Ulu\u010d Al\u00ec essa non tiene conto del fatto che i due comandanti non potevano in alcun modo prevedere che si sarebbe trovati l'uno di fronte all'altro anzi, stando ai resoconti delle spie ottomane, la presenza di Doria non era nemmeno prevista.\nViste le circostanze, Doria non avrebbe potuto reagire diversamente di fronte al tentativo di accerchiamento di Ulu\u010d Al\u00ec. Vero \u00e8 che la sua manovra aggrav\u00f2 lo svantaggio numerico del corno destro, dato che alcune galere, per lo pi\u00f9 veneziane, si staccarono dal troncone principale, e che Ulu\u010d Al\u00ec, invertendo improvvisamente la rotta, punt\u00f2 dritto verso le ritardatarie. Pare che Doria non abbia notato subito questa mossa, forse perch\u00e9 l'avversario si muoveva nascosto da una coltre di fumo, ma quando cap\u00ec quanto stava per accadere reag\u00ec rapidamente: vir\u00f2 in direzione est e si diresse verso il nemico. Capponi prosegue descrivendo lo sviluppo dell'azione, e sottolineando come la contromanovra del Doria, unita all'intervento della riserva del centro cristiano, abbia provocato l'accerchiamento delle galee di Ulu\u010d Al\u00ec, il quale riusc\u00ec a fuggire abbandonando tutte le unit\u00e0 che aveva catturato, tranne una.\nAlessandro Barbero, al contrario, sottolinea che \u201cUlu\u010d Al\u00ec dimostr\u00f2 di saperla molto pi\u00f9 lunga\u201d del Doria e che la manovra di allargamento del corno destro gi\u00e0 all'indomani della battaglia fece circolare all'interno della flotta il sospetto che l'ammiraglio genovese volesse sottrarsi al combattimento e che tale sospetto non si \u00e8 pi\u00f9 dissipato fino a oggi. Particolarmente duro fu il giudizio della Santa Sede: Pio V minacci\u00f2 di morte Doria se si fosse presentato a Roma, dicendo che per il momento faceva meglio a starsene lontano. Secondo il Papa, Gianandrea era \u201ccorsaro et non soldato\u201d e il re di Spagna avrebbe fatto meglio a sbarazzarsi di lui. Il pontefice espresse direttamente a Filippo II le sue riserve su Gianandrea suggerendogli di recedere dall'asiento (il contratto di locazione delle galee del Doria). La galera del Doria e le altre unit\u00e0 del suo corno avevano sub\u00ecto meno perdite di tutto lo schieramento cristiano, cosa che colp\u00ec negativamente quasi tutti i comandanti nel raduno generale che segu\u00ec la battaglia, alimentando le voci e i sospetti.\nTuttavia, sempre secondo quanto scrive Barbero, \u201calmeno qualche testimone attribuisce a Gianandrea motivazioni pi\u00f9 nobili\u201d. In una lettera scritta da Messina l'8 novembre 1571, don Luis Requesens inform\u00f2 Filippo II di aver parlato col Doria poco prima dell'inizio della battaglia. Questi gli anticip\u00f2 di volersi allargare verso il mare aperto per lasciare pi\u00f9 spazio di schieramento e di manovra al resto della flotta, e si lament\u00f2 del fatto che non tutte le galere del suo corno tenevano il passo. A chi faceva \u201cmaliziosamente notare che la galera del Doria non aveva subito troppi danni durante la battaglia\u201d don Luis replicava \u201cche non si pu\u00f2 morire a dispetto di Dio\u201d, ovvero che non si devono necessariamente sostenere perdite consistenti in una vittoria, anzi. Barbero cita anche il giudizio di Bartolomeo Sereno secondo il quale Doria aveva fatto bene ad allargarsi per evitare di essere aggirato dalla numericamente superiore squadra di Ulu\u010d Al\u00ec.\nQuest'ultimo tuttavia aveva manovrato ottimamente, mettendo in difficolt\u00e0 il genovese e inducendolo a portarsi troppo al largo, lasciando indietro diverse galere (alcune delle quali, secondo Sereno, rimasero indietro apposta disubbidendo agli ordini dell'ammiraglio e invertirono la rotta di propria iniziativa dirigendosi verso il centro) e sfilacciando il suo schieramento. Barbero sottolinea infine che quando Ulu\u010d Al\u00ec si insinu\u00f2 nel varco aperto fra il corno destro e il centro, il Doria invert\u00ec la rotta \u201ccol proposito ormai superato dagli eventi di portarsi alle spalle del nemico\u201d ma arriv\u00f2 tardi per salvare le galere ritardatarie. Alcuni storici navalisti stranieri si limitano a descrivere la manovra di Doria come un movimento di allargamento effettuato in risposta al tentativo di accerchiamento di Ulu\u010d Al\u00ec, senza proporre tesi particolari sul suo comportamento. Jan Glete, ad esempio, riprendendo l'analisi di J.F. Guilmartin, sottolinea come Al\u00ec Pasci\u00e0 intendesse aggirare su entrambi i fianchi la flotta della Lega, e come i movimenti delle squadra del Doria e di Ulu\u010d Al\u00ec verso il mare aperto fossero la conseguenza di questo tentativo. I turchi di Ulu\u010d Al\u00ec alla fine riuscirono a incunearsi fra il centro e la destra cristiana, ma furono \u201cprima bloccati dalla squadra cristiana di riserva, e poi attaccati da quella rimasta al largo\u201d, cio\u00e8 dal corno del Doria.\nEpilogo.\nAl centro, il comandante in capo ottomano M\u00fcezzinzade Al\u00ec Pasci\u00e0, gi\u00e0 ferito, cadde combattendo. La nave ammiraglia ottomana fu abbordata dalle galee toscane Capitana e Grifona e, contro il volere di Don Giovanni, il cadavere dell'ammiraglio ottomano Al\u00ec Pasci\u00e0 fu decapitato e la sua testa esposta sull'albero maestro dell'ammiraglia spagnola. La visione del condottiero ottomano decapitato contribu\u00ec enormemente a demolire il morale dei turchi. Di l\u00ec a poco, infatti, alle quattro del pomeriggio, le navi ottomane rimaste abbandonavano il campo, ritirandosi definitivamente. Il teatro della battaglia si presentava come uno spettacolo apocalittico: relitti in fiamme, galee ricoperte di sangue, uomini morti o agonizzanti. Erano trascorse quasi cinque ore e il giorno volgeva ormai al tramonto quando infine la battaglia ebbe termine con la vittoria cristiana.\nDon Giovanni d'Austria riorganizz\u00f2 la flotta per proteggerla dalla tempesta che minacciava la zona e invi\u00f2 galee in tutte le capitali della lega per annunciare la clamorosa vittoria: i turchi avevano perso 80 galee che erano state affondate, ben 117 vennero catturate, 27 galeotte furono affondate e 13 catturate, inoltre 30.000 uomini persi tra morti e feriti, altri 8.000 prigionieri. Inoltre vennero liberati 15.000 cristiani dalla schiavit\u00f9 ai banchi dei remi. I cristiani liberati dai remi sbarcarono a Porto Recanati e salirono in processione alla Santa Casa di Loreto dove offrirono le loro catene alla Madonna. Con queste catene furono costruite le cancellate davanti agli altari delle cappelle. Gli Ottomani avevano salvato un terzo (circa 80) delle loro navi e se tatticamente si tratt\u00f2 di una decisiva vittoria cristiana, la dimensione della vittoria strategica \u00e8 dibattuta: secondo alcuni la sconfitta segn\u00f2 l'inizio del declino della potenza navale ottomana nel Mediterraneo.\nAltri fanno notare che la flotta turca si riprese rapidamente, riuscendo gi\u00e0 l'anno successivo a mettere in mare un grosso contingente di navi, grossomodo equivalente a quelle messe in campo dalla Lega. Queste flotte erano per\u00f2 meno armate e addestrate delle precedenti, e dopo Lepanto la flotta turca evit\u00f2 a lungo di ingaggiare grandi battaglie, dedicandosi invece con successo alla guerra di corsa e al disturbo dei traffici nemici. Anche da parte cristiana si riafferm\u00f2 una pirateria attiva. Dopo Lepanto gli occidentali ebbero a disposizione migliaia di prigionieri che furono messi ai remi assicurando, per diversi anni, un motore nuovo alle loro galere. La vittoriosa guerra di Candia, alla met\u00e0 del XVII secolo, mostra che il vigore delle forze turche era ancora temibile nel Mediterraneo orientale. Tuttavia con l'inizio di una lunga serie di guerre con la Persia, che proseguirono nel Caucaso e in Mesopotamia per tutti gli anni a cavallo tra il XVI e il XVII secolo, la flotta della Sublime porta fu messa in parziale disarmo e ridotta.\nInoltre la flotta da guerra turca rimase numericamente paragonabile a quella veneziana fino alla fine del XVIII secolo. I morti di nobilt\u00e0 cattolica vennero sepolti nella chiesa dell'Annunziata a Corf\u00f9 (spostati dopo il bombardamento dei tedeschi del 13 settembre 1943 al cimitero cattolico di Corf\u00f9) mentre i morti nobili di religione ortodossa (piuttosto Corfioti) furono sepolti nella chiesa di S. Nicola nominata \"Dei Vechi\" e quelli non nobili in una chiesetta fuori le mura di Corf\u00f9 denominata fin da allora \"Dei martiri\". Molti prigionieri ottomani, in particolare gli abilissimi e addestratissimi arcieri e i carpentieri, furono uccisi dai veneziani, sia per vendicare i prigionieri uccisi dai turchi in precedenti occasioni, sia per impedire alla marineria turca di riprendersi rapidamente. Quindi le navi fecero rientro a Napoli. La bandiera della nave ammiraglia turca di Al\u00ec Pasci\u00e0, presa da due navi dei Cavalieri di Santo Stefano, la \"Capitana\" e la \"Grifona\", si trova a Pisa, in quella che era la chiesa di quell'ordine.\nArmamenti.\nLo schieramento cristiano vinse soprattutto grazie alla superiorit\u00e0 dell'equipaggiamento, che compens\u00f2 la mancanza di esperienza delle truppe imbarcate, decisivo fu anche il vantaggio insito nella collocazione avanzata delle galeazze e l'enorme sproporzione nel numero dei pezzi d'artiglieria. Inoltre la fanteria era dotata di un superiore armamento individuale: i suoi soldati potevano contare sugli archibugi, (come la compagnia di tiratori scelti degli oltre 400 archibugieri di Sardegna), mentre quelli turchi erano ancora armati con archi e dardi, mazze, scudi, spade e giavellotti. La maggior parte dei soldati cristiani indossava corazze, sia del tipo normalmente utilizzato dalla fanteria, sia di modelli (molto diffusi tra i Genovesi) che potevano essere tolte rapidamente se si doveva poi nuotare. I soldati ottomani, e ancor di pi\u00f9 quelli barbareschi, preferivano invece indossare armature leggerissime, spesso in cuoio, oppure non indossarle affatto, in modo che se fossero caduti in mare sarebbero stati pi\u00f9 liberi nei movimenti.\nIl vascello pi\u00f9 importante dello schieramento cristiano era la galeazza veneziana. Al contrario della galea comune, questa \u00e8 sovradimensionata, con ponte a coprire i banchi dei rematori. Parzialmente \"corazzata\" e pesantemente armata non solo a prua e a poppa ma anche sulle fiancate. Le linee in realt\u00e0 possono trarre in inganno chi non le conosce, facendole confondere con vascelli da carico: cosa che tra l'altro capit\u00f2 ai turchi. Solo sei di queste unit\u00e0 rinforzavano lo schieramento cristiano ma furono devastanti sia per le galere nemiche sia per il morale dei loro equipaggi. Con la galeazza si raggiunse l'apice dell'evoluzione della galea, ma nel contempo essa ne rappresent\u00f2 anche \"il canto del cigno\". Le galee con la loro propulsione a remi furono progressivamente sostituite da velieri a vela quadra e quindi progressivamente abbandonate.\nLe artiglierie pesanti utilizzate all'epoca sui vascelli possedevano un buon rapporto gittata-efficacia fin quasi al chilometro se puntate su schieramenti compatti. Naturalmente quel rapporto peggiorava notevolmente puntando il pezzo su singole galee con ampia libert\u00e0 di manovra.Ogni galea del Cinquecento portava comunque un discreto armamento \"in caccia\". Si trattava di almeno un grosso cannone, posto a prua e generalmente pi\u00f9 potente e pesante di quelli utilizzati dai vascelli coevi. Il pezzo era accompagnato da 2-4 pezzi pi\u00f9 leggeri, tra cui falconetti a retrocarica utilizzati solo come armi antiuomo. Le galere grosse e le capitane talvolta avevano pezzi girevoli sul \"castello\" di poppa, detto \"carrozza\".\nL'armamento d'artiglieria delle galere ottomane, e ancor di pi\u00f9 di quelle barbaresche, era complessivamente pi\u00f9 leggero, poich\u00e9 i loro capitani facevano grande affidamento sulla velocit\u00e0, sull'agilit\u00e0 e sulla possibilit\u00e0 di muoversi in acque basse, e quindi non intendevano appesantire i loro scafi. Spesso le loro galere avevano un singolo grosso cannone in caccia (di calibro e potenza superiore a quello delle galere della Lega), e pochissimi pezzi d'accompagnamento. Sia la flotta cristiana sia quella musulmana prediligevano le costose, ma leggere e sicure, artiglierie in bronzo, rari i pezzi in economica (ma pesante e pericolosa) ghisa, per lo pi\u00f9 fabbricati a Brescia e nelle Fiandre.\nPer quel che riguarda le armi di \"piccolo calibro\", all'importanza della gittata \u00e8 lecito pensare che si debba sostituire la capacit\u00e0 di penetrazione delle protezioni individuali nemiche, l'abilit\u00e0 nella mira e la velocit\u00e0 di ricarica del soldato. Non bisogna sottovalutare l'arco composito (o arco turchesco appunto) che era l'arma pi\u00f9 diffusa tra la fanteria di marina ottomana, esso aveva una gittata e una precisione superiore a quella dell'archibugio, oltre che una velocit\u00e0 di ricarica superiore; si trattava per\u00f2 di un'arma meno letale (moltissimi furono i soldati cristiani feriti, ma non uccisi, e che continuarono a combattere), e non in grado di perforare le pesanti corazze spagnole. Per questo motivo molti giannizzeri erano gi\u00e0 stati armati con archibugi e moschetti, di qualit\u00e0 leggermente inferiore per\u00f2 a quelli prodotti in Italia e in Spagna, e con polveri meno efficienti.\nSignificato religioso.\nCome gi\u00e0 per la Battaglia di Poitiers e la futura Battaglia di Vienna, la battaglia di Lepanto ebbe un profondo significato religioso. Prima della partenza il Pontefice Pio V benedisse lo stendardo della Lega raffigurante su fondo rosso il Crocifisso tra gli apostoli Pietro e Paolo e sormontato dal motto costantiniano \"In hoc signo vinces\", quindi lo consegn\u00f2 al Duca Marcantonio Colonna di Paliano: tale simbolo, insieme con l'immagine della Madonna e la scritta \"S. Maria succurre miseris\", issato sulla nave ammiraglia Real, sotto il comando del Principe Don Giovanni d'Austria, sar\u00e0 l'unico a sventolare in tutto lo schieramento cristiano all'inizio della battaglia quando, alle grida di guerra e ai primi cannoneggiamenti turchi, i combattenti cristiani si uniranno in una preghiera di intercessione a Ges\u00f9 Cristo e alla Vergine Maria.\nAnche se l'annuncio della vittoria giunger\u00e0 a Roma ventitr\u00e9 giorni dopo, portato da messaggeri del principe Colonna, si narra che il giorno stesso della battaglia Pio V ebbe in visione l'annuncio della vittoria nell'ora di mezzogiorno e che, dopo aver esclamato: \"sono le 12, suonate le campane, abbiamo vinto a Lepanto per intercessione della Vergine Santissima\", dette congedo agli astanti, tra i quali era presente il cardinale Cesi; da allora continua la tradizione cattolica di sciogliere le campane di tutte le chiese alle 12 in punto. La vittoria fu attribuita all'intercessione della Vergine Maria, tanto che Pio V decise di dedicare il giorno 7 ottobre a Nostra Signora della Vittoria aggiungendo il titolo \"Auxilium Christianorum\" (Aiuto dei cristiani) alle Litanie Lauretane; successivamente la festa fu trasformata da Gregorio XIII in Nostra Signora del Rosario per celebrare l'anniversario della storica vittoria, ottenuta, si disse, \"per intercessione dell'augusta Madre del Salvatore, Maria\".\nConseguenze.\nLa battaglia di Lepanto fu la prima grande vittoria di un'armata o flotta cristiana occidentale contro l'Impero ottomano.\nLa sua importanza fu perlopi\u00f9 psicologica, dato che i turchi erano stati per decenni in piena espansione territoriale e fino ad allora avevano vinto tutte le principali battaglie contro i cristiani d'oriente. La vittoria dell'alleanza cristiana non segn\u00f2 comunque una vera e propria svolta nel processo di contenimento dell'espansionismo turco. Gli ottomani infatti riuscirono gi\u00e0 nel periodo successivo a incrementare i propri domini, strappando, fra l'altro, alcune isole, come Creta, ai veneziani. La parabola discendente vissuta dall'impero ottomano nel corso del Seicento, riflette semmai una fase di declino che coinvolse all'epoca tutti i Paesi affacciati nel bacino del Mediterraneo in seguito allo spostamento verso le rotte oceaniche dei grandi traffici internazionali.\nIn realt\u00e0 pi\u00f9 di un secolo dopo Lepanto i turchi erano ancora sotto le mura di Vienna (1683), mentre Venezia dovette combattere altre lunghe guerre con l'Impero ottomano, perdendo infine il controllo su tutte le isole e i porti che possedeva nel mar Egeo, eccettuate le isole Ionie. Inoltre la flotta ottomana riusc\u00ec a sconfiggere quella veneziana presso capo Matapan al principio del Settecento; segno che l'impero, pur in relativa decadenza, continuava a essere una delle principali potenze europee.\nLa scarsa coesione tra i vincitori imped\u00ec alle forze alleate di sfruttare appieno la vittoria per ottenere una supremazia duratura sugli Ottomani. Non solo: l'esercito cristiano non riconquist\u00f2 neppure l'isola di Cipro, che era caduta da appena due mesi in possesso ottomano. Questo a causa del volere di Filippo II, il quale non voleva che i Veneziani acquisissero troppi vantaggi dalla vittoria, visto che essi erano i pi\u00f9 strenui rivali del progetto politico spagnolo di dominio della penisola italiana.\nNel 1573 la Serenissima fu quindi costretta a firmare un trattato di pace a condizioni poco favorevoli. Il Gran Visir Sokollu, in quell'occasione, disse ai Veneziani che avrebbero potuto fidarsi pi\u00f9 degli ottomani che degli altri Stati europei, se solo avessero ceduto al volere del Sultano. Dal canto suo, l'Impero Ottomano, nella persona del sultano, esprimeva all'ambasciatore veneziano a Costantinopoli (presumibilmente un anno dopo Lepanto), le sensazioni della Porta sulla sconfitta: \"Gli infedeli hanno bruciacchiato la mia barba; crescer\u00e0 nuovamente\".\nPoco dopo Lepanto, la Porta cominci\u00f2 effettivamente un'opera di ricostruzione della flotta che si concluse l'anno successivo. A seguito di questo riarmo la marina turca riacquist\u00f2 la superiorit\u00e0 numerica nei confronti delle potenze cristiane, ma non riusc\u00ec a conquistare una sostanziale supremazia nel Mediterraneo, soprattutto nella sua met\u00e0 occidentale. Le nuove navi turche infatti erano state costruite troppo in fretta, tanto che l'ambasciatore veneziano disse che bastavano 70 galee ben armate e ben equipaggiate per distruggere quella flotta costruita con legname marcio e cannoni mal fusi.\nLa battaglia di Lepanto ebbe anche importanti conseguenze all'interno del mondo musulmano, gli Hafsidi e le varie Reggenze barbaresche governavano il Maghreb in nome del Sultano ottomano e sotto il suo protettorato, soprattutto perch\u00e9 costretti dalla sua potente flotta e desiderosi di ottenere protezione contro la Spagna. Dopo questa battaglia fu chiaro che la flotta turca non era invincibile, mentre la Spagna, pur vittoriosa, era troppo impegnata a reprimere la rivolta dei Paesi Bassi spagnoli, e quindi le Reggenze barbaresche \"rialzarono la testa\", guadagnando spazi d'autonomia, o dedicandosi nuovamente alla guerra di corsa, anche contro gli interessi del Sultano.\nProtagonisti.\nParteciparono alla battaglia anche: Davide Imperiale, che sacrific\u00f2 una propria galea per la salvezza di quella pontificia, Ascanio della Corgna, Pietro Lomellini, Antonio Canal e Giorgio Grimaldi.\nDell'eroico sacrificio del sopracomito Girolamo Bisanti di Cattaro per chiudere la falla aperta dalla manovra di allontanamento del Doria, e del suo equipaggio in massima parte croato e cattarino, interamente sterminato, fino alla met\u00e0 del XIX secolo oggetto di retorica patriottica, ormai si \u00e8 invece quasi persa memoria.\nMolti altri personaggi appartenenti alle pi\u00f9 prestigiose famiglie nobili dell'epoca persero la vita.\nUno dei pi\u00f9 famosi partecipanti alla battaglia fu lo scrittore spagnolo Miguel de Cervantes, che fu ferito e perse la mano sinistra; fu ricoverato a Messina, al ritorno dalla spedizione navale, presso il Grande Ospedale dello Stretto, e si dice che durante la degenza cominci\u00f2 il suo \"Don Chisciotte della Mancia\".\nRappresentazioni artistiche e cimeli della battaglia.\nNumerosissime furono le rappresentazioni artistiche realizzate negli anni immediatamente successivi alla battaglia di Lepanto per celebrare la vittoria delle truppe cristiane. Le prime iconografie vennero elaborate a Venezia e a Roma, ma ovunque in Italia e in Europa sono le raffigurazioni, spesso per iniziativa e ringraziamento religioso dei singoli reduci.\nA Venezia l'episodio fu dipinto da Andrea Vicentino nel Palazzo Ducale a Venezia, sulle pareti della Sala dello Scrutinio; la sua opera sostituiva la \"Vittoria di Lepanto\" di Tintoretto, distrutta da un incendio nel 1577.\nSempre a Venezia, nelle Gallerie dell'Accademia \u00e8 esposto il dipinto di Paolo Veronese \"Allegoria della battaglia di Lepanto\".\nA Roma, Pio V commission\u00f2 numerosissime rappresentazioni della vittoria, tra cui quella affrescata dal Vasari nella Sala Regia dei Musei Vaticani, da cui derivano numerose altre rappresentazioni (ad esempio gli affreschi di palazzo Spada a Terni). Sempre a Roma, a palazzo Colonna, varie rappresentazioni, spesso in chiave allegorica, ricordano la vittoria di Lepanto di Marcantonio Colonna, i prigionieri turchi e il trionfo del condottiero.\nNel 1632 per volont\u00e0 del duca Filippo Colonna fu realizzata a Marino (Rm) la fontana cosiddetta \"dei quattro Mori\". Per ricordare il suo avo Marcantonio Colonna, ammiraglio della flotta pontificia in occasione della battaglia di Lepanto del 1571. Progettata dall'architetto Sergio Ventura. Idea modificata dal duca Filippo che allo scultore Pompeo Castiglia ordin\u00f2 d'inserire una \"colonna\" in marmo cui erano incatenati quattro schiavi \"mori\" in peperino. La fontana cos\u00ec modificata fu realizzata dal Castiglia e dallo scalpellino Pietro Taccia. La fontana danneggiata dai bombardamenti del 2 febbraio 1944 fu ricostruita dallo scultore Renato Marino Mazzacurati e dagli scalpellini Franco Morando e Sandro De Nicola.\nA Pavia nella cappella del collegio Ghislieri \u00e8 conservata un'opera di Lazzaro Baldi dal titolo \"La visione di San Pio V\", dipinta nel 1673.\nInteressanti, per il controverso ruolo svolto nella battaglia da Gianandrea Doria, i sei arazzi di Bruxelles commissionati dallo stesso ammiraglio genovese e ora esposti nella Sala del Naufragio del palazzo del Principe a Genova; un'avvertenza per la corretta interpretazione di queste preziose tessiture: i disegni delle varie fasi della battaglia, realizzati da Lazzaro Calvi e Luca Cambiaso, furono riprodotti dagli artigiani belgi in modo speculare rendendo cos\u00ec ancor pi\u00f9 problematica la comprensione dell'evento.\nTra il 1686 e il 1718 Giacomo Serpotta decor\u00f2 con stucchi l'oratorio del Rosario di Santa Cita a Palermo: uno di questi stucchi rappresenta la Battaglia di Lepanto ed \u00e8 una delle opere pi\u00f9 mirabili di questo artista.\nNella chiesa Santa Maria Assunta a Civita si trova un dipinto bizantino dall'iconografo albanese Iosif Droboniku che rappresenta la battaglia di Lepanto.\nNell'antica chiesa parrocchiale di Tollegno (BI), dedicata a san Germano d'Auxerre, sulla parete della navata destra \u00e8 presente un affresco seicentesco raffigurante la battaglia di Lepanto sotto forma di allegoria. Attribuito al pittore andornese Pietro Lace (o alla sua bottega), rappresenta un unicum; in passato, una sua lettura superficiale lo fece confondere con una raffigurazione del Giudizio Universale, vista la disposizione su piani differenti dei soggetti, la complessit\u00e0 della scena dipinta e il numero di personaggi.\nNella chiesa di San Lorenzo di Porto Venere \u00e8 custodita la polena che decorava la galea con cui il piccolo borgo prese parte alla battaglia: \u00e8 una scultura in legno dorato che rappresenta la Vergine con il Bambino.\nNella citt\u00e0 pugliese di San Vito dei Normanni, un gruppo di sanvitesi tornati incolumi dalla storica battaglia, legarono la storia della Chiesa Madre a ci\u00f2 che era avvenuto a Lepanto. Il loro ritorno, infatti, diede una spinta propulsiva alla costruzione della nuova chiesa che stava sorgendo e che, all\u2019epoca, era ferma poco sopra le fondamenta. Nel 1595, terminata l\u2019attuale parte absidale ed il transetto, il nuovo Tempio fu aperto al culto. Nel primo ventennio del 1600 la chiesa fu completata e intitolata a Santa Maria della Vittoria, in ricordo dell\u2019evento di Lepanto. All\u2019interno \u00e8 conservata fra le pi\u00f9 antiche tele della chiesa, la tela della Battaglia di Lepanto del XVI secolo. Raffigura su due livelli la Vergine Maria e i Santi ed i personaggi storici della battaglia. La tela va letta dall\u2019alto verso il basso: in alto, al di sopra anche della Vergine, \u00e8 raffigurato lo Spirito Santo a richiamare la presenza divina. Sulle nuvole che si stagliano sul tramonto si dispongono la Vergine, incoronata da due angeli, e nove Santi, quasi a riprendere il modello quattrocentesco delle Sacre Conversazioni. Maria ed il Bambino hanno in mano le palme, emblema di vittoria. Il Bambino ha in mano anche una corona di rose, quasi ad dire di aver esaudito le preghiere innalzate attraverso la corona del Rosario in occasione della Battaglia di Lepanto. A destra di Maria sono raffigurati San Vito, San Lorenzo, Sant'Antonio da Padova e Santo Stefano con i simboli identificativi; a destra della Madonna sono raffigurati San Francesco e altri santi francescani. Al livello inferiore sono raffigurati il Pio V (Pontefice dell'epoca), Marco Antonio Colonna (Capitano Generale della flotta pontificia e vicer\u00e9 di Sicilia), Filippo II (re di Spagna) e il Doge di Venezia; alle loro spalle i propri Protettori (rispettivamente San Pietro, San Giacomo di Compostela e San Marco). Come un legame che congiunge la tera al cielo c\u2019\u00e8 una frase pronunciata per bocca di un angelo che rende stupefatto il Pontefice: \u201cCaelitus victoria - dal cielo la vittoria\u201d (\u00e8 evidente come la frase pronunciata sia rivolta esclusivamente al Papa, l\u2019unico che volge lo sguardo al cielo)."}
{"id": "1424524", "revid": "767487", "url": "https://it.wikipedia.org/wiki?curid=1424524", "title": "La minorenne", "text": "La minorenne \u00e8 una commedia sexy all'italiana del 1974 diretta da Silvio Amadio.\nIl film \u00e8 uscito il 25 settembre 1974.\nTrama.\nDopo il conseguimento del diploma presso un collegio di suore, Valeria torna a casa e trova una situazione familiare allo sbando: il padre, imprenditore, \u00e8 succube del socio in affari Carlo, amante della moglie Franca, il fratello Lorenzo \u00e8 indebitato al punto da farsi pagare dagli amici per spiarlo mentre va a letto con la domestica Carlotta. Intanto Valeria stringe amicizia con un uomo che vive da eremita in una baracca su una spiaggia e si circonda di opere d'arte fatte da lui stesso, Spartaco, ma soprattutto con Gianluca, un amico di Lorenzo, che sembra mostrare un certo interesse per Valeria, al punto da intervenire quando la ragazza accetta di fare uno spogliarello a pagamento organizzato dal fratello per potere pagare i suoi debiti. Lorenzo \u00e8 quindi costretto a partire per il Brasile perch\u00e9, sempre per cercare di pagare i debiti, ha tentato di ricattare lo zio sacerdote.\nValeria decide di concedersi a Gianluca ma quando gli rivela d'essere vergine egli ci ripensa e la lascia andare via; delusa, accetta da Carlo l'invito di andare nel suo appartamento ma, di fronte alle perversioni dell'uomo, fugge via inorridita. A questo punto, Valeria si rende conto che l'artista \u00e8 forse l'unico a comprenderla davvero: i due si prendono per mano e consumano il loro amore.\nProduzione.\nSi tratta del secondo film che vede protagonista Gloria Guida dopo \"La ragazzina\" di Mario Imperoli, ed \u00e8 il primo diretto da Silvio Amadio, regista di buona parte delle pellicole anni settanta con l'attrice.\nCritica.\nL'autore Adriano Tentori ha definito il film \"un pezzo della storia della moda degli anni '70, dove il corpo sexy di Gloria Guida si esibisce magistralmente\".\nColonna sonora.\nLa colonna sonora \u00e8 stata curata da Roberto Pregadio.\nVisto censura.\nLa revisione ministeriale del 7/02/2018 ha abbassato il divieto di visione ai minori da 18 a 14 anni."}
{"id": "1424528", "revid": "767487", "url": "https://it.wikipedia.org/wiki?curid=1424528", "title": "Quella et\u00e0 maliziosa", "text": "Quella et\u00e0 maliziosa \u00e8 un film del 1975 diretto da Silvio Amadio girato sull'Isola d'Elba. Questo \u00e8 il terzo film di Gloria Guida, dopo \"La ragazzina\" e \"La minorenne\" dell'anno precedente.\nIl film \u00e8 stato distribuito l'11 marzo 1975 in Italia, il 3 aprile 1981 in Germania dell'Ovest e il 23 dicembre 1981 in Francia.\nTrama.\nNapoleone viene assunto come giardiniere presso una famiglia in partenza per le vacanze all'isola d'Elba. Un giorno la padrona chiede a Napoleone di andare in paese a comprarle delle medicine. Lungo la strada il giardiniere incontra Paola, la figlia della padrona, e le d\u00e0 un passaggio; Napoleone se ne invaghisce all'istante, le d\u00e0 un appuntamento ma Paola non si presenta.\nUn giorno Napoleone vede un uomo che fa gesti osceni sotto la finestra della camera di Paola. Lo affronta e i due vengono alle mani. La padrona di casa accorre per fermarli, e spiega quindi a Napoleone che l'uomo \u00e8 un pescatore che si \u00e8 stabilito in zona e non \u00e8 pericoloso. La padrona di casa nota una ferita all'arcata sopraccigliare di Napoleone e si offre di curarlo.\nQualche giorno dopo Napoleone trova l'auto della padrona parcheggiata fuori della casa del pescatore e capisce che i due sono amanti. La padrona di casa ha un marito, che non \u00e8 il padre biologico di Paola. Anche il marito \u00e8 molto attratto dalla bellezza della ragazza. Un giorno chiama Napoleone per avvertirlo che Paola \u00e8 a letto con la febbre. Lui non sa che fare, non ci sono medicine in casa. L'unica cosa che ha trovato \u00e8 una pomata. Chiede a Napoleone di spalmarla sul corpo di Paola. Dopo che Napoleone \u00e8 riuscito a curare la febbre di Paola, tra i due si stabilisce un rapporto di complicit\u00e0.\nPaola fissa un appuntamento all'uomo: Napoleone si presenta. Sorpreso, vede prima una scarpa, poi pochi metri pi\u00f9 in l\u00e0 i suoi abiti. Paola gli si presenta nuda. La rincorre e i due fanno l'amore.\nIntanto la madre di Paola scopre che la ragazza ha lasciato i libri a casa. Si insospettisce. Dopo che i due si sono amati, Napoleone si offre di andare a recuperarle i vestiti. Mentre l'uomo \u00e8 assente, arriva il pescatore che, trovando Paola nuda si eccita. La ragazza si fa prendere dallo spavento e, preso un grosso sasso, lo sbatte sulla testa dell'uomo. Sentendo le urla di Paola ritorna Napoleone. Il giardiniere si accorge della profonda ferita subita dal pescatore e dice a Paola di scappare.\nLa ragazza corre a casa e racconta tutto alla mamma. La donna si presenta subito sul luogo che le ha indicato la figlia e, constatando a sua volta che l'uomo sta morendo, ordina a Napoleone di correre a casa per prendere delle medicine. Per\u00f2, subito dopo che Napoleone \u00e8 partito, il pescatore muore. La padrona di casa getta il corpo dell'uomo in fondo al mare, legandolo ad un sasso. Quando Napoleone ritorna gli dice che lo accuser\u00e0 di aver ucciso il pescatore: nessuno creder\u00e0 che sia stata Paola, sar\u00e0 lui a pagare le conseguenze nel caso che il corpo torni a galla. L'unica alternativa che ha \u00e8 sperare che il corpo non torni a galla mai pi\u00f9. Napoleone capisce che la donna fa sul serio, e l'indomani parte lasciando la villa, e Paola, per sempre.\nDistribuzione.\nDistribuito da indipendenti regionali l'11 marzo 1975. Doppiaggio eseguito presso l'Elettronica Calpini con la collaborazione della SINC Cinematografica."}
{"id": "1424529", "revid": "767487", "url": "https://it.wikipedia.org/wiki?curid=1424529", "title": "Azzurro (disambigua)", "text": "L'azzurro \u00e8 un colore.\nAltre occorrenze del termine sono:"}
{"id": "1424530", "revid": "767487", "url": "https://it.wikipedia.org/wiki?curid=1424530", "title": "Lefktro", "text": "Lefktro () \u00e8 un ex comune della Grecia nella periferia del Peloponneso di 5.558 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Dytiki Mani."}
{"id": "1424531", "revid": "767487", "url": "https://it.wikipedia.org/wiki?curid=1424531", "title": "Peccati di giovent\u00f9 (film)", "text": "Peccati di giovent\u00f9 \u00e8 un film del 1975 diretto da Silvio Amadio.\nTrama.\nSassari. L'adolescente Angela, figlia di un vedovo alto funzionario del governo, conosce la matura Irene, compagna del padre e, presa dall'antipatia, tenta inutilmente con vari sotterfugi di screditarla agli occhi dell'uomo.Ma, grazie a un'agenzia d'investigazioni, Angela scopre una macchia nel passato di Irene, che aveva avuto una relazione saffica ai tempi del liceo con un'insegnante che, scoperta, si era poi suicidata.Angela decide allora di sedurla e le due si amano, ma la storia finisce male, col suicidio di Irene, che era ricattata da Sandro, fidanzato di Angela."}
{"id": "1424533", "revid": "287204", "url": "https://it.wikipedia.org/wiki?curid=1424533", "title": "Meligalas", "text": "Meligalas () \u00e8 un ex comune della Grecia nella periferia del Peloponneso di 4.040 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Ichalia."}
{"id": "1424534", "revid": "290351", "url": "https://it.wikipedia.org/wiki?curid=1424534", "title": "Giacomo Piperno", "text": "Biografia.\nNato a Roma da una famiglia ebraica, nell'ottobre del 1943 viene risparmiato dal rastrellamento del ghetto capitolino.\nDebutt\u00f2 nel 1960 nel film \"Tenente Sheridan: una gardenia per Helena Carrel\". Dopo una pausa di otto anni ritorna nel film \"Commandos\".\nMolto attivo come doppiatore negli anni 60-80 \u00e8 stato uno dei soci prima della C.I.D e poi della DEFIS, ha doppiato Gene Hackman in ruolo da protagonista ne \"L'avventura del Poseidon\".\nTra televisione e cinema ha fatto in tutto ben 57 partecipazioni (fra le altre quella in \"Napoleone a Sant'Elena\"), ed \u00e8 famoso anche per il suo ruolo nella miniserie tv \"Caterina e le sue figlie\", nella quale interpreta il marito di Iva Zanicchi."}
{"id": "1424537", "revid": "767487", "url": "https://it.wikipedia.org/wiki?curid=1424537", "title": "La ragazzina", "text": "La ragazzina \u00e8 un film del 1974 diretto da Mario Imperoli.\nInterpretato da Gloria Guida, segn\u00f2 il debutto cinematografico per la futura icona della commedia sexy all'italiana, che in seguito lavorer\u00e0 di nuovo con Imperoli in \"Blue Jeans\".\nTrama.\nMonica \u00e8 una quindicenne di ricca famiglia. Ha una svogliata relazione con Leo, uno studente pi\u00f9 grande di lei, coinvolto in giri loschi, che la accompagna spesso in auto. Col tempo per\u00f2 Monica s'avvicina sempre pi\u00f9 a un suo professore, Bruno de Angelis, insegnante anticonformista di storia dell'arte: per il suo stile \"boh\u00e9mien\" \u00e8 molto seguito dalle sue alunne e anche Monica ne \u00e8 attratta.\nIn seguito a un episodio inappropriato alla festa di compleanno dei suoi sedici anni, Monica decide che Leo non \u00e8 il ragazzo adatto a lei e inizia a innamorarsi del professore. Quest'ultimo e Monica, un giorno, intrattengono un'interessante conversazione sull'amore e sul suo significato dal punto di vista di Monica; questo intriga il professore e fa finire la conversazione con un bacio. Il professore e Monica fanno l'amore, ma egli \u00e8 al contempo l'amante della moglie dell'avvocato Moroni, che a sua volta \u00e8 invaghito di Monica.\nQuando Monica scopre il doppio gioco del professore, Moroni cerca di consolarla, ma esagera e costringe Monica alla fuga: durante l'inseguimento l'avvocato viene accidentalmente investito e perde la vita.\nProduzione.\nPoich\u00e9 all'epoca Gloria Guida era ancora minorenne, suo padre dovette firmare una liberatoria per poterle fare girare alcune scene pi\u00f9 scabrose.\nLa pellicola \u00e8 stata girata a Lignano Sabbiadoro, in provincia di Udine, durante l'estate del 1973.\nDistribuzione.\nIl film \u00e8 uscito nelle sale italiane il 28 febbraio 1974."}
{"id": "1424538", "revid": "110157", "url": "https://it.wikipedia.org/wiki?curid=1424538", "title": "\u0116rtil'", "text": "\u0116rtil' (anche traslitterata come \"\u0116rtil\" o \"Ertil\") \u00e8 una cittadina della Russia europea sudoccidentale, situata nell'Oblast' di Vorone\u017e, 225 km a est del capoluogo sul fiume omonimo; \u00e8 capoluogo del distretto omonimo.\nFondata nel 1897 attorno ad uno zuccherificio, ottenne lo \"status\" di citt\u00e0 nel 1963.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1424540", "revid": "767487", "url": "https://it.wikipedia.org/wiki?curid=1424540", "title": "Il solco di pesca", "text": "Il solco di pesca \u00e8 un film commedia erotica italiano del 1976 scritto e diretto da Maurizio Liverani.\nTrama.\nDavide \u00e8 un fotografo ossessionato dalla religione e dal fondoschiena femminile, con uno zio cardinale che gli impartisce severe direttive morali e con una moglie dalla quale si sta definitivamente separando. Incontra la francese Viviane, il cui matrimonio \u00e8 in crisi: ne diviene l'amante e inizia a frequentare la sua casa fino a quando il marito non scopre la tresca e caccia entrambi.\nViviane ha come domestica l'emiliana Tonina, originaria di Casalecchio, che desidera mantenere integra la propria verginit\u00e0 e perci\u00f2 accetta solo rapporti anali. Quando Viviane se ne va di casa, la segue e si trasferisce anche lei da Davide. Quando Viviane va a vivere con Davide, in quest'ultimo si spegne il desiderio, mentre di Viviane s'innamora il suo massaggiatore. Alla fine, Viviane cede Tonina al massaggiatore che la liberer\u00e0 definitivamente del peso della verginit\u00e0. Viviane per\u00f2 la licenzia e assume una nuova cameriera giapponese."}
{"id": "1424542", "revid": "80339", "url": "https://it.wikipedia.org/wiki?curid=1424542", "title": "\u0116rtil", "text": ""}
{"id": "1424543", "revid": "80339", "url": "https://it.wikipedia.org/wiki?curid=1424543", "title": "Ertil", "text": ""}
{"id": "1424544", "revid": "73537", "url": "https://it.wikipedia.org/wiki?curid=1424544", "title": "Modon", "text": ""}
{"id": "1424545", "revid": "585241", "url": "https://it.wikipedia.org/wiki?curid=1424545", "title": "Methoni", "text": ""}
{"id": "1424546", "revid": "287204", "url": "https://it.wikipedia.org/wiki?curid=1424546", "title": "Ertil'", "text": ""}
{"id": "1424549", "revid": "767487", "url": "https://it.wikipedia.org/wiki?curid=1424549", "title": "La novizia", "text": "La novizia \u00e8 un film erotico, drammatico e commedia del 1975 diretto da Giuliano Biagetti con lo pseudonimo di Pier Giorgio Ferretti.\nTrama.\nVittorio, un bel giovanotto con un lavoro affermato, ritorna al paese natale in Sicilia a causa delle cattive condizioni di salute dello zio Don Nin\u00ec. Vittorio crede di trovarlo moribondo, invece nota che le sue condizioni non sono gravi. Don Nin\u00ec convince Vittorio a essere disinvolto e sfrontato con tutti in paese, particolarmente con le donne; questo per dimostrare il prestigio e la virilit\u00e0 del nome della famiglia.Dopo una serie d'avventure erotiche senza importanza con varie donne, Vittorio finisce per innamorarsi di suor Immacolata (il cui vero nome di battesimo \u00e8 Maria), religiosa al capezzale di Don Nin\u00ec. Maria, a sua volta, contraccambia Vittorio. Dopo la morte di Don Nin\u00ec, la ragazza ritorna al suo paese d'origine.Dopo la partenza di Maria, Vittorio non riesce a dimenticare il suo amore appena sbocciato con la ragazza e si mette alla sua ricerca. Dopo averla ritrovata, i due giovani consumano alcuni momenti di passione, che dura poco perch\u00e9 il ragazzo viene ucciso."}
{"id": "1424555", "revid": "767487", "url": "https://it.wikipedia.org/wiki?curid=1424555", "title": "Il gatto mammone", "text": "Il gatto mammone \u00e8 un film del 1975 diretto da Nando Cicero.\nTrama.\nIl siciliano Lollo Mascalucia, piccolo industriale pastaio sposato con Rosalia da sette anni, finge con i compaesani di non volere figli, nascondendo con vari stratagemmi la presunta sterilit\u00e0 della moglie. Lollo per\u00f2, dopo la morte dello zio e rimasto l'unico Mascalucia della famiglia, ormai disperato, riprende l'idea di diventare padre. D'accordo con la moglie, ricorre dunque a Marietta, una ragazza madre, convinta a scodellargli un erede. Ma il figlio, malgrado gli sforzi profusi, non arriva nemmeno con la giovane e, a un controllo medico, Lollo scopre che \u00e8 proprio lui a essere sterile. Sar\u00e0 allora Rosalia, ricorrendo a un \"sostituto\" del marito, a dargli finalmente il sospirato figliolo."}
{"id": "1424556", "revid": "118358813", "url": "https://it.wikipedia.org/wiki?curid=1424556", "title": "Moto Guzzi Astore", "text": "L\u2019Astore \u00e8 una motocicletta costruita dalla Moto Guzzi tra il 1949 e il 1953.\nEvoluzione del modello \"G.T.V.\", nato nel 1934 come modello da turismo della Casa di Mandello, l'Astore viene presentato al Salone di Milano del 1949.\nTecnica e design.\nIl motore discende da quello nato nel 1921 con la \"Normale\": monocilindrico orizzontale ad aste e bilancieri di 500 cm\u00b3, con le tradizionali misure di alesaggio e corsa della Casa di Mandello del Lario, ovvero 88 \u00d7 82 mm. Innovazione rispetto alla precedente G.T.V. \u00e8 la testata, ora con le molle e i bilancieri della distribuzione racchiusi e in bagno d'olio (sistema gi\u00e0 introdotto sull\"'Airone\" nel 1948); testa e cilindro, inoltre, sono in alluminio, anzich\u00e9 in ghisa. Per quanto riguarda la ciclistica, \u00e8 simile a quella degli ultimi G.T.V.: il telaio \u00e8 un doppia culla chiusa in tubi; la forcella \u00e8 telescopica, mentre al posteriore c'\u00e8 il classico sistema introdotto nel 1928 con la \"Norge\", ovvero forcellone oscillante con molla sotto il motore, assistita questa volta (come gi\u00e0 sugli ultimi G.T.V. e G.T.W., nonch\u00e9 sugli Airone del 1947-48) da due ammortizzatori idraulici. Il cambio \u00e8 a quattro marce con comando a pedale.\nL'estetica dell'Astore \u00e8 praticamente identica all'antenato G.T.V., con serbatoio affusolato e cromato e paragambe molto protettivi. Nel 1952, a causa di difficolt\u00e0 nel reperimento del cromo, il serbatoio viene verniciato in rosso e nero, mentre altri particolari sono verniciati o nichelati. L'anno seguente viene introdotto un nuovo serbatoio, dalla linea pi\u00f9 moderna, simile a quella del \"fratello maggiore\" \"Falcone\". Durante lo stesso anno la produzione dell'Astore cessa, per lasciare spazio al \"Falcone Turismo\", praticamente identico con l'eccezione delle sospensioni posteriori (spariscono gli ammortizzatori idraulici, sostituiti da due pi\u00f9 economici ammortizzatori a compasso)."}
{"id": "1424560", "revid": "300971", "url": "https://it.wikipedia.org/wiki?curid=1424560", "title": "Lunochod", "text": "Lunochod () \u00e8 stato il nome di due rover lanciati dall'URSS per l'esplorazione della Luna. Le missioni Lunochod furono progettate principalmente per l'esplorazione della superficie lunare, la raccolta di immagini e lo studio di altri parametri ambientali della Luna.\nSviluppo.\nLo scopo originale delle sonde robotiche era quello di individuare e studiare delle aree lunari adatte per l'atterraggio e per la creazione di basi lunari; inoltre fu previsto che le sonde avessero a bordo un radiofaro che doveva semplificare le operazioni di allunaggio di eventuali veicoli con uomini a bordo. Originariamente il progetto prevedeva l'uso del rover da parte di un cosmonauta in caso di guasto del lander principale LK per poter raggiungere quello di riserva.\nIn realt\u00e0, dopo lo sbarco delle missioni del Programma Apollo e la susseguente cancellazione dell'analogo progetto sovietico furono utilizzati solo per l'esplorazione del nostro satellite.\nIl progetto dei rover, la loro realizzazione e controllo nel corso delle missioni spaziali erano sotto la supervisione di Aleksandr Kemurd\u017eian.\nLunochod 1.\nLunochod 1, portato sulla Luna dalla sonda Luna 17, fu il primo rover controllato a distanza ad atterrare su un altro corpo celeste. Dopo un primo tentativo fallito, terminato con la distruzione del vettore e del suo carico il 19 febbraio 1969, Luna 17 fu lanciata il 10 novembre 1970 alle 14:44:01 UTC e dopo aver raggiunto un'orbita di parcheggio, fu acceso l'ultimo stadio del vettore (alle 14:54 UTC) che pose la sonda sulla rotta per la Luna. Dopo due manovre di correzione, effettuate il 12 e il 14 novembre, il robot entrava in orbita lunare il 15 novembre alle 22:00 UTC.\nLa navicella atterrava con successo sulla Luna nel Mare Imbrium il 17 novembre alle 03:47 UTC. Il lander era costituito da due diverse rampe dalle quali il rover poteva scendere sulla superficie. Alle 06:28 UTC la macchina effettu\u00f2 i primi passi sul nostro satellite. Rimase attivo per 322 giorni terrestri, percorrendo circa 10,5\u00a0km e trasmettendo oltre immagini durante il suo periodo di attivit\u00e0.\nIl motivo che ha portato il rover ad un malfunzionamento critico e la perdita di ogni contatto in data 14 settembre 1971 \u00e8 tuttora sconosciuto.\nDescrizione del Rover, ritrovamento e usi odierni.\nIl Lunochod 1 aveva all'incirca la forma di una vasca ricoperta da un coperchio convesso con sotto di esso 8 ruote indipendenti e lungo circa 2.3 metri. L'equipaggiamento della sonda prevedeva un'antenna conica, una ad elica direzionale, quattro videocamere ed un braccio estensibile per testare la consistenza e le propriet\u00e0 del suolo lunare.\nA bordo trovavano posto uno spettrometro a raggi X, un telescopio a raggi X e un rilevatore di raggi cosmici. L'energia veniva fornita da una batteria che veniva ricaricata durante il giorno lunare da pannelli solari. Durante la notte lunare, il pannello solare veniva richiuso e un generatore di calore al polonio-210 riscaldava gli strumenti portandoli ad una temperatura adatta al loro funzionamento.\nIl rover era alto 135\u00a0cm e aveva una massa di 840\u00a0kg, lungo 170\u00a0cm e largo 160\u00a0cm e disponeva di un motore e freno per ogni ruota. Si poteva muovere a due velocit\u00e0 diverse: 0,8\u00a0km/h e 2\u00a0km/h.\nLa posizione finale del Lunochod 1 \u00e8 rimasta incerta fino al 2010; poich\u00e9 degli esperimenti effettuati con dei telemetri laser non sono riusciti a rilevare un segnale riflesso dal suo retro-riflettore. Albert Abdrachimov ha ritrovato entrambi i rover il giorno 17 marzo 2010, in una foto effettuata dal Lunar Reconnaissance Orbiter (image M114185541RC).\nNell'aprile 2010 il team dell'osservatorio di Apache Point utilizz\u00f2 delle immagini LRO per posizionare l'orbiter ed effettuare una misurazione con il telemetro laser di bordo che forn\u00ec una corretta misurazione nel giorno 22 aprile 2010; APOLLO (Apache Point Observatory Lunar Laser-Ranging Operation) sta usando il retroreflettore del Lunochod 1 per degli studi; \u00e8 stato scoperto, nella pi\u00f9 totale sorpresa, che il riflettore riflette pi\u00f9 luce del resto degli altri riflettori lasciati sulla Luna.\nSecondo un articolo di stampa rilasciato dalla NASA, il ricercatore Tom Murphy dichiar\u00f2 di: \"Aver ricevuto circa 2000 fotoni dal Lunochod 1 solo al primo tentativo, dopo 40 anni di silenzio; questo rover ha ancora tanto da raccontarci\". Nel novembre 2010, la locazione finale del rover \u00e8 stata determinata con un margine di errore di circa 1 centimetro; la posizione del rover (38.2378\u00b0N - 35.0017\u00b0W), combinata con l'abilit\u00e0 di effettuare la telemetria laser anche in presenza della luce solare, risulter\u00e0 particolarmente utile per determinare molti aspetti del sistema terrestre e lunare.\nLunochod 2.\nIl Lunochod 2, portato dalla sonda Luna 21, fu il secondo rover robotico a scendere sulla superficie della Luna.\nIl vettore SL-12/D-1-e mise la nave spaziale in orbita terrestre l'8 gennaio del 1973, il 12 gennaio la navicella raggiungeva la sua orbita lunare e successivamente avveniva l'allunaggio del rover.\nGli obiettivi primari della missione includevano la raccolta di immagini del suolo lunare, la rilevazione dei livelli di luce per determinare la convenienza di osservazioni astronomiche eseguite dalla Luna, un test con laser per determinare la distanza con la Terra, l'osservazione dei raggi X solari, misurazioni del campo magnetico locale e un test sulle propriet\u00e0 meccaniche del suolo. Rimase attivo per circa quattro mesi, percorrendo circa 37\u00a0km (record battuto dal rover Opportunity solo il 27 luglio 2014) e trasmettendo oltre immagini.\nFu il \"coperchio\" dell'apparecchio a segnare il destino finale della macchina; durante l'attraversamento di un cratere, il pannello solare, aperto in posizione orizzontale per tenere i pannelli orientati verso il sole, si ricopr\u00ec di polvere lunare; quando il rover dovette chiudere il coperchio per proteggersi dal freddo della notte lunare rovesci\u00f2 la polvere coprendo il radiatore dell'unit\u00e0 di scambiamento termico, necessaria durante il giorno per dissipare il tremendo calore. \nDurante il giorno lunare successivo, venne registrato un innalzamento della temperatura interna e l'incapacit\u00e0 del rover di raffreddarsi, rendendo il rover inutilizzabile. I contatti del Lunochod 2 vennero persi l'11 maggio 1973.\nDescrizione del Rover.\nIl Lunochod 2 era equipaggiato in modo simile al Lunochod 1 ma con apparecchiature e strumenti di misura aggiuntivi per adempiere agli obiettivi della missione; inoltre portava un'ulteriore videocamera montata in alto sul rover per facilitare la navigazione, rivelatasi difficoltosa a causa del ristretto campo visivo delle videocamere montate troppo in basso sul modello precedente ed in grado, come le altre due simili videocamere anteriori, di catturare immagini ad alta risoluzione del paesaggio circostante. Queste immagini servivano ad un team di cinque persone che, grazie ad esse, guidavano il rover in tempo reale da un complesso (NIP-10) costruito appositamente nei pressi di Sinferopoli.\nL'energia elettrica era fornita da un generatore solare il quale ricaricava le batterie principali del robot mentre, durante le lunghe notti lunari, un generatore al polonio-210 forniva il calore necessario al corretto funzionamento dei dispositivi elettrici.\nLunochod 3.\nFu costruito ma non fu mai lanciato sulla Luna, attualmente si trova in un museo nei pressi di Mosca. I rover costruiti per essere destinati al volo spaziale sono stati quindi in tutto tre."}
{"id": "1424568", "revid": "767487", "url": "https://it.wikipedia.org/wiki?curid=1424568", "title": "Valutazione a 360\u00b0", "text": "Nel campo delle risorse umane, la valutazione a 360\u00b0 \u00e8 un metodo di \"valutazione del personale\" che si propone di utilizzare diverse fonti informative e non solo quella del diretto superiore. &lt;br&gt;\nGli elementi per la valutazione possono perci\u00f2 provenire:\nQuesto metodo permette di formare un quadro pi\u00f9 completo del valutato, che tenga conto di diversi punti di vista, in modo da ottenere un giudizio finale pi\u00f9 equilibrato. \nIl metodo permette al lavoratore di prendere coscienza dei suoi comportamenti e migliorarli. \nIl metodo \u00e8 ovviamente oneroso, per la quantit\u00e0 di informazioni da reperire, e viene quindi utilizzato prevalentemente per fini di sviluppo in ambito manageriale, quali ad esempio la valutazione del potenziale."}
{"id": "1424570", "revid": "767487", "url": "https://it.wikipedia.org/wiki?curid=1424570", "title": "Live Hits", "text": "Live Hits \u00e8 il primo DVD pubblicato dalla cantautrice britannica Melanie C. Registrato nel tardo agosto 2006, contiene una serie di esibizioni live di parecchi brani contenuti nei primi tre album della cantante.\nIl Dvd contiene anche interviste, foto del backstage, gallerie fotografiche e molte versioni alternative delle tracce.\nIl Dvd ha venduto circa 100.000 copie in tutto il mondo.\nTracce.\nAcoustic Set:\nElectric Set:"}
{"id": "1424574", "revid": "37401", "url": "https://it.wikipedia.org/wiki?curid=1424574", "title": "Teoderico", "text": ""}
{"id": "1424575", "revid": "92723", "url": "https://it.wikipedia.org/wiki?curid=1424575", "title": "Cronache dell'era oscura", "text": "Le Cronache dell'Era Oscura (\"Chronicles of Ancient Darkness\") \u00e8 una saga di sei volumi scritta da Michelle Paver tra il 2004 e il 2009, che ha come protagonista un ragazzo e un lupo che abitano nella foresta lungo le coste di una zona simile alla Norvegia poco dopo l'era glaciale e prima dello sviluppo dell'agricoltura (circa 6000 anni fa).\nI volumi sono stati originariamente pubblicati dalla Orion Children's Books, una divisione della Orion Publishing Group Ltd, mentre in Italia dalla Mondadori, che li ha raccolti anche in due trilogie, intitolate \"La saga del Lupo\" e \"Il cammino del Lupo\". Grazie a questa saga, la Paver ha ricevuto nel 2010 il prestigioso Guardian Children's Fiction Prize.\nLa societ\u00e0 preistorica presentata nel libro \u00e8 piuttosto semplice: la gente \u00e8 divisa in trib\u00f9 (nomadi o sedentarie) e ciascuna \u00e8 rappresentata da un particolare animale o pianta totem. All'interno di ogni trib\u00f9 ci sono un capo e una persona particolare, che detiene il potere forse pi\u00f9 del capo: lo stregone (o la stregona), una persona saggia, non necessariamente vecchia, che conosce l'arte della magia e della soprannaturalit\u00e0, che pu\u00f2 mettersi in contatto con gli spiriti e la natura e con le anime dei defunti, entrando in uno stato di trance per mezzo di erbe o radici magiche.\nOpere della saga.\n\"La magia del lupo\" (\"Wolf Brother\").\n\"La magia del Lupo\" \u00e8 il primo libro della saga. Narra di un giovane ragazzo, Torak, il quale perde suo padre a causa di un Orso demone. L'anima dell'orso \u00e8 stata anticamente catturata dal nemico giurato del padre del ragazzo e dentro di essa risiede un demone che \u00e8 intenzionato a distruggere ogni cosa della Foresta che Torak ama tanto. Il ragazzo si trova da solo al mondo e sopravvivere sar\u00e0 una vera lotta. Prima di morire il padre gli fa fare un giuramento: Torak dovr\u00e0 trovare la Montagna dello Spirito del Mondo. Torak incontrer\u00e0 Lupo, un cucciolo che ha perso anche lui la famiglia e che si affeziona al ragazzo, di cui diventa amico. Un giorno andando a caccia Torak uccide un capriolo, che per\u00f2 si trova nel territorio degli uomini della trib\u00f9 del Corvo, che catturano Torak. Tra di loro c'\u00e8 Renn, che diventer\u00e0 la migliore amica di Torak, dopo Lupo.\nUna profezia dei Corvi racconta che Colui che Ascolta sconfigger\u00e0 l'Orso demone: Torak \u00e8 Colui che Ascolta (ha la capacit\u00e0 di parlare con i lupi) e per portare a termine il suo compito deve trovare i tre pezzi pi\u00f9 potenti del Nanuak. Torak fugge per cercare la Montagna e Renn lo accompagna per accertarsi che compia il suo dovere. Durante il viaggio incontrano il Viandante, un vecchio della Trib\u00f9 della Lontra che, impazzito, vive da solo in una valle, che suggerisce ai ragazzi dove potrebbe trovarsi il secondo pezzo del Nanuak. Alla fine Torak riesce a sconfiggere l'Orso, nonostante il fratello di Renn, Hord, muoia tentando di rubare a Torak la gloria dell'impresa. Lupo, che aveva portato il Nanuak alla Montagna, rimane l\u00ec con un branco locale.\n\"Il ritorno del lupo\" (\"Spirit Walker\").\nTorak deve salvare la Foresta da una malattia. Questo lo porta sull'Isola della Foca, dove dovr\u00e0 affrontare la rabbia del furioso Cacciatore solitario e la malvagit\u00e0 di piccoli esseri che si aggirano furtivi sull'isola, i tokoroth, i quali avevano portato la malattia nella Foresta. I tokoroth sono bambini demone, creati dai Divoratori di Anime, un gruppo di stregoni malvagi dispersi da un incendio: uno di essi \u00e8 Tenris, lo Stregone della Foca (e fratello del padre di Torak). \nTorak si reca sulla costa per cercare la cura, e l\u00ec viene rapito da alcuni ragazzi della Trib\u00f9 della Foca, che lo portano con loro alle Isole. Nel tentativo di provare ai suoi compagni che il tokoroth \u00e8 sull'isola, Torak cade in una tranello del demone, una rete per le foche; mentre \u00e8 sott'acqua, il ragazzo vede il mondo con gli occhi un pesce e ne prova le stesse sensazioni; viene salvato da Lupo e Renn, che per\u00f2 rimangono nascosti ai membri della Trib\u00f9 della Foca \nTenris inganna Torak promettendogli una cura in realt\u00e0 inesistente. Il ragazzo, con Bale, Detlan e Asrif, si reca ai Picchi delle Aquile per cercare la radice di selik, il miracoloso rimedio. Per un incidente di percorso, Torak deve saltare in acqua dai Picchi, e prova le sensazioni di una foca. Lo stregone della Foca gli spiega che succede perch\u00e9 Torak \u00e8 uno spirito errante, una creatura che nasce ogni mille inverni, le cui anime del nome e della trib\u00f9 possono uscire dal proprio corpo e entrare in quello di altre creature. Tenris vuole impadronirsi del potere del ragazzo, ma con l'aiuto di Lupo, Renn e Bale, Torak riesce a farlo cadere in Mare, dove viene divorato dal Cacciatore a cui aveva ucciso il cucciolo.\nDi nuovo tra i Corvi, Fin-Kedinn, il capotrib\u00f9 dei Corvi, racconta a Torak e Renn dell'incendio che aveva disperso i Divoratori anni prima: era stato appiccato dal padre di Torak, che si era unito al gruppo quando ancora si facevano chiamare Guaritori e non erano malvagi; quando lo divennero, Pa' aveva cercato di andarsene, ma i Divoratori non lo avevano accettato e avevano cercato di ucciderlo, riuscendoci con l'Orso demone.\n\"Sulle tracce del lupo\" (\"Soul-Eater\").\nLupo viene rapito e Torak e Renn ne seguono le tracce fino all'Estremo Nord. Lungo il cammino incontrano nuovamente il Viandante, a cui una donna malvagia aveva rubato il fuoco. Torak decide di far errare il suo spirito in un corvo per trovare la pista dei rapitori, ma questo fa infuriare il vento. I ragazzi vengono salvati da una bufera di neve da un uomo della Trib\u00f9 della Volpe Bianca, Inuktiluk. Le Volpi Bianche vogliono rimandare Torak e Renn nella Foresta, perch\u00e9 avevano visto che Torak stava per colpire un lupo, violando la legge delle trib\u00f9, che imponeva di non uccidere i cacciatori. I due ragazzi, aiutati da Inuktiluk e Akoomik, una donna delle Volpi Bianche, si dirigono verso l'Occhio della Vipera, dove si trovano i Divoratori di Anime. Torak prende il posto del figlio di Akoomik ed entra indisturbato nell'Occhio, per trovare Lupo. Scopre per\u00f2 che i Divoratori vogliono compiere un rito per sottomettere al loro volere i demoni dell'Altromondo, per unificare sotto un'unica legge le trib\u00f9 e dominarle. Per raggiungere il loro scopo devono sacrificare i nove cacciatori: il gufo, la lontra, la lince, l'orso, l'aquila, la volpe, il lupo, il ghiottone e l'uomo. Torak fa errare il proprio spirito nel corpo dell'orso dei ghiacci e trova la prigione di Lupo, il quale \u00e8 ferito e malato: per guarirlo dovr\u00e0 tagliargli la punta della coda. Dopo una breve lotta contro i Divoratori di Anime, Torak, Renn e Lupo fuggono dalla caverna e i ragazzi proseguono via mare. Vengono per\u00f2 separati da una spaccatura nel ghiaccio: Renn si ritrova su un pezzo di ghiaccio galleggiante e Torak viene accecato dal bagliore della neve; viene poi trovato da Lupo, ma anche dai Divoratori; Seshru, la stregona della Vipera lo marchia con il simbolo dei Divoratori di Anime, un forcone a tre punte per intrappolare le anime, facendo in modo di poterlo richiamare a suo piacimento. Poi il gruppo si mette sulle tracce di Renn. Durante la lotta la ragazza aveva rubato l'Opale di fuoco, la pietra con la quale gli stregoni volevano controllare i demoni: il suo potere pu\u00f2 essere neutralizzato seppellendo l'opale nella terra o nella pietra, con una vita in sacrificio. Nef, la stregona del Pipistrello si sacrifica per\u00f2 al posto suo, per estinguere il debito con il padre di Torak, che le aveva salvato la vita. Gli altri stregoni vengono dispersi dall'orso dei ghiacci, richiamato da Torak.\nTornati nella Foresta, Fin-Kedinn racconta a Torak e Renn che il padre di Torak aveva appiccato l'incendio che aveva disperso i Divoratori ma durante esso aveva anche distrutto in tre pezzi l'opale di fuoco: quello che era stato seppellito con Nef non era quindi l'unico e la caccia ai Divoratori di Anime \u00e8 ancora aperta.\n\"Il coraggio del lupo\" (\"Outcast\").\nTorak viene inseguito da dei ragazzi per un equivoco e uno di essi, Aki della Trib\u00f9 del Verro, scopre il marchio sul petto di Torak: questo lo porter\u00e0 all'esilio, durante il quale sar\u00e0 considerato come morto e dovr\u00e0 essere ucciso da chiunque lo incontrer\u00e0. Viene braccato da Aki e inseguito da Renn e Bale (rimasto nella Foresta dopo la riunione delle trib\u00f9), che cercano invece di aiutarlo. Renn spiega all'amico come eseguire un rito per togliere il tatuaggio dei Divoratori, che per\u00f2 fallisce perch\u00e9 Torak ne sente ancora il richiamo. Dopo molte peripezie il ragazzo arriva al Lago Testa d'Ascia, sulla cui riva vive la Trib\u00f9 della Lontra. Dopo essere sfuggito ad alcuni cacciatori della trib\u00f9 si rifugia su un'isoletta, dove viene colpito dalla malattia dell'anima, una sorta di pazzia. Renn e Bale, nel frattempo, avevano incontrato i membri della trib\u00f9 della Lontra, il cui stregone aveva detto loro di dirigersi a est per trovare ci\u00f2 che cercavano. I due ragazzi si dirigono verso est, dove scoprono che Torak \u00e8 a ovest e la sua malattia \u00e8 peggiorata. Renn lancia un incantesimo per guarire il ragazzo ma durante il temporale la canoa di Bale si rompe e non possono raggiungere subito l'amico.\nQuest'ultimo viene guarito grazie a due corvi (che chiamer\u00e0 Rip e Rek) di cui deve prendersi cura e si unisce al branco della Montagna, arrivato sul Lago insieme a Lupo. Decide di recarsi alla sorgente guaritrice per curarsi la ferita della rimozione del tatuaggio, ma qui incontra Seshru, che lo imprigiona e fa errare il suo spirito in una vipera, per mordere Renn. Torak riesce a fuggire e incontra Renn e Bale. Seshru riesce a dividerli rivelando che lei \u00e8 la madre di Renn: Renn fugge via e Torak la imita, inseguito da Bale. Renn viene raggiunta dalla stregona della Vipera, che per\u00f2 la lascia andare; la ragazza usa il suo potere e capisce che un'inondazione sta per abbattersi sul Lago dal ghiacciaio sulla sponda orientale. Torak scopre che il secondo frammento dell'opale di fuoco era nascosto nel coltello di suo padre. Renn li avverte del pericolo e Torak va ad avvertire le trib\u00f9 accampate vicino al Lago per dargli la caccia, dopo aver lasciato il coltello a Bale. Durante l'inondazione salva la vita ad Aki, che smette di inseguirlo e lo difende dal proprio padre; anche Fin-Kedinn lo difende, adottandolo. Seshru compare tra gli uomini delle trib\u00f9 e viene uccisa da Bale: Renne la utilizza come sacrificio per placare l'opale di fuoco.\nAlla fine Torak viene reintegrato tra le trib\u00f9 e si riappacifica con Renn.\n\"La promessa del lupo\" (\"Oath Breaker\").\nSull'Isola della Foca, Bale viene brutalmente assassinato da Thiazzi, lo stregone della Quercia e Divoratore di Anime. Torak giura di vendicarlo ed \u00e8 perseguitato dal fantasma dell'amico, perch\u00e9 non era con lui a montare la guardia. Con Lupo, Renn e Fin-Kedinn il ragazzo si mette sulle tracce di Thiazzi nella Foresta Interna, tra due fazioni in guerra. Dopo un incidente, Fin-Kedinn torna dalla Trib\u00f9 del Corvo. Torak cerca Thiazzi facendo errare il suo spirito negli alberi. I ragazzi vengono catturati dalla Trib\u00f9 del Cervo Rosso, la trib\u00f9 della madre di Torak. Lui per\u00f2 riesce a svignarsela e affronta lo stregone della Quercia nel bosco sacro, ma Lupo fa irruzione con una mandria di bisonti e Torak perde l'occasione. Poco dopo una donna dei Cervi Rossi appicca un grande incendio nella Foresta e Torak trova riparo in un rifugio di castori; cerca di ritrovare Lupo e Renn facendo errare il suo spirito in una cavalla sacra, ma mentre \u00e8 in lei viene catturato da membri della Trib\u00f9 del Cavallo Selvatico, mentre Renn viene catturata dagli uomini della Trib\u00f9 dell'Uro. Entrambi i ragazzi vengono portati a un raduno delle due fazioni in lotta, dove Thiazzi vuole unire le trib\u00f9 della Foresta Interna contro un nemico pi\u00f9 grande, le trib\u00f9 della Foresta Aperta: Torak viene esibito come la loro spia; grazie a Renn e a un uomo degli Uri riesce per\u00f2 a guadagnare tempo e Renn lo fa fuggire. Lei vorrebbe ritornare nella Foresta Aperta per avvertire tutti del pericolo, ma Torak, accecato dalla sete di vendetta, decide di recarsi al bosco sacro per affrontare il Divoratore di Anime, lasciandola sola. La ragazza ha un colloquio con il saggio stregone dell'Uro, che per\u00f2 si rivela essere Thiazzi stesso: questi la imprigiona nel tronco del Grande Tasso, mentre Torak lotta disperatamente contro di lui per le loro vite. Il ragazzo rompe il giuramento fatto a Bale e si offre a Thiazzi in cambio della vita di Renn. Il gufo aquila di Eostra ruba allo stregone il frammento di opale di fuoco e Thiazzi cade dalla Grande Quercia, morendo.\nPi\u00f9 tardi Torak riceve molto onore per aver sconfitto il Divoratore e perch\u00e9 per merito suo, secondo le trib\u00f9 della Foresta Interna, la Grande Quercia sta rimettendo le foglie. Durrain, il capo dei Cervi Rossi, racconta a Torak la storia di sua madre e del sacrificio che comp\u00ec perch\u00e9 lui potesse sconfiggere i Divoratori di Anime, dando la sua vita allo Spirito del Mondo in cambio del potere dello spirito errante.\nDopo tre mesi senza di Lupo, Torak e Renn decidono di andare a cercarlo: scoprono che si \u00e8 fatto una famiglia con Pelliccia Scura, una lupa nera del branco della Montagna, con la quale aveva avuto tre cuccioli.\n\"Il destino del lupo\" (\"Ghost Hunter\").\nEostra, Stregona del Gufo Aquila e la pi\u00f9 potente Divoratrice di Anime, vuole avere il completo dominio sulla Foresta, e per farlo fa s\u00ec che Torak le dia la caccia, mandano falene malvagie e malattie, per isolarlo e rubargli i poteri di Spirito Errante. Torak cos\u00ec si incammina di nascosto verso la sua tana, per fronteggiarla. Passa a salutare Lupo e la sua famiglia, che per\u00f2 vengono attaccati dal gufo aquila, che uccide un cucciolo e rapisce il secondo, mentre Pelliccia Scura precipita nel fiume e Lupo vola all'inseguimento del gufo.\nFin-Kedinn parte per cercare l'unica persona in grado di sconfiggere la stregona del Gufo Aquila, mentre Renn si mette sulle tracce di Torak. Una tempesta di ghiaccio mandata da Eostra la sorprende nella Foresta e la ragazza si costruisce un rifugio, ma viene intrappolata da un albero caduto, venendo salvata da Torak, che era ancora nelle vicinanze. Dopo la tempesta trovano Lupo, gravemente malato nell'anima, che per\u00f2 trova la forza di salvare Torak dall'attacco di un tokoroth.\nDopo giorni di stenti, i ragazzi si imbattono finalmente in una mandria di renne, rovinando involontariamente la caccia di un gruppo di uomini delle Trib\u00f9 della Lepre Montana, del Cigno e del Sorbo Selvatico, tra cui c'era un vecchio amico di Torak e Renn, Krukoslik della Lepre Montana, che li accoglie all'accampamento. Le tre trib\u00f9 sono unite per proteggersi dalla Divoratrice di Anime, e Krukoslik sa dove si trova la Montagna degli Spiriti, il covo della stregona, e fa accompagnare l\u00e0 i ragazzi da una squadra di Cigni. Durante un attacco dei terribili cani di Eostra, Renn si rompe una caviglia e Torak parte cos\u00ec senza di lei, perch\u00e9 deve sconfiggere la stregona prima della Notte degli Spiriti. Viene salvato da un attacco dei cani da Dark, un ragazzo abbandonato sulla Montagna perch\u00e9 albino, che si affeziona molto a Torak. Questi scopre, arrampicandosi in alto, che oltre le montagne non finisce il mondo, ma c'\u00e8 un'altra Foresta. Poi, con addosso i Segni della Morte, si inoltra nella Montagna solo con Lupo. Renn nel frattempo trova Pelliccia Scura sulla Montagna e se ne prende cura; quando la lupa si riprende la ragazza va a cercare Torak, ma viene trovata da Dark, che la guida a un'altra entrata della Montagna. Insieme assistono al rito che l'ultima Divoratrice compie per richiamare a s\u00e9 le anime dei Divoratori di Anime morti, mentre Torak fa errare il suo spirito nella stregona per cercare di fermarla, ma invano. L'incantesimo ha per\u00f2 un punto debole: il Viandante, in realt\u00e0 il settimo Divoratore di Anime: si credeva morto nel grande incendio ma \u00e8 in realt\u00e0 vivo, essendo morto il figlio Narik al posto suo. Torak riesce a bruciare la corda dei capelli dei Divoratori e a sciogliere l'incantesimo che li legava, nonostante il dolore di perdere nuovamente suo padre, ma la stregona prende una ciocca dei capelli del ragazzo e cerca di legare a s\u00e9 il suo potere, mentre lui deve lottare contro i cani superstiti e i tokoroth, aiutato da Lupo. Il Viandante chiede aiuto al Popolo Nascosto della Montagna, che chiude Eostra nelle fauci di un crepaccio nella caverna. Ma la stregona porta con s\u00e9 nella caduta anche Torak.\nLupo trova il corpo di Torak e poco distante il suo spirito che si arrampica sulla Montagna per raggiungere il Primo Albero: con gentilezza, lo aiuta a rientrare nel corpo. Poco dopo il ragazzo viene trovato da Dark e Renn, sconfiggendo tutti i segni e i presagi che narravano della sua morte.\nNel frattempo Pelliccia Scura aveva trovato il suo piccolo, alle falde della Montagna, e subito dopo Lupo li raggiunge correndo.\nUna volta tornati all'accampamento dei Corvi, Renn \u00e8 dilaniata dalla voglia di seguire Torak nella Foresta orientale, ma anche dalla carica di stregona, alla quale non ha mai ambito ma che sa di dover ricoprire per via della scomparsa di Saeunn. Fin-Kedinn la toglie per\u00f2 dall'impaccio, comunicandole che il nuovo stregone dei Corvi sar\u00e0 Dark, che lo vuole. Cos\u00ec, Torak e Renn partono per scoprire la nuova Foresta con i lupi e i corvi, il loro branco."}
{"id": "1424582", "revid": "767487", "url": "https://it.wikipedia.org/wiki?curid=1424582", "title": "Encounters at the End of the World", "text": "Encounters at the End of the World \u00e8 un film documentario del 2007 scritto, diretto e narrato da Werner Herzog.\nTrama.\nIl regista si \u00e8 recato in Antartide con il suo cameraman Peter Zeitlinger e ha documentato la vita nella stazione McMurdo, sull'isola di Ross, e dintorni.\nProduzione.\nAll'inizio del film Herzog afferma di averlo voluto realizzare perch\u00e9 era rimasto estremamente affascinato dalle riprese subacquee realizzate sotto i ghiacci antartici dal suo amico Henry Kaiser, che aveva poi inserito nel film \"L'ignoto spazio profondo\" (\"Wild Blue Yonder\", 2005). Henry Kaiser \u00e8 l'autore delle riprese subacquee anche di questo film, oltre ad averne composto parte delle musiche e ad averlo prodotto.\nIl film \u00e8 dedicato al critico statunitense Roger Ebert, grande ammiratore di Herzog.\nDistribuzione.\nIl film \u00e8 stato mostrato in anteprima il 1\u00ba settembre 2007 al Telluride Film Festival e ha avuto la \"premi\u00e8re\" ufficiale il 10 dello stesso mese al Toronto International Film Festival. Nell'aprile 2008 Discovery Enterprises International, produttrice del film, ha messo in vendita a Cannes i diritti per la distribuzione internazionale del film.\nIn Italia il film \u00e8 stato proiettato per la prima volta il 16 gennaio 2008 al cinema Massimo di Torino, in apertura della rassegna di tutti i film di Herzog che accompagnava la mostra \"Segni di vita - Werner Herzog e il cinema\", tenuta in contemporanea alla Fondazione Sandretto Re Rebaudengo. In seguito il documentario \u00e8 stato proiettato a Milano nell'ambito della rassegna \"Energia verde al cinema\" organizzata da Legambiente, che ha avuto luogo allo spazio Oberdan dal 17 al 25 maggio 2008."}
{"id": "1424589", "revid": "1494380", "url": "https://it.wikipedia.org/wiki?curid=1424589", "title": "Genitivo assoluto", "text": "Il genitivo assoluto \u00e8 un costrutto della grammatica del greco antico. \nCome si presenta.\nIl genitivo assoluto \u00e8 costituito da un sostantivo o da un pronome in genitivo e da un verbo espresso in participio genitivo (sia attivo che passivo). Il sostantivo \u00e8 generalmente preceduto dall'articolo, mentre il participio mai.\nCome tradurlo.\nL'espressione sintetica corrisponde a una proposizione subordinata: il sostantivo funge da soggetto della proposizione, il participio da verbo; il tutto pu\u00f2 essere reso in forma implicita con un gerundio o in forma esplicita con una proposizione subordinata causale, una concessiva, una temporale, un'ipotetica o un'avversativa (congiunzione mentre che esprime qualcosa in contrasto con la proposizione reggente). Per queste caratteristiche, il genitivo assoluto tipico del greco pu\u00f2 essere accostato all'ablativo assoluto della lingua latina.\nEsempio:\nIl genitivo assoluto \u00e8 formato dal nome \u039a\u03cc\u03bd\u03c9\u03bd\u03bf\u03c2 e dal participio presente \u03c3\u03c4\u03c1\u03b1\u03c4\u03b7\u03b3\u03bf\u1fe6\u03bd\u03c4\u03bf\u03c2 del verbo \u03c3\u03c4\u03c1\u03b1\u03c4\u03b7\u03b3\u03ad\u03c9.\nValori del genitivo assoluto.\nN.B.: il genitivo assoluto \"non pu\u00f2\" avere \"mai\" valore finale, perch\u00e9 il genitivo, fin dalle origini, esprime l'allontanamento da un luogo spazio-temporale, non il raggiungimento di esso (inteso come finalit\u00e0), cosa che avviene invece per l'accusativo. Non pu\u00f2 avere neppure valore consecutivo.\nDifferenze con l'ablativo assoluto latino.\nLe principali differenze con l'ablativo assoluto latino sono le seguenti:"}
{"id": "1424595", "revid": "1728", "url": "https://it.wikipedia.org/wiki?curid=1424595", "title": "Shekel", "text": ""}
{"id": "1424609", "revid": "1543377", "url": "https://it.wikipedia.org/wiki?curid=1424609", "title": "Transamerica Pyramid", "text": "Il Transamerica Pyramid \u00e8 un grattacielo di San Francisco, nonch\u00e9 uno dei simboli contemporanei pi\u00f9 riconoscibili della citt\u00e0 californiana insieme al Golden Gate Bridge; esso \u00e8 il principale edificio del complesso Transamerica Pyramid Center, costituito anche da un fabbricato pi\u00f9 basso di circa venti piani e dal circostante Redwood Park.\nNei primi anni dal suo completamento \u00e8 stato il grattacielo pi\u00f9 alto della costa occidentale degli Stati Uniti d'America ma nel 1974 \u00e8 stato superato dall\u2019Aon Center di Los Angeles.\nStoria.\nL'area su cui sorge il Transamerican Pyramid Center \u00e8 denominata Montgomery Block poich\u00e9 in origine comprendeva l'omonimo e grande fabbricato di quattro piani edificato nel 1853, noto per essere stato il primo edificio ignifugo e antisismico della citt\u00e0 in cui ebbero sede illustri studi professionali e attivit\u00e0 commerciali; esso fu demolito nel 1959 lasciando libero il vasto lotto dove sorsero la Transamerican Pyramid e alcuni altri edifici confinanti.\nIl progetto della nuova sede della Transamerica Corporation fu commissionato all\u2019architetto americano William Pereira nel 1967 da John R. Beckett, l'allora amministratore delegato della Transamerica Corporation, azienda fondata da A. Giannini nel 1928. Nel 1968, quando il progetto venne reso pubblico, suscit\u00f2 alcune perplessit\u00e0 e non riscosse molto entusiasmo, tuttavia le sue forme inattese e futuristiche furono apprezzate dal committente e dal sindaco Joseph Alioto.\nLe controversie continuarono anche durante la sua costruzione che ebbe inizio nel 1969, tanto che l'architetto americano John Pastier critic\u00f2 duramente il progetto in un articolo pubblicato sul Los Angeles Times. Malgrado le polemiche il cantiere si concluse nel 1972, con un costo complessivo di $ 32.000.000. Superando il 555 California Street, l'edificio divenne il grattacielo pi\u00f9 alto di San Francisco e della costa occidentale degli Stati Uniti d'America ma perdette questo primato nel 1974, pur continuando a essere l\u2019edificio pi\u00f9 alto di San Francisco fino al 2017, anno del completamento della Salesforce Tower.\nProbabilmente i molteplici dubbi sull'estetica dell'edificio si placarono quando, nel 1989, la Transamerican Pyramid risult\u00f2 completamente illesa a seguito del forte sisma che colp\u00ec la citt\u00e0.\nDopo essere stato acquisito dalla GE Capital che acquist\u00f2 la Transamerican Corporation e a seguito di svariati altri passaggi di propriet\u00e0, l\u2019intero edificio \u00e8 stato acquistato nel 1999 dalla compagnia assicurativa olandese Aegon, pur mantenendo il nome originario.\nNel 2009, dopo una completa ristrutturazione, al Transamerica Pyramid Center \u00e8 stato assegnato il riconoscimento \"LEED Platinum\" da parte del Green Building Council per le sue pratiche in materia di sostenibilit\u00e0 ambientale, compresi il risparmio energetico, l'efficienza idrica, la riduzione delle emissioni inquinanti e la migliore qualit\u00e0 ambientale interna.\nL\u2019edificio \u00e8 ormai uno dei tratti distintivi del panorama della citt\u00e0 e uno dei riferimenti pi\u00f9 caratteristici del Financial District ed \u00e8 stato inserito nella lista dei grattacieli pi\u00f9 alti del mondo, inoltre \u00e8 censito come \"California Historical Landmark\".\nDescrizione.\nLa Transamerica Pyramid \u00e8 il principale edificio del Transamerica Pyramid Center, costituito anche da un fabbricato pi\u00f9 basso di circa venti piani e dal circostante Redwood Park che conta svariate piante ad alto fusto e oltre 2.000 m\u00b2 di ampiezza. L'intero complesso sorge su un lotto regolare di terreno delimitato a nord dalla Washington Street, a sud dalla Clay Street, a est dal contestuale Redwood Park e dalla Sansome Street, a ovest dalla Montgomery Street, dove al civico 600 vi \u00e8 l'ingresso principale della Transamerica Pyramid. Con il tempo l'edificio \u00e8 diventato il punto di riferimento del Financial District di San Francisco.\nCaratteristiche progettuali.\nIl grattacielo \u00e8 l'edificio pi\u00f9 originale dell'intero complesso ed \u00e8 immediatamente riconoscibile per la sua caratteristica morfologia piramidale a base quadrata che gli conferisce una linea slanciata, che culmina con una guglia rivestita in alluminio anodizzato. \nCon i suoi 48 piani raggiunge un\u2019altezza complessiva di 260 metri dominando la Chinatown e il Financial District di San Francisco. Alla sua base vi sono gli ingressi principali che affacciano su un portico pedonale caratterizzato da una spessa travatura obliqua a vista che compone una complessa trama a traliccio; i prospetti laterali obliqui sono caratterizzati da un rivestimento chiaro in polvere di quarzo e da una relativa semplicit\u00e0 di forme che ospitano su tutta l\u2019area sfruttabile dei quattro lati le ben 3.678 finestre quadrangolari. \nI due moduli parallelepipedi che sporgono vistosamente dal 27\u00ba piano in poi sono vele che contengono le trombe di quattro dei 18 ascensori che servono l\u2019intera struttura. Su ciascuna delle loro sommit\u00e0 \u00e8 presente una terrazza panoramica completamente vetrata, tuttavia entrambe non sono pi\u00f9 aperte al pubblico dal 2001, bens\u00ec accessibili soltanto per un uso esclusivo degli occupanti dell'edificio.\nComplessivamente l\u2019edificio misura circa 49.000 m\u00b2 e ospita una cinquantina di aziende, per un totale di circa 1.500 persone; a causa della sua forma rastremata l\u2019area calpestabile dei piani varia con l\u2019altezza, partendo dai 2.065 m\u00b2 del 6\u00ba piano, fino ai soli 235 m\u00b2 del 48\u00ba piano.\nIl 48\u00ba e ultimo piano ospita un unico ambiente polifunzionale che vanta una vista panoramica a 360 gradi sulla citt\u00e0, esso \u00e8 attrezzato per ospitare conferenze, pranzi di lavoro, ricevimenti ed eventi pubblici o privati.\nLa guglia, soprannominata \"crown jewel\", \u00e8 l\u2019elemento pi\u00f9 caratteristico dell\u2019edificio. La sua struttura \u00e8 costituita da un\u2019ossatura di acciaio di 64,6 metri di altezza rivestita da griglie di alluminio fessurato, da cui traspare l\u2019illuminazione notturna alimentata da sei proiettori da 1.000 Watt ciascuno installati all'interno, programmati per cambiare colore a seconda delle occasioni; sulla sommit\u00e0 della guglia \u00e8 installato un ulteriore faro rosso da 1.000 Watt per la sicurezza aerea.\nLe peculiarit\u00e0 antisismiche.\nLa sua caratteristica forma e alcuni altri dettagli strutturali non rappresentano soltanto semplici scelte stilistiche ma coniugano anche specifiche esigenze tecniche e statiche in funzione della resilienza agli intensi eventi sismici che da sempre interessano la zona. \nLa forma rastremata, inoltre, consente di ridurre sensibilmente la resistenza all\u2019aria e la zona d\u2019ombra proiettata sull\u2019area urbana, garantendo maggiore luminosit\u00e0 e flusso di aria all\u2019ambiente circostante.\nLe fondazioni dell\u2019edificio sono poste a circa 16 metri di profondit\u00e0 e sono realizzate con una gettata unica di 16.000 m\u00b3 di cemento armato, su cui sono stati installati speciali dissuasori che consentono all\u2019intera struttura di oscillare seguendo i movimenti del terreno in caso di terremoto, assorbendo il pi\u00f9 possibile l\u2019onda d\u2019urto del sisma. \nAl piano stradale \u00e8 presente una complessa struttura obliqua a traliccio che si estende al di fuori del perimetro dei prospetti sovrastanti e che occupa i primi sei piani dell'edificio; l'allargamento di questa struttura, appositamente progettata per resistere a carichi verticali, orizzontali e a eventuali movimenti torsionali dell\u2019edificio, assicura un maggiore effetto stabilizzante e consente di ottenere la disponibilit\u00e0 di spazi aperti alla base grazie al sistema di elementi incrociati di cemento armato. Il resto della struttura portante \u00e8 costituita da travi d\u2019acciaio elettrosaldate e bullonate che garantiscono elasticit\u00e0 all\u2019edificio.\nQueste particolari caratteristiche progettuali si sono dimostrate efficaci durante il terremoto del 1989 che colp\u00ec San Francisco, quando alcune rilevazioni interne accertarono l'effettiva oscillazione dell'edificio pur senza riportare danni alla struttura.\nL\u2019edificio nella cultura di massa.\nData la sua caratteristica forma il Transamerica Pyramid \u00e8 facilmente riconoscibile in tutte le vedute panoramiche della citt\u00e0 che appaiono in svariati film e, inoltre, \nstata inserita nella citt\u00e0 di San Fierro nel videogioco \"Grand Theft Auto San Andreas\" ed \u00e8 presente anche nel videogioco \"Driver: San Francisco\", prodotto dalla Ubisoft, ed anche in Watch Dogs 2.\nNel film Zodiac (film) viene mostrata la costruzione della torre in una breve sequenza in time-lapse."}
{"id": "1424615", "revid": "228587", "url": "https://it.wikipedia.org/wiki?curid=1424615", "title": "AICC", "text": "L'AICC, acronimo di Aviation Industry CBT Committee, \u00e8 un'associazione internazionale dei professionisti dell'addestramento tecnologicamente assistito (Computer-Based Training).\nAICC emana la guida di riferimento per l'industria aeronautica (in particolare quella statunitense) relativa allo sviluppo, al \"delivery\" e alla valutazione CBT e di tecnologie di addestramento relative.\nObiettivi.\nGli obiettivi del AICC sono:\nL'impiego estensivo di queste specifiche (standard AICC) nei sistemi di e-learning, in particolare alla fine degli anni novanta, ha determinato di fatto l'identificazione della sigla AICC con lo standard medesimo di interoperabilit\u00e0, definito per sistemi di apprendimento CBT nel loro complesso.\nL'AICC, infatti, ha reso il proprio standard disponibile (aperto) alla comunit\u00e0 degli sviluppatori, anche per prodotti non direttamente collegati al settore aeronautico, fornendo di fatto uno dei primi standard efficienti per la gestione delle informazioni associate alla fruizione di corsi di addestramento a distanza.\nL'AICC inoltre coordina attivamente le attivit\u00e0 di definizione di altri ambiti tecnologici, sempre legati a standard di interoperabilit\u00e0, con particolare riferimento all'IMS, l'ADL, l'ISO/SC36 e IEEE/LTSC; per certi versi lo standard AICC pu\u00f2 essere considerato il \"nonno\" dello SCORM, di gran lunga uno dei modelli tecnologici pi\u00f9 diffusi in ambito e-learning.\nStoria.\nL'AICC \u00e8 stato fondato nel 1988 da alcune compagnie costruttrici del settore aeronautico (Boeing, Airbus e McDonnell-Douglas); a quel tempo il suo scopo era, fondamentalmente, ridurre i costi dovuti alla proliferazione di standard differenti sui nuovi dispositivi multimediali impiegati da diversi fornitori in ambito CBT (ogni produttore richiedeva una specifica scheda audio, video, ecc.).\nNel 1989, l'AICC pubblica quindi le prime definizioni formali della piattaforma CBT.\nQuesti standard inizialmente definiscono il PC-DOS la piattaforma primaria di \"delivery\" per questi mezzi.\nNel 1992 l'AICC ha prodotto poi una prima specifica di interoperabilit\u00e0 per i media audio-digitali, sempre riferita a supporti destinati a piattaforme basate DOS. Con questa specifica ha permesso di uniformare sotto un unico standard il tipo di scheda audio a cui i diversi fornitori poterono riferirsi nelle loro produzioni di corsi multimediali di formazione.\nI driver audio AICC sono stati prodotti per Sound Blaster, WICAT e altre schede audio molto diffuse dell'epoca.\nTantissime vecchie applicazioni CBT ancora usano oggi questa specifica.\nNel 1993, l'AICC ha prodotto quella che sar\u00e0 considerata di fatto la prima specifica di standard per \"runtime interoperability\" in ambiti \"learning management system\" (LMS) ovvero \"Computer Managed Instruction\" (CMI) \"Systems\".\nQuesta specifica dell'AICC (guida di riferimento AICC/CMI per l'interoperabilit\u00e0), originalmente \u00e8 stata progettata per il funzionamento di CD-ROM/LAN (\"file-based\"/locale) ed \u00e8 stata aggiornata nel mese di gennaio del 1998 per aggiungere un'interfaccia \"web-based\" denominata \"HACP\" (\"HTTP-based AICC/CMI Protocol\").\nNel mese di settembre del 1999 la specifica CMI001 \u00e8 stata aggiornata per aggiungere un'interfaccia di programmazione (API) JavaScript runtime.\nIl modello di dati dell'ambiente e l'API runtime usati nella specifica di SCORM \u00e8 un derivato di questo lavoro."}
{"id": "1424616", "revid": "28592", "url": "https://it.wikipedia.org/wiki?curid=1424616", "title": "Marija Spiridonova", "text": ""}
{"id": "1424626", "revid": "599013", "url": "https://it.wikipedia.org/wiki?curid=1424626", "title": "Angel Suqu\u00eda Goicoechea", "text": ""}
{"id": "1424631", "revid": "192323", "url": "https://it.wikipedia.org/wiki?curid=1424631", "title": "IEEE 802.1Qay", "text": ""}
{"id": "1424632", "revid": "287204", "url": "https://it.wikipedia.org/wiki?curid=1424632", "title": "Enrico Castiglioni", "text": "Biografia.\nNato nel 1914 da una famiglia di imprenditori bustocchi, nel 1937 consegu\u00ec la laurea in Ingegneria Civile presso il Politecnico di Milano con il massimo dei voti e nel 1939 l'abilitazione alla professione di architetto presso la Facolt\u00e0 di Architettura di Roma. L'anno successivo spos\u00f2 Lorena Fausti, italiana nata in Pennsylvania, dalla quale ebbe quattro figli: Stefano (con il quale collabor\u00f2 in molti lavori a partire dal 1968), Giuliano, Monica e Marina. Tra il 1965 e il 1973 fu professore incaricato presso la Facolt\u00e0 di Lettere e Filosofia dell'Universit\u00e0 Cattolica di Milano del corso di \"Storia e teoria dello spazio teatrale\". Del 1971 al 1977 fu presidente dell'Ordine degli Architetti della Provincia di Varese.\nIl 23 giugno 2015, alla vigilia della festa patronale, a Richino Castiglioni \u00e8 stato intitolato il passaggio antistante la biblioteca civica di Busto Arsizio.\nOpere.\nTra i suoi pi\u00f9 significativi progetti vanno ricordati gli edifici per l'Esposizione Internazionale del Tessile (1952) di Castellanza, edifici religiosi come la nuova \"chiesa parrocchiale di Prospiano\" a Gorla Minore nel 1962, la ricostruzione del \"Presbiterio\" e della \"Cappella del S.S. Sacramento\" nella chiesa dei Frati Minori di Busto Arsizio tra il 1968 e il 1973 (con Stefano Castiglioni), il restauro dell\"Eremo di Santa Caterina del Sasso\" a Leggiuno sul Lago Maggiore dal 1978 al 1986, un modello per una chiesa a Montecatini Terme (1953) e il progetto per il santuario della Madonna delle Lacrime a Siracusa (1957), rimasto irrealizzato. Altri numerosissimi progetti di Richino Castiglioni sono rimasti irrealizzati, come la nuova \"chiesa parrocchiale di Sant'Anna\" a Busto Arsizio (1963) e di Suna a Verbania (1964). Inoltre \u00e8 opera dell'architetto anche l'attuale sede del Liceo scientifico statale Arturo Tosi di Busto Arsizio (1980), come anche le sedi dell'Istituto Tecnico Statale Industriale (ITIS) Cipriano Facchinetti e dell'Istituto Professionale per l'Industria e l'Artigianato (IPSIA) Alessandro Volta di Castellanza, entrambi risalenti al 1962 e formanti oggi l'Istituto Statale di Istruzione Superiore Cipriano Facchinetti."}
{"id": "1424634", "revid": "1494169", "url": "https://it.wikipedia.org/wiki?curid=1424634", "title": "Grafico", "text": "Il termine grafico pu\u00f2 avere diversi significati:"}
{"id": "1424635", "revid": "547034", "url": "https://it.wikipedia.org/wiki?curid=1424635", "title": "PBB TE", "text": "Il PBB-TE (acronimo inglese di \"Provider Backbone Bridges - Traffic Engineering\") \u00e8 una tecnologia di trasporto basata su Ethernet per reti geografiche di telecomunicazione dati e telefonia a commutazione di pacchetto. L'obiettivo di questa tecnologia \u00e8 apportare una serie di estensioni e di miglioramenti della tecnologia Ethernet tradizionale in modo da ottenere funzionalit\u00e0 di trasporto, monitoraggio e protezione di rete secondo le caratteristiche delle reti di telefonia tradizionali (trasporto di tipo \"Carrier Class\").\nPrincipio di funzionamento.\nIl PBB-TE prevede di utilizzare un trasporto di tipo Ethernet all'interno della rete, aggiungendo al pacchetto trasportato delle informazioni VLAN di servizio utilizzate per la distribuzione del traffico in modalit\u00e0 punto-punto mediante la preconfigurazione manuale delle relazioni ingresso-uscita sui nodi di rete abilitati a questa tecnologia, disabilitando al contempo la funzione di apprendimento degli indirizzi MAC e scartando gli indirizzi MAC sconosciuti. In questo modo, viene realizzata una connettivit\u00e0 di tipo punto-punto di tipo deterministico e prefissato con caratteristiche orientate alla connessione (\"connection oriented\").\nIl circuito bidirezionale risultante che collega due nodi terminali di una rete di tipo PBB-TE viene denominato \"tunnel di backbone\".\nIl PBB-TE inoltre \u00e8 concepito in modo da poter supportare anche meccanismi di configurazione, controllo e creazione dei circuiti anche tramite protocolli di segnalazione gestiti direttamente dai nodi di rete (\"control plane\"), secondo lo schema del Generalized MPLS.\nIl PBB-TE supporter\u00e0 inoltre in prospettiva anche circuiti di tipo punto-multipunto.\nCaratteristiche principali.\nLa tecnologia PBB-TE possiede le caratteristiche principali richieste a circuiti di tipo \"Carrier Class\", ovvero:\nTecnologia.\nIl tipo di rete realizzato mediante PBB-TE \u00e8 secondo la nomenclatura comune \"CO-PS\", ovvero a commutazione di pacchetto ed orientato alla connessione.\nLa struttura della trama di trasporto (\"data plane\") \u00e8 quella definita dal PBB, che prevede un incapsulamento \"MAC-in-MAC\" della trama Ethernet del cliente.\nIl pacchetto PBB-TE tipico prevede una struttura composta dai campi seguenti:\n\u00c8 da notare come gli ultimi tre campi non siano altro che un pacchetto Ethernet tradizionale secondo la normativa IEEE 802.1ad.\nI circuiti nello spazio delle B-VLAN sono chiamati \"ESP\" (\"Ethernet Switched Path\", circuito Ethernet a commutazione) e sono univocamente identificati dalla terna (B-DA, B-SA, B-VID).\nServizi.\nSebbene non sia nell'obiettivo del progetto definire i servizi trasportabili su una rete realizzata tramite tecnologia PBB-TE, \u00e8 bene notare quali siano i servizi possibili su una rete di questo tipo.\nSecondo il modello di rete a strati, si possono identificare:\nQuesti livelli sono tra loro in una relazione di tipo \"client-server\", ovvero:\nNell'ambito di questa struttura, si possono realizzare i seguenti servizi:\nNormativa.\nIl PBB-TE \u00e8 definito a livello di normativa dal progetto 802.1Qay, nell'ambito del comitato IEEE 802.1, precisamente nel gruppo di lavoro dedicato all'interoperabilit\u00e0 tra reti. La data stimata per l'approvazione e la pubblicazione dello standard \u00e8 giugno 2009."}
{"id": "1424637", "revid": "92723", "url": "https://it.wikipedia.org/wiki?curid=1424637", "title": "Angel Suqu\u00eda", "text": ""}
{"id": "1424640", "revid": "45927", "url": "https://it.wikipedia.org/wiki?curid=1424640", "title": "Don Benzi", "text": ""}
{"id": "1424641", "revid": "287204", "url": "https://it.wikipedia.org/wiki?curid=1424641", "title": "Angel Suquia", "text": ""}
{"id": "1424652", "revid": "187795", "url": "https://it.wikipedia.org/wiki?curid=1424652", "title": "Associazione Calcio Ospitaletto", "text": ""}
{"id": "1424655", "revid": "599013", "url": "https://it.wikipedia.org/wiki?curid=1424655", "title": "Simone Flamini", "text": "Carriera.\nHa giocato con Scavolini Pesaro (1998-99 e 1999-2000), Virtus Ragusa (2000-01), Aurora Jesi (2001-02 e 2002-03), Fabriano Basket (2003-04), Virtus Bologna (2004-05) e Scafati Basket (2005-06).\nNel 2006-07 e nel 2007-08 indossando il numero 14 gioca nell'Eldo Napoli, che partecipa al massimo campionato italiano.\nNel 2008-09 si trasferisce all'Orlandina Basket e, dopo l'esclusione della squadra siciliana, alla Premiata Montegranaro. Nella stagione 2016 - 2017 veste i colori della Mens Sana Siena, di cui diventa capitano."}
{"id": "1424656", "revid": "767487", "url": "https://it.wikipedia.org/wiki?curid=1424656", "title": "Antioco VI", "text": "Biografia.\nFiglio di Alessandro I Bala e di Cleopatra Tea, era nipote per parte materna di Tolomeo VI d'Egitto. Nel 145 a.C. Alessandro Bala, che stava difendendo il proprio regno contro la guerra civile causata dal ritorno di Demetrio II, mor\u00ec: mentre Demetrio prese il potere nella parte orientale del regno, Antioco venne acclamato sovrano della parte occidentale dal generale Diodoto, prendendo Antiochia di Siria come propria capitale.\nAntioco regn\u00f2 solo nominalmente: il potere effettivo era nelle mani di Diodoto, che controllava il giovane sovrano (Antioco aveva circa tre anni quando sal\u00ec al trono). Nel 140 a.C. Diodoto depose Antioco e regn\u00f2 da solo col nome di Trifone; nel 138 a.C. afferm\u00f2 che Antioco si era ammalato e che doveva essere sottoposto ad un intervento chirurgico, che fu probabilmente utilizzato per coprire l'assassinio del figlio di Alessandro."}
{"id": "1424662", "revid": "51323", "url": "https://it.wikipedia.org/wiki?curid=1424662", "title": "KFOR", "text": ""}
{"id": "1424672", "revid": "13102", "url": "https://it.wikipedia.org/wiki?curid=1424672", "title": "Museo delle Maschere Teatrali e del teatro dei burattini", "text": ""}
{"id": "1424674", "revid": "1745361", "url": "https://it.wikipedia.org/wiki?curid=1424674", "title": "Antioco", "text": "Ant\u00ecoco, in greco \u1f08\u03bd\u03c4\u03af\u03bf\u03c7\u03bf\u03c2, \"Ant\u00edochos\""}
{"id": "1424681", "revid": "968024", "url": "https://it.wikipedia.org/wiki?curid=1424681", "title": "Mimosa Campironi", "text": "Biografia.\nFin da giovanissima si dedica allo studio del canto e del pianoforte al Conservatorio Giuseppe Verdi di Milano. Dal 2001 inizia a studiare recitazione, partecipando ad alcuni stage; tra il 2003 e il 2004 frequenta il Laboratorio permanente su Shakespeare di Milano, diretto da Mamadou Dioume, per approdare nel 2006 al Centro Sperimentale di Cinematografia di Roma. Qui frequenta anche il corso di laurea in Filosofia presso l'Universit\u00e0 di Roma La Sapienza.\nNel 2002 debutta in teatro ne \"La bancarotta\" di Carlo Goldoni, rappresentato al Teatro Libero di Milano con la regia di Fulvio Vanacore; in seguito recita nei panni di una kamikaze nel monologo \"Prendimi con te\" di Francesco Apolloni.\nNel 2006 esordisce nel cinema con il film \"Sfiorarsi\", diretto da Angelo Orlando. L'anno successivo appare per la prima volta in televisione nella serie di Rai Uno, \"Incantesimo\", in cui interpreta il ruolo di Carolina Mauri.\nNel 2007 ritorna sul grande schermo con \"Nessuna qualit\u00e0 agli eroi\", regia di Paolo Franchi, al fianco di Elio Germano, interpretando anche scene di nudo e di sesso. La pellicola \u00e8 stata presentata in concorso alla 64\u00aa Mostra del Cinema di Venezia del 2007. Nel secondo decennio degli anni 2000 partecipa alla pellicola cinematografica \"L'imbroglio nel lenzuolo\" di Alfonso Arau (2010) nel ruolo della figlia di Anne Parillaud, Virginia, e alla produzione televisiva \"Amanda Knox\" di Robert Dornhelm (2011).\nNel 2011, vince l'undicesimo Music Contest al Teatro Lo Spazio di Roma, e nel 2012 pubblica su iTunes i brani \"Aria di Citt\u00e0\" e \"Ulisse\" da lei arrangiati; scrive le musiche dello spettacolo teatrale di Francesco Piotti, \"I Principi che Eravamo\", tratto da \"Il Piccolo Principe\" di Saint-Exup\u00e9ry e prende parte alla colonna sonora del film \"Niente pu\u00f2 fermarci\". L'anno successivo \u00e8 scelta a ricoprire il ruolo di Giulietta per \"Romeo e Giulietta\" di Gigi Proietti per il decennale del Silvano Toti Globe Theatre di Roma. Sul medesimo palco vestir\u00e0 nel 2012 i panni di Cordelia nel \"Re Lear\" e nel 2015 di Ero in \"Molto rumore per nulla\",\nSempre nel 2015 pubblica il suo primo album come Mimosa dal titolo \"La Terza Guerra\" con l'etichetta discografica Gas Vintage Records di Leo Pari. Il primo singolo estratto, \"Terza Guerra\", viene scelto da MTV per il progetto New Generation, trasmettendone il video nella rotazione mensile di settembre-ottobre del canale MTV Music.\nNell'ottobre dello stesso anno \u00e8 nel cast del mockumentary \"Pecore in erba\" di Alberto Caviglia.\nNel 2016 vince il Premio Siae \"Miglior Musica\" e il \"Premio della Critica\" a Musicultura con il brano \"Fame d'aria\" tratto dal suo primo album, mentre il videoclip di \"Terza Guerra\" la porta alla candidatura agli Mtv Awards nella categoria Best New Generation Artist. Lo stesso anno vince l'Oscar dei Giovani consegnato in Campidoglio come giovane artista emergente. Nel 2018 \u00e8 tra i protagonisti del musical \"Musica ribelle\" con le musiche di Eugenio Finardi e la regia di Emanuele Gamba, torna alla musica con la pubblicazione del suo secondo album Hurrah per La Tempesta Dischi.\nNel 2019 scrive l'opera \"Trashmedy\" con Alessandro De Rosa per La Biennale Musica di Venezia. Nel 2020 Casa Musicale Sonzogno la sceglie come autrice di libretto e musica per il melologo Madame Tosca, andato in scena a Macerata Opera Festival 2020 e interpretato da Laura Morante."}
{"id": "1424683", "revid": "18397", "url": "https://it.wikipedia.org/wiki?curid=1424683", "title": "Progressive Power Metal", "text": ""}
{"id": "1424684", "revid": "1982", "url": "https://it.wikipedia.org/wiki?curid=1424684", "title": "Regno Longobardo", "text": ""}
{"id": "1424686", "revid": "933835", "url": "https://it.wikipedia.org/wiki?curid=1424686", "title": "Regno seleucide", "text": ""}
{"id": "1424695", "revid": "205250", "url": "https://it.wikipedia.org/wiki?curid=1424695", "title": "Pierluigi Coppola", "text": "Biografia.\nDopo il debutto teatrale, avvenuto nel 1996, con \"Un marito ideale\" di Oscar Wilde, regia Luigi Bonori, alterna al lavoro teatrale, quello cinematografico e soprattutto televisivo.\nTra i lavori sul grande schermo, ricordiamo il film di debutto, \"La leggenda del pianista sull'oceano\" (1998), regia di Giuseppe Tornatore, \"K. Il bandito\" (2007), regia di Martin Donovan, in cui \u00e8 protagonista nel ruolo di \"Karlo Santoro\", e \"Il sangue dei vinti\" (2008), regia di Michele Soavi\nNumerose le fiction tv in cui ha lavorato, fra cui: le miniserie tv \"Stiamo bene insieme\" (2002), regia di Elisabetta Lodoli e Vittorio Sindoni, e \"Le ali della vita 2\" (2001), regia di Stefano Reali, e le due stagioni della serie tv \"Elisa di Rivombrosa\" (2003-2005), in cui interpreta il ruolo di \"Angelo Buondio\".\nTra il 2006 e il 2007, partecipa al reality show di Canale 5, \"Reality Circus\", dove si classifica al 2\u00ba posto, alle spalle di Sabrina Ghio. Nel 2008 interpreta il ruolo dell'agente \"Franco Pace\" ne \"La nuova squadra\", in onda su Rai 3, e quello di \"Vittorio\" nel film \"Il sangue dei vinti\", regia di Michele Soavi. \nDa qualche anno ha lasciato la carriera di attore e lavora come barista nella sua citt\u00e0 natale Foligno. L'8 agosto 2020 si \u00e8 sposato con la sua compagna Roberta."}
{"id": "1424697", "revid": "2015336", "url": "https://it.wikipedia.org/wiki?curid=1424697", "title": "Publio Vatinio", "text": "Biografia.\nVatinio fu questore nel 63 a.C., lo stesso anno del consolato di Marco Tullio Cicerone, che lo invi\u00f2 a Pozzuoli. Ma Vatinio fu cos\u00ec rapace che gli abitanti di Pozzuoli protestarono proprio presso Cicerone. Serv\u00ec poi come legato di Gaio Cosconio e anche in questo caso Cicerone lo accus\u00f2 di ruberie e malversazioni.\nNel 59 divenne tribuno della plebe al soldo del console Gaio Giulio Cesare, a favore del quale avanz\u00f2 molte proposte di legge, tra cui la famosa \"lex Vatinia\" che diede a Cesare per un quinquennio il proconsolato delle province della Gallia Cisalpina e dell'Illirico, a cui un senatoconsulto aggiunse la Gallia Transalpina. Fu durante il suo tribunato che il delatore Lucio Vezio accus\u00f2 molti importanti uomini di stato, tra cui Cicerone (fiero nemico di Vatinio), di complottare contro la vita di Pompeo Magno.\nVatinio serv\u00ec poi sotto Cesare come legato in Gallia fino al 50 a.C.. Fece quindi ritorn\u00f2 a Roma per ragioni politiche, ma manc\u00f2 la nomina a pretore. Continu\u00f2 poi il suo \"scontro\" con Cicerone, testimoniando contro due amici di quest'ultimo, Milone (nel 52 a.C.) e Sestio (nel 56 a.C.). In risposta Cicerone difese Sestio, attaccando Vatinio nell'orazione \"In Vatinium testem\".\nPretore nel 55 a.C., fu accusato da Gaio Licinio Calvo e difeso da Cicerone, che prese questa decisione per non offendere i triumviri Cesare, Pompeo e Crasso e voleva la loro protezione da Publio Clodio.\nVatinio torn\u00f2 in Gallia nel 51 a.C. di nuovo come \"legatus legionis\" nella Gallia Belgica e poi partecip\u00f2 dalla parte di Cesare alla guerra civile contro Pompeo e difese con successo l'Adriatico, da Brindisi alle coste dell'\"Illyricum\", ragion per cui fu ricompensato col consolato nel 47 a.C.. Nella primavera del 45 a.C. fu inviato nell'\"Illyricum\" come proconsole, dove sconfisse l'esercito pompeiano guidato da Marco Ottavio, vittoria per cui ricevette una \"ovatio\". In seguito, al comando di tre legioni e di un forte contingente di cavalleria, fece di Narona il suo quartier generale e si mosse per imporre il tributo pattuito con Cesare e per ricevere gli ostaggi convenuti (primavera del 45 a.C.). Avanz\u00f2 in territorio nemico, occupando sei oppida del nemico, anche se l'inverno era ormai alle porte, e lo costrinse a ritirarsi prima della vittoria finale. Fu per\u00f2 costretto ad arrendersi nel 44 a.C. al cesaricida Marco Giunio Bruto in Macedonia, poich\u00e9 le sue truppe si erano pronunciate a favore del nemico.\nCompare l'ultima volta sulla scena storica nei \"Fasti triumphales\" per aver celebrato un trionfo il 31 luglio del 42 a.C."}
{"id": "1424698", "revid": "767487", "url": "https://it.wikipedia.org/wiki?curid=1424698", "title": "Hoghiz", "text": "Hoghiz (in ungherese \"Olth\u00e9v\u00edz\", in tedesco \"Warmwasser\") \u00e8 un comune della Romania di 5.172 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 6 villaggi: Bogata Oltean\u0103, Cuciulata, Dopca, F\u00e2nt\u00e2na, Hoghiz, Lup\u0219a."}
{"id": "1424711", "revid": "1372005", "url": "https://it.wikipedia.org/wiki?curid=1424711", "title": "Wols", "text": "Biografia.\nIl suo nome d'arte \u00e8 un acronimo formato dalle iniziali Wolfgang Schulze.\nWols \u00e8 considerato un pioniere ed un esponente di primaria importanza della pittura informale in Europa e del tachismo.\nWols \u00e8 figlio di Alfred Schulze (1878-1929), funzionario e Consigliere del Governo a Berlino e di Eva Battmann.\nNel 1919 la famiglia si trasfer\u00ec a Dresda e poich\u00e9 il padre era il rappresentante del Ministero nel Consiglio dell'Accademia di Belle Arti, esercitava una certa influenza culturale nella citt\u00e0.\nIl giovane Otto entr\u00f2 in contatto con questo mondo e ne fu affascinato. Nella casa paterna conobbe artisti come Ludwig von Hofmann, Robert Sterl, Conrad Felixm\u00fcller e Otto Dix.\nNel 1929 mor\u00ec il padre, questo gli provoc\u00f2 un dolore cos\u00ec forte che lasci\u00f2 gli studi e si mise a lavorare. Il 14 luglio 1932 con una raccomandazione dell'artista-Bauhaus L\u00e1szl\u00f3 Moholy-Nagy arriv\u00f2 a Parigi dove venne presentato ad Am\u00e9d\u00e9e Ozenfant e Fernand L\u00e9ger.\nNel febbraio del 1933 Wols conobbe la figlia del generale rumeno Gheorghe Dabija, H\u00e9l\u00e8ne Marguerite Dabija, conosciuta con il nome di Gr\u00e9ty, che fece parte in collaborazione con sua sorella Graziela \"Gazelle\" Duhamel, del gruppo dei surrealisti. Cos\u00ec conobbe Hans Arp, Alexander Calder, Alberto Giacometti e molti altri artisti.\nNel clima politico mutato dall'ascesa del Nazismo, dopo un breve soggiorno in Germania nel 1933 si trasfer\u00ec definitivamente in Francia e siccome non ottemperava alle convocazioni del \"servizio di lavoro obbligatorio\" del Reich fu costretto a scappare ed a nascondersi, prima in Francia poi in Spagna, ma essendo senza documenti, fu considerato disertore ed a pi\u00f9 riprese arrestato dalla Polizia.\nNel 1936 con l'aiuto di Fernand L\u00e9ger e Georges-Henri Rivi\u00e8re riusc\u00ec ad ottenere un permesso di soggiorno limitato con obbligo di notificazione mensile presso la polizia di Parigi.\nCominci\u00f2 cos\u00ec a guadagnarsi da vivere con la fotografia.\nNel 1937 ricevette l'incarico di documentare con un reportage il \"Pavillon de l'El\u00e9gance et de la Parure\" all'Exposition Universelle de Paris. Le sue fotografie d'interni e di moda furono vendute come cartoline postali ed anche riprodotte in molte riviste internazionali di moda facendogli acquisire una certa fama.\nDal 30 gennaio al 18 febbraio 1937 i suoi lavori furono esposti pubblicamente per la prima volta ed entr\u00f2 a far parte dei fotografi della rinomata Galerie de la Pl\u00e9iade, tra questi i pi\u00f9 famosi furono: Ilse Bing, Brassa\u00ef, Henri Cartier-Bresson, Andr\u00e9 Kertesz, Lee Miller, Man Ray, e Hans Bellmer.\nIl 3 settembre 1939 fu arrestato e portato in un campo di concentramento Francese. Insieme a Wols furono arrestati ed internati, per i pi\u00f9 svariati motivi, tra gli altri: Heinrich Davringhausen, Ernst Engel, Max Ernst, Lion Feuchtwanger, Henri Gowa, Walter Hasenclever, Franz Hessel, Alfred Kantorowicz, Max Lingner, Willy Maywald, Anton R\u00e4derscheidt, Max Raphael, Ferdinand Springer, Karl Wilczynski.\nDurante questo internamento produsse una enorme quantit\u00e0 di acquarelli e di disegni che testimoniano la vita nel campo.\nIl 29 ottobre 1940 Wols venne rilasciato dopo essersi sposato con Gr\u00e9ty ed essere cos\u00ec diventato cittadino Francese.\nNel 1945 di ritorno a Parigi fece per la prima volta, e contro la sua volont\u00e0, una mostra di acquarelli alla galleria di Ren\u00e9 Drouin.\nDivenne anche molto amico di Jean-Paul Sartre che lo sostenne, in seguito, sia economicamente che moralmente essendosi ammalato di cirrosi.\nL'anno seguente Ren\u00e9 Drouin diede a Wols una quarantina di tele ed il necessario per poter dipingere dei quadri ad olio ed il 23 maggio 1947 si inaugur\u00f2 la mostra di queste opere.\nFu un grande successo che sciocc\u00f2 il pubblico parigino.\nDal 1948 al 1950, malgrado pesanti problemi di salute, e i continui cambiamenti di domicilio, espose a Parigi, Milano e New York.\nNel 1951, una infiammazione ai polmoni oltre che la malattia al fegato lo costrinsero ad un ricovero in ospedale.\nIn seguito a questa circostanza mor\u00ec e fu sepolto il 4 settembre 1951 nel cimitero di P\u00e8re-Lachaise a Parigi.\nDal 1955 al 1964, sue opere verranno esposte postume a documenta 1, 2 e 3 di Kassel."}
{"id": "1424714", "revid": "41851", "url": "https://it.wikipedia.org/wiki?curid=1424714", "title": "NGC 7793", "text": "NGC 7793 \u00e8 una galassia a spirale nella costellazione dello Scultore.\n\u00c8 individuabile 3 gradi a SSW della stella ; fa parte del Gruppo dello Scultore, un ammasso di galassie a cui appartengono pure NGC 55 e NGC 300, molto vicino al nostro Gruppo Locale. Pu\u00f2 essere scorta con un telescopio rifrattore da 120mm di apertura, ma occorre uno strumento maggiore per apprezzare i dettagli dei bracci, i quali sono avvolti attorno ad un piccolo nucleo luminoso. La sua distanza dalla Via Lattea \u00e8 stimata sui 12,7 milioni di anni-luce."}
{"id": "1424717", "revid": "110157", "url": "https://it.wikipedia.org/wiki?curid=1424717", "title": "Xare", "text": "Xare \u00e8 una specialit\u00e0 sferistica di palla basca.\nRegolamento.\nQuesta disciplina agonistica \u00e8 praticata in sferisterio, all'aperto o al coperto, con un tipo di racchetta in legno a piatto incordato da corde flessibili, lungo al massimo 55\u00a0cm (che gli spagnoli chiamano \"xare\", cosicch\u00e9 la stessa parola si riferisce al gioco e all'attrezzo usato per giocare). Il campo, lungo 28,5\u00a0m, \u00e8 delimitato da muro frontale e laterale dove gli atleti devono far rimbalzare la palla che \u00e8 in stoffa ricoperta di cuoio caprino e pesa circa 83\u00a0g. La partita \u00e8 vinta da chi totalizza 45 punti.\nI professionisti giocano prevalentemente in doppio, ossia i contendenti in campo sono due contro due.\nVideo.\nPalleggio"}
{"id": "1424725", "revid": "729019", "url": "https://it.wikipedia.org/wiki?curid=1424725", "title": "1. divisjon 1977", "text": "L'edizione 1977 della 1. divisjon vide la vittoria finale del Lillestr\u00f8m.\nCapocannoniere del torneo fu Trygve Johannessen (Viking), con 17 reti."}
{"id": "1424727", "revid": "789462", "url": "https://it.wikipedia.org/wiki?curid=1424727", "title": "Regione di Nitra", "text": "La regione di Nitra (in slovacco \"Nitriansky kraj\") \u00e8 una delle otto regioni amministrative (kraj) della Slovacchia. \nConfina a sud con l'Ungheria, a ovest con la regione di Trnava, a nord con la regione di Tren\u010d\u00edn e a est con la regione di Bansk\u00e1 Bystrica. Il capoluogo \u00e8 la citt\u00e0 di Nitra, altre citt\u00e0 importanti sono Topo\u013e\u010dany, Nov\u00e9 Z\u00e1mky, Kom\u00e1rno e Levice.\nA nord il territorio \u00e8 attraversato dalle propaggini dei Carpazi e diviene sempre pi\u00f9 pianeggiante dirigendosi verso sud. Il confine meridionale \u00e8 costituito dal Danubio; altri fiumi importanti nella regione sono l'Ipe\u013e, il V\u00e1h, il Nitra e il Hron.\nNella sua parte meridionale risiede una folta minoranza di lingua ungherese, il cui centro principale \u00e8 Kom\u00e1rno.\nSuddivisione amministrativa.\nLa regione \u00e8 composta da 7 distretti: "}
{"id": "1424729", "revid": "124123", "url": "https://it.wikipedia.org/wiki?curid=1424729", "title": "Morti nel 1860", "text": ""}
{"id": "1424731", "revid": "287204", "url": "https://it.wikipedia.org/wiki?curid=1424731", "title": "Foucaucourt-Hors-Nesle", "text": "Foucaucourt-Hors-Nesle \u00e8 un comune francese di 82 abitanti situato nel dipartimento della Somme nella regione dell'Alta Francia."}
{"id": "1424734", "revid": "869733", "url": "https://it.wikipedia.org/wiki?curid=1424734", "title": "Agenzia matrimoniale (programma televisivo)", "text": "Agenzia matrimoniale (in seguito Agenzia) \u00e8 stato un programma televisivo italiano, condotto da Marta Flavi per 6 edizioni dal 1989 al 1995 su Canale 5 ed in seguito su Rete 4 (dove fu trasferito a partire dal 10 aprile 1995 a seguito di un calo d'ascolti), e da Barbara D'Urso nella sua ultima edizione, andata in onda nella primavera 1996 sempre su Rete 4 al sabato pomeriggio.\nIl programma and\u00f2 in onda dal 16 gennaio 1989 (giorno della messa in onda della prima puntata), con una programmazione quotidiana e cio\u00e8 dal luned\u00ec al venerd\u00ec sulla rete ammiraglia della Fininvest (divenuta in seguito Mediaset), Canale 5, con la conduzione di Marta Flavi.\nNel salotto ogni giorno si incontravano \"cuori solitari\" in cerca di un'anima gemella; si combinavano appuntamenti dove gli ospiti si proponevano alle telecamere raccontando di se e della propria vita, suggerendo il tipo di persona che avrebbero voluto incontrare. La trasmissione provvedeva cos\u00ec ad avvicinare e far conoscere le persone in base alle loro caratteristiche ed alle loro richieste. L'incontro poteva essere pi\u00f9 o meno positivo ed i partecipanti decidevano se continuare a frequentarsi o se riproporsi per un'altra occasione. Si calcola che nell'arco della trasmissione si siano unite pi\u00f9 di 500 coppie, molte di queste anche unite in matrimonio e con figli.\nIl programma diede vita anche a due spin-off: \"Ti amo... parliamone\" in cui delle persone ricercavano di ricucire una storia d'amore finita (format poi ripreso e sviluppato successivamente dal programma \"Stranamore\") e \"Cerco e offro\" che invece si occupava di persone che cercavano oppure offrivano un posto di lavoro; entrambi i programmi erano trasmessi in coda alla trasmissione-madre ed erano anch'essi condotti da Marta Flavi ed andarono in onda dal 1990 al 1992.\nLa sigla del programma era costituita da una versione strumentale del celeberrimo brano di \u00c9dith Piaf, \"La Vie en rose\".\nIl programma era prodotto dalla Fortuna Audiovisivi di propriet\u00e0 dell'ex marito della prima conduttrice (Marta Flavi), Maurizio Costanzo, la regia era affidata a Andrea Soldani, ed il programma si avvaleva dell'accompagnamento musicale del maestro Alessandro Alessandro.\nLe registrazioni del programma erano effettuate presso lo studio Araldo della C.C.C. sito in via Della Serenissima a Roma, ex sala cinematografica. Oggi questo studio \u00e8 stato riconvertito in una sala Bingo.\nNell'annata 1994-95, il programma subisce un notevole calo d'ascolti, tanto che nella primavera viene retrocesso da Canale 5 a Rete 4, per poi essere definitivamente cancellato dai palinsesti al termine della stagione.\nDal 2 marzo 1996, il programma \u00e8 tornato in onda sempre su Rete 4 con un nuovo titolo, Agenzia, e la nuova conduzione di Barbara D'Urso, subentrata alla Flavi, ed anche qui il programma si occupava di persone alla ricerca dell'anima gemella o di un posto di lavoro.\nA partire dal 2001 quello che fu il format di \"Agenzia matrimoniale\" \u00e8 stato ripreso e sviluppato all'interno del programma di Maria De Filippi, \"Uomini e donne\"."}
{"id": "1424735", "revid": "322321", "url": "https://it.wikipedia.org/wiki?curid=1424735", "title": "Forte dei Marmi", "text": "Forte dei Marmi \u00e8 un comune italiano di abitanti della provincia di Lucca in Toscana.\nLocalit\u00e0 marittima di villeggiatura affacciata sul Mar Ligure, prende il nome dall'omonimo fortino che sorge al centro della citt\u00e0, voluta dal granduca Leopoldo a difesa dell'approdo, e dai marmi che dalle Alpi Apuane, poco distanti, venivano trasportati fino al pontile per poi prendere la via del mare.\nGeografia fisica.\nTerritorio.\nIl comune di Forte dei Marmi \u00e8 ubicato sulla costa settentrionale della Provincia di Lucca al confine con quella di Massa Carrara. Fa parte della regione storico-geografica della Versilia unitamente ai Comuni di Seravezza, Stazzema e Pietrasanta.\nIl nome Versilia deriva dall'omonimo fiume che in parte segna il confine del territorio di Forte dei Marmi da quello di Seravezza e Pietrasanta prima di raggiungere la foce interamente in Provincia di Massa Carrara. La zona di Forte dei Marmi, un tempo paludosa, si trova completamente in pianura. La particolare disposizione del sistema stradale limitrofo, inoltre, impedisce lo sviluppo in dimensioni della citt\u00e0.\nIl paese \u00e8 caratterizzato da una forte presenza di verde, soprattutto pinete e qualche macchia superstite di leccio, antica pianta tipica di questa zona. Infatti, sebbene i parchi pubblici non siano molti, la citt\u00e0 \u00e8 abbellita da viali alberati e ville con grandi giardini. L'urbanistica comunale da qualche anno ha irrigidito le norme che regolano la costruzione di edifici, quindi la preservazione delle aree naturali \u00e8 quasi garantita.\nLa spiaggia di Forte dei Marmi \u00e8 interamente composta da sabbia finissima di color oro. Il mare in certi periodi dell'anno, e comunque con l'ausilio di correnti marine favorevoli risulta relativamente limpido e trasparente anche fino al largo, non trovando batimetriche oltre i 4-5 metri di profondit\u00e0 sino ad oltre 500 metri dalla riva. L'idrografia del territorio \u00e8 praticamente nulla: il fiume Versilia si riduce ormai a un piccolo rigagnolo e la bonificazione ha coperto stagni e fossi che un tempo si estendevano per la maggior parte del comune. Rimane visibile un piccolo fosso, il Fiumetto, che scorre verso la zona di Roma Imperiale prima di raggiungere il Comune di Pietrasanta.\nStoria.\nI Romani, nel processo di espansione all'interno del territorio italico, si stabilirono in Versilia dopo la sottomissione della popolazione dei Liguri, avvenuta nel II secolo a.C., ad opera dei proconsoli Marco Bebio Tanfilo e Publio Cornelio Cetego. Il territorio venne centuriato per attuare lo stanziamento dei coloni provenienti da Luni e Lucca, e furono sfruttate le miniere di ferro e di piombo argentifero. Tra Querceta (Seravezza) e la localit\u00e0 di Vaiana, nel territorio dell'attuale Forte dei Marmi, passava la strada detta pi\u00f9 tardi \"delle Mordure\", che rappresentava uno degli assi della centuriazione romana.\nLa localit\u00e0 di Vaiana \u00e8 citata in un documento del 794 relativo alla vendita di un terreno situato \"in loco qui dicitur Vaiano\", dove sembrano pi\u00f9 tardi essere testimoniate delle sorgenti, che contribuivano all'impaludamento dei luoghi.\nNel 1515 le cave di marmo ricomprese nei territori dei comuni della Versilia furono donate ai Medici: di conseguenza furono aperte nuove cave e venne costruita una strada destinata a portare i blocchi fino al mare, dove venne eretto un pontile per il carico delle navi.\nVerso la met\u00e0 del XVII secolo il governo mediceo decise la deviazione del fiume Versilia, per proteggere la localit\u00e0 di Pietrasanta dai suoi straripamenti: fu tracciato un nuovo corso con il \"Fosso Scaricatore\" che doveva deviare le piene nella palude del \"lago di Porta\", tagliando i territori di Querceta e di Vaiana. A circa 1.500\u00a0m dalla riva il nuovo corso tagliava la strada voluta da Michelangelo e venne superato per mezzo della creazione di un ponte probabilmente in legno che prese il nome di Ponte di Tavole. Con il tempo vennero scavati altri canali, proseguendo nella bonifica della zona, mentre la strada veniva sistemata a pi\u00f9 riprese per il trasporto dei marmi.\nNel XVII secolo il primo vero e proprio insediamento sulla costa fu la localit\u00e0 di Caranna, a poca distanza dalle Polle di Vaiana, che fu all'origine della cittadina.\nSuccessivamente sorsero i primi insediamenti nella zona dell'attuale centro del paese. Inizialmente la zona era denominata \"Magazzino del ferro\" o \"Magazzino della Magona\", poi \"Magazzino dei marmi\", unica costruzione sul mare a ridosso di una macchia di lecci, anche se tutto il comprensorio era comunque noto anche come \"Marina\": la strada provinciale che da Querceta appunto dirige verso il mare \u00e8 tutt'oggi conosciuta come \"Provinciale di Marina\".\nNel 1788 il granduca di Toscana Pietro Leopoldo I di Lorena fece edificare un forte, il Forte lorenese, analogo a quelli di Marina di Bibbona e di Marina di Castagneto in Maremma, destinato a proteggere l'imbarco dei marmi e a promuovere l'insediamento nel territorio.\n&lt;br&gt;Al termine della sua costruzione il fortino (6 febbraio 1788), posto a difesa della costa e dell'entroterra dalle scorribande turche (la costruzione era a fianco del preesistente Magazzino della Magona), inizi\u00f2 ad essere utilizzato anche come deposito per i marmi provenienti dalle Apuane prima dell'imbarco: la zona inizi\u00f2 ad essere denominata \"Forte dei Marmi\".\nNel 1833 il governo granducale fece ricostruire, ad opera dell'ingegner Giovanni Franchi, il ponte, inizialmente in legno e successivamente ricostruito in muratura dopo la sua distruzione nel 1944, avvenuta da parte dei guastatori nazisti.\n&lt;br&gt;Nel frattempo il paese era sempre stato sotto l'amministrazione comunale di Pietrasanta, nel 1438 prima come parte del Capitanato della Versilia, espressione del Granducato di Toscana, poi con l'unit\u00e0 d'Italia, come frazione di quel Comune.\nLo sviluppo turistico di Forte dei Marmi port\u00f2 agli inizi del '900 alla nascita di un Comitato paesano che chiedeva il distacco da Pietrasanta o per unirsi al comune di Seravezza o per rendersi autonomo. Con l'appoggio politico dell'Onorevole lucchese Giovanni Montauti, i cui sponsor erano i conti Siemens-Schuckert, che erano proprietari di buona parte del territorio, il 26 aprile 1914 l'autonomia di Forte dei Marmi divent\u00f2 legge di Stato.\nForte dei Marmi \u00e8 stata meta di vacanza della famiglia Agnelli che risiedeva a Villa Costanza (Villa Agnelli), l'odierno Hotel Augustus; qui trascorsero le loro estati Gianni Agnelli e le sorelle, come racconta Susanna Agnelli nel suo libro autobiografico: \"Vestivamo alla marinara\". La madre dell'Avvocato Agnelli, Virginia, vedova di Edoardo Agnelli, mor\u00ec in un incidente d'auto mentre da Roma raggiungeva proprio la rinomata localit\u00e0 balneare.\nForte dei Marmi ha dato i natali alla principessa Paola Ruffo di Calabria, nata a \"Villa Claudia\", l'11 settembre 1937 e dal 1993 al 2013 Regina del Belgio.\nMonumenti e luoghi d'interesse.\nSimbolo del paese, al centro della citt\u00e0, \u00e8 il Forte Lorenese (meglio conosciuto come Fortino), la fortezza granducale sorta alla fine del XVIII, oggi immerso in un contesto urbano moderno costituito da una griglia di strade alberate. L'edificio ha subito una ristrutturazione nel 2004. Al piano superiore si trova il Museo della Satira e della Caricatura. Di lato, in piazza Garibaldi, si trova un pozzo che risale al XVIII secolo e una monumentale fontanella che rilascia acqua in maniera continuativa.\nSul mare si trova il pontile caricatore, a 300 metri dalla costa, che veniva usato per imbarcare i grossi blocchi di marmo in partenza per tutto il mondo ed oggi usato come meta turistica e come punto di attracco momentaneo di un traghetto locale che fa rotta verse le vicine Cinque Terre.\nNel quartiere Roma Imperiale, si trovano numerose ville disegnate da noti architetti come Giovanni Michelucci, Gi\u00f2 Ponti e Giuseppe Pagano. Vi si trovano inoltre la Villa Agnelli, oggi albergo, con il sottopassaggio che porta direttamente in riva al mare, e la discoteca Capannina di Franceschi, inaugurata nel 1929 e ancora in attivit\u00e0.\nA Vittoria Apuana \u00e8 sita Villa Bertelli recentemente acquisita dal Comune e ristrutturata, sede di esposizioni e spettacoli concertistici. Non molto lontano dalla Villa si trova la casa memoriale dello scultore Ugo Guidi sede di un museo in suo onore, dove \u00e8 conservata gran parte della sua produzione e dove si tengono esposizioni temporanee.\nLe architetture religiose sono: la chiesa di Sant'Ermete e le pi\u00f9 recenti chiese di San Francesco d'Assisi a Vittoria Apuana, della Resurrezione a Roma Imperiale. Nella frazione di Vaiana si trova la nuova chiesa di Santa Teresa che appartiene alla parrocchia di Querceta, frazione del comune di Seravezza. Molto venerate sono le \"marginette\" (piccole edicole che conservano un'icona della Madonna tipiche della Versilia) ubicate in vari punti del paese, in Via Versilia tra il centro e Vittoria Apuana c'\u00e8 una particolare \"marginetta\" dove \u00e8 tradizione deporre fiocchi colorati in occasione delle nascite dei bambini.\nNel territorio comunale hanno sede due conventi di Suore canossiane, quello in centro sito nell'ex Palazzo Giorgini ospita una scuola elementare privata. La parrocchia di Vittoria Apuana \u00e8 retta dai Frati Cappuccini che vivono nel convento adiacente alla chiesa.\nAltri istituti religiosi, aperti prevalentemente in estate sono la Casa Maria Ausiliatrice, le Suore della Riparazione e le Suore Francescane dell'Immacolata Rosa. In questi ultimi Istituti sono ubicate piccole chiese.\nSociet\u00e0.\nEvoluzione demografica.\nCensimento ISTAT 2001.\nI dati del censimento ISTAT del 2001 riportano che: nel Comune risiedevano 8.444 abitanti, con una densit\u00e0 abitativa di 938 ab/km\u00b2.\nIl 7% della popolazione aveva meno di 10 anni; il 20% aveva un'et\u00e0 compresa tra i 10 e i 29 anni; il 28% tra i 30 e i 49 anni; il 28% tra i 50 e i 69 anni; il 17% aveva pi\u00f9 di 70 anni. I minorenni costituivano il 12% della popolazione, mentre l'et\u00e0 media era di 46 anni. Il 54% della popolazione era di sesso femminile.\nIl 35% della popolazione era celibe o nubile; il 50% era coniugato; il 4% era separato o divorziato; l'11% era vedovo.\nIl 6% degli abitanti di et\u00e0 compresa tra i 15 e i 52 anni non aveva portato a termine la scuola dell'obbligo. Il 36% degli abitanti con pi\u00f9 di 19 anni era in possesso di un Diploma di scuola secondaria di secondo grado.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nIl territorio del Comune \u00e8 parte del Vicariato della Versilia, isola amministrativa dell'Arcidiocesi di Pisa (fino al 1789 la zona dell'attuale vicariato era suddivisa fra le diocesi di Luni e Lucca). La piccola superficie comunale \u00e8 suddivisa in tre parrocchie: la parrocchia di Sant'Ermete per il centro, Roma Imperiale e Caranna oltre all'omonima chiesa ubicata in centro ha cura della Chiesa all'aperto della Resurrezione a Roma Imperiale, utilizzata in estate. La parrocchia estende la sua giurisdizione fino alla foce del fosso Fiumetto nel comune di Pietrasanta; la parrocchia di Santa Maria Assunta e San Francesco per Vittoria Apuana oltre all'omonima chiesa ha cura della chiesa all'aperto di Santa Caterina utilizzata in estate.\nTradizioni e folclore.\nCarnevale.\nDurante il periodo carnevalizio ha luogo il Carneval Fortebambino, un piccolo corso mascherato dedicato ai pi\u00f9 piccoli dove sfilano carri allegorici di ridotte dimensioni. Per alcuni anni questi carri, unitamente a quelli dei Comuni vicini, hanno preso parte al Carnevale della Versilia, manifestazione itinerante ospitata ogni tre anni anche a Forte dei Marmi.\nIl Palio dei Micci.\nLa citt\u00e0 partecipa al Palio dei Micci di Querceta di Seravezza con la contrada del Ponte, creata nel 1956 in occasione della prima edizione. La Contrada si estende nella frazione di Vaiana e in piccola parte, anche nel territorio del Comune di Seravezza. Quasi tutte le famiglie della Contrada sono coinvolte nella manifestazione. Nello stemma della contrada \u00e8 iscritto il nome della citt\u00e0 e i colori sono il rosso e il blu con ornati giallo-oro. Oltre a numerosissimi figuranti la contrada ha un gruppo di sbandieratori e musici di circa 60 elementi, vestiti con abiti in stile rinascimentale. Il Gruppo Sbandieratori e musici prende parte a numerose manifestazioni in Italia e all'estero e ogni anno al Campionato Nazionale Antichi Giochi e Sport della Bandiera.\nLa contrada prende il nome dal \"Ponte di Tavole\" rappresentato sullo stemma accanto a due ponti pi\u00f9 piccoli che un tempo lo affiancavano: uno a nord, detto \"la passerella di Vaiana\", e l'altro a sud, detto \"da Mich\u00e8\".\nIl Palio dei Bagni.\nDurante l'ultima settimana di agosto viene disputato il palio dei bagni, una regata di pattini disputata dai bagnini dei rispettivi stabilimenti balneari.\nIl palio nacque nel 1951 e venne disputato ogni anno con una pausa dal 1955 al 1959. Dopo il 1961 venne corso negli anni: 1964, 1971, 1972, 1976, 1979, 1982, 1993. Dopo una lunga pausa fu ripristinato nel 2007.\nSant'Ermete e San Francesco.\nIn occasione della festa del Santo Patrono, Sant'Ermete, la sera del 27 agosto \u00e8 tradizione accendere un fuoco propiziatorio nella centrale Piazza Garibaldi. Il 28 agosto ha luogo una grande fiera e a tarda sera uno spettacolo pirotecnico sul pontile. Nel 2015 lo spettacolo serale sar\u00e0 curato del vincitore del Campionato mondiale di Pyro Designer 2015 che si terr\u00e0 proprio a Forte dei Marmi nei mesi di Maggio e Giugno.\nUna piccola fiera si tiene pure a Vittoria Apuana in occasione delle celebrazioni di San Francesco d'Assisi nei primi di ottobre.\nGeografia antropica.\nFrazioni.\nIl comune \u00e8 diviso in quattro frazioni e due localit\u00e0. A nord del centro si trova Vittoria Apuana, a sud la zona residenziale di Roma Imperiale, nel vicinissimo entroterra Caranna e Vaiana (la cui parte meridionale appartiene al Comune di Pietrasanta). La zona del Ponte di Tavole presso Vaiana \u00e8 condivisa con il Comune di Seravezza mentre a volte si indica con il nome di Cinquale il lungomare immediatamente a ridosso con la Provincia di Massa Carrara. In passato veniva pure utilizzata la denominazione di \"Casamicciola\" per un limitato agglomerato di case tra il centro e Vittoria Apuana.\nEconomia.\nTurismo.\nIl turismo a Forte dei Marmi ha radici antiche. Nacque alla fine dell'Ottocento quando le famiglie benestanti dell'entroterra versiliese scendevano verso la \"Marina\" per respirare la benefica aria di mare e fare le sabbiature. Agli inizi del Novecento molte famiglie aristocratiche della Toscana e del nord Italia scelsero questa localit\u00e0 per la villeggiatura estiva, seguite poi anche da importanti famiglie europee. Questi afflussi fecero sorgere nel 1904 il primo stabilimento balneare: l'Onda Marina della famiglia Giannotti, ancora presente.\n&lt;br&gt;Arrivarono cos\u00ec sempre pi\u00f9 numerosi vari personaggi di spicco che elessero il paese come loro ritrovo estivo dando nascita alla sua vocazione turistica. Iniziarono a sorgere le prime ville tra la pineta in riva al mare.\nNacque cos\u00ec quel gruppo di intellettuali ed artisti che si riunivano giornalmente discutendo di cultura ed arte che prese il nome di Quarto Platano. Il Grand Hotel di Forte divenne un punto di riferimento per l'alta societ\u00e0 europea ed era abitualmente frequentato anche dalla famiglia reale del Belgio.\nIl boom del turismo si ebbe nel dopoguerra ed in particolare negli anni sessanta quando sempre pi\u00f9 famiglie amavano trascorrere qui l'estate dando vita a numerose case al mare e alberghi. Nel 1991 gli alberghi in attivit\u00e0 erano 101 quasi tutti aperti solo in estate e molti dei quali erano piccole pensioni a gestione famigliare.\nOggi rimane viva la vocazione di turismo d'\u00e9lite in quanto la zona \u00e8 frequentata da facoltosi imprenditori, liberi professionisti, industriali, politici, personaggi dello spettacolo, dello sport e della finanza.\nLa sua capienza ricettiva si \u00e8 ridotta in quanto gli alberghi in attivit\u00e0 sono passati dai 101 del 1991 ai 55 di oggi.\nAl contrario sono aumentate molto le seconde case di propriet\u00e0.\nGli hotel attualmente in attivit\u00e0 vanno da 1 a 5 stelle lusso ma sono per la maggior parte tre e quattro stelle. Le pensioni a una e due stelle ancora in attivit\u00e0 sono solamente 7 mentre nel 1991 erano 45. Sono state trasformate quasi tutte in appartamenti o ville private mentre alcune sono diventate hotel di categoria superiore.\nNel 2010, secondo i dati Istat, a Forte dei Marmi nelle varie strutture ricettive alberghiere ed extra alberghiere sono arrivati 109.379 turisti che si sono fermati in media 3,9 notti per un totale di 428.352 presenze. Nel 2009 le presenze turistiche sono state 423.250 e nel 2008\u00a0450.800.\nNel 2010 il 49% delle presenze \u00e8 stato costituito da turisti stranieri, mentre nel 2009 gli stranieri erano il 45% e nel 2008 il 46%.\nInfrastrutture e trasporti.\nFerrovie.\nLa localit\u00e0 \u00e8 servita dalla stazione di Forte dei Marmi-Seravezza-Querceta, posta sulla linea Genova-Pisa che sorge nel centro di Querceta, frazione del comune di Seravezza.\nLa stessa \u00e8 servita dalle relazioni regionali Trenitalia svolte nell'ambito dei contratti di servizio stipulati con la Regione Toscana denominate anche \"Memorario\".\nMobilit\u00e0 urbana.\nIl trasporto pubblico locale \u00e8 garantito dalle autocorse gestite dalla societ\u00e0 CTT Nord.\nFra il 1916 ed il 1951 era presente una rete di tranvie a vapore a scartamento ridotto, le tranvie della Versilia, che collegavano Forte dei Marmi con Querceta, Seravezza, Pietrasanta, Pontestazzemese e Arni (localit\u00e0 Culaccio) le quali seguivano il percorso dell'attuale strada provinciale 9.\nDal 1914, inoltre, Forte dei Marmi era collegata direttamente con Viareggio tramite la tranvia litoranea, un'allora moderna infrastruttura, elettrifcata a 600 V, che contribu\u00ec in maniera significativa allo sviluppo economico e turistico della fascia costiera. Vittima di gravi danneggiamenti subiti durante la seconda guerra mondiale, la linea fu dismessa e non pi\u00f9 ripristinata.\nAmministrazione.\nGemellaggi.\nIl liceo scientifico della citt\u00e0 \u00e8 gemellato con:\nSport.\nHa sede nel comune la societ\u00e0 di hockey su pista Hockey Club Forte dei Marmi, costituito nel 1962 e rifondato nel 1995. Ha vinto quattro scudetti, una Coppa Italia e tre Supercoppe italiane.\nLa societ\u00e0 di calcio U.S.D. Real Forte Querceta ha disputato il campionato di calcio di Serie D 2019-2020 Esistono inoltre circoli della vela, e circoli tennis.\nForte dei Marmi ha ospitato importanti manifestazioni sportive: nel 1970 la seconda edizione del Campionato Europeo di calcio dilettantistico vinta dai Paesi Bassi, nel 1995 gli Europei Juniores di hockey su pista, nel 2014 la Final Four di Coppa Cers sempre di hockey su pista varie tappe del Giro d'Italia e numerose gare internazionali di surf.\nForte dei Marmi ospita, nel periodo di Pasqua, le finali per i primi posti del Torneo Internazionale di Calcio Alpi Apuane \"Memorial Dottor Michele Aliboni\" e alcune delle partite di qualificazione. Al Torneo partecipano 32 squadre \"giovanili under 12\" provenienti da tutto il Mondo. La squadra ASD Forte Dei Marmi 2015 milita nel campionato di Prima categoria girone A\nImpianti sportivi.\nA Forte dei Marmi si trovano lo stadio di calcio comunale, intitolato a \"Carlo Necchi-Balloni\", un Palasport e numerosi impianti di tennis"}
{"id": "1424736", "revid": "599013", "url": "https://it.wikipedia.org/wiki?curid=1424736", "title": "Oge", "text": ""}
{"id": "1424738", "revid": "1543377", "url": "https://it.wikipedia.org/wiki?curid=1424738", "title": "Phosphoellenbergerite", "text": "La phosphoellenbergerite \u00e8 un minerale.\nEtimologia.\nIl nome deriva dalla composizione chimica: \"phospho-\", per il contenuto prevalente, ed ellenbergerite."}
{"id": "1424743", "revid": "21880", "url": "https://it.wikipedia.org/wiki?curid=1424743", "title": "Lorisiformes", "text": "I Lorisiformi (Lorisiformes Gregory, 1915) sono un infraordine di Primati Strepsirrhini diffuso in Africa e Asia.\nDistribuzione.\nDelle due famiglie che compongono l'infraordine i Lorisidi sono diffusi nelle regioni tropicali dell'Africa e nell'Asia sudorientale mentre i Galagidi soltanto in Africa.\nDescrizione.\nSono primati di piccola taglia con grandi occhi, che ne svelano le abitudini notturne: i galagoni sono animaletti dalla lunga coda e dalle grandi orecchie, agili e scattanti, mentre i lori ed i posso sono lenti e cauti, dalla coda ridotta a un moncherino e le orecchie piccole e reniformi.\nBiologia.\nI Lorisiformes sono tutti animali arboricoli e dalle abitudini prevalentemente notturne.\nPossiedono mani dai pollici opponibili che all'occorrenza sviluppano una presa fortissima.\nSi nutrono di piccoli animali (molluschi, uccelli, rettili e insetti) e frutti.\nTassonomia.\nAssieme a Lemuriformes e Chiromyiformes \u00e8 uno dei tre infraordini in cui vengono suddivisi i primati strepsirrini. I rapporti filogenetici tra i tre infraordini non sono ancora del tutto chiariti.\nL'infraordine Lorisiformes \u00e8 monofiletico e comprende due famiglie: Lorisidae e Galagidae."}
{"id": "1424746", "revid": "1543377", "url": "https://it.wikipedia.org/wiki?curid=1424746", "title": "Overpowered", "text": "Overpowered \u00e8 il secondo album da solista di R\u00f3is\u00edn Murphy, ex cantante dei Moloko. \u00c8 stato pubblicato in Irlanda il 12 ottobre e nel resto dell'Europa il 15 ottobre 2007. \nTracce.\nTraccia bonus dell'edizione deluxe:\nTraccia bonus di iTunes:\nAltre canzoni:"}
{"id": "1424761", "revid": "125796308", "url": "https://it.wikipedia.org/wiki?curid=1424761", "title": "Tom Baker", "text": "Biografia.\nInizi.\nSuo padre Thomas era un marinaio (raramente a casa) cos\u00ec che Tom venne educato principalmente dalla madre, fervente cattolica. Lasciata la scuola a 15 anni entr\u00f2 in convento e vi rimase per sei anni, dopodich\u00e9 si imbarc\u00f2 su una nave mercantile. Nello stesso periodo cominci\u00f2 a recitare per hobby fino ad ottenere nel 1971 la parte di Rasputin nel film \"Nicola e Alessandra\" (\"Nicholas and Alexandra\").\n\"Doctor Who\".\nNel 1974, Baker subentra a Jon Pertwee nel ruolo di Quarto Dottore nella serie \"Doctor Who\", grazie soprattutto alla sua partecipazione al film \"Il viaggio fantastico di Sinbad\". Essendosi presentato alla conferenza stampa vestito con vecchi abiti di scena (che gli erano stati dati per sostituire il suo modesto vestiario, dato che all'epoca lavorava ancora principalmente come muratore), gli fu affibbiato dalla stampa il nomignolo di \"Boiler Suit Tom\".\nBen presto riesce a fare suo il ruolo, caratterizzandolo grazie a una notevole eccentricit\u00e0 sia nell'abbigliamento (famosa la lunga sciarpa colorata e il cappello dall'ampia tesa) che nel parlare. \u00c8 stato l'attore che ha ricoperto il ruolo per maggior tempo: sette stagioni dal 1974 al 1981, di cui due (la dodicesima e la tredicesima) sono state le uniche della serie classica a essere state trasmesse in Italia.\n\u00c8 stato l'unico attore della serie classica di \"Doctor Who\" a partecipare allo speciale dei 50 anni della serie (sebbene in un altro ruolo), andato in onda il 23 novembre 2013.\nVita privata.\nNel 1981 ha sposato l'attrice Lalla Ward, co-protagonista per due anni in \"Doctor Who\", in cui interpretava la compagna di viaggio del Dottore, Romana. Il matrimonio \u00e8 naufragato per\u00f2 dopo soli sedici mesi. Nel 1987 si \u00e8 risposato con Sue Jerrard. Dal 2003 al 2006 ha vissuto in Francia. Attualmente vive nell'East Sussex."}
{"id": "1424766", "revid": "287204", "url": "https://it.wikipedia.org/wiki?curid=1424766", "title": "2646 Abetti", "text": "2646 Abetti \u00e8 un asteroide della fascia principale del diametro medio di circa 22,38\u00a0km. Scoperto nel 1977, presenta un'orbita caratterizzata da un semiasse maggiore pari a 3,0124479\u00a0UA e da un'eccentricit\u00e0 di 0,0983097, inclinata di 9,67896\u00b0 rispetto all'eclittica.\nL'asteroide \u00e8 dedicato agli astronomi italiani Antonio e Giorgio Abetti, padre e figlio."}
{"id": "1424768", "revid": "22475", "url": "https://it.wikipedia.org/wiki?curid=1424768", "title": "Chris Fehn", "text": "Biografia.\nPrima di unirsi alla band di Des Moines ha giocato a football americano ai tempi del college. Nel marzo 2012 sua moglie lo ha reso padre di un maschio, che hanno chiamato Jaxon Atari.\nIl 18 marzo 2019 \u00e8 stato allontanato dagli Slipknot a seguito di alcune dispute legali, in particolare con il frontman Corey Taylor e Shawn Crahan.\nMaschera.\nLa maschera utilizzata da Fehn richiamava il volto di Pinocchio o un demone Tengu del folklore giapponese il cui naso misura ben 19\u00a0cm e una cerniera al posto della bocca; nel gruppo era identificato con il numero 3.\nNella sua carriera ha impiegato cinque tipi di maschere (uguali a quella usata dall'ex percussionista Brandon Darner) di colori differenti. In un'intervista ha affermato: \"Ho scelto questa maschera perch\u00e9 riflette la mia personalit\u00e0 comica. Quando la indosso mi sento come portato in un'altra dimensione. \u00c8 scomoda e mi fa male, ma mi aiuta a dare il meglio di me!\". Per la promozione del quinto album \"\" ha indossato una maschera color grigio metallizzato."}
{"id": "1424770", "revid": "1602064", "url": "https://it.wikipedia.org/wiki?curid=1424770", "title": "Victoria Cabello", "text": "Biografia.\nVictoria Cabello \u00e8 nata a Londra da padre italiano originario di Chiesa in Valmalenco (in provincia di Sondrio) e da madre inglese. Cresciuta a Valsolda, in provincia di Como, ha una sorella minore. Ha frequentato alcuni corsi di recitazione presso il CTA di Milano, citt\u00e0 dove si \u00e8 trasferita all'et\u00e0 di 20 anni e ha studiato con il maestro giapponese Kuniaki Ida.\nGli esordi.\nAl 1995 risale il suo debutto nel cinema: \u00e8 comparsa nel film \"Ragazzi della notte\", di e con Jerry Cal\u00e0. Esordisce in televisione nel 1996 come conduttrice nel programma \"Hit Hit\" in onda su TMC 2/Videomusic e l'anno successivo conduce il programma \"Orascienza\" improntato sulla divulgazione scientifica ed in onda sulla tv pubblica svizzera di lingua italiana TSI. La notoriet\u00e0 arriva nel 1997, quando diventa vj di MTV Italia, diventando una delle conduttrici storiche dell'emittente televisiva musicale.\nDurante la stagione televisiva 1997/1998 conduce vari programmi come \"MTV Select\" (in diretta da Londra), \"Hitlist Italia\" e \"Hit non stop\". Successivamente, tra il 1998 e il 2002, conduce altri programmi di MTV Italia come \"Cinematic\", \"Week in Rock\", nell'ambito dei quali intervista diversi personaggi del mondo cinematografico e musicale, poi \u00e8 alla guida di altre trasmissioni, come \"MTV On the beach\", \"E.T. Entertainment Today\", \"Cercasi Vj\" e partecipa a varie edizioni di \"MTV Day\".\nInoltre \u00e8 inviata speciale per MTV Italia alle varie edizioni degli \"MTV Europe Music Awards\", dove intervista i personaggi famosi sul red carpet, ed \u00e8 inviata speciale anche per l'edizione del 2000 degli \"MTV Video Music Awards\" da New York e degli \"MTV Movie Awards\" da Los Angeles. Parallelamente all'attivit\u00e0 televisiva, conduce un programma di cronaca mondana, \"Victoria's Secrets\", su Radio Deejay, che prende in giro la nota casa di intimo Victoria's Secret.\nL'affermazione.\nDal 2002 al 2007, diventa inviata del programma televisivo \"Le Iene\", in onda su Italia 1, dove si occupa di interviste a diversi personaggi famosi come Woody Allen e George Clooney. Nel 2004 prende parte alla mini serie televisiva di Canale 5 \"Cuore contro cuore\", nel ruolo della contabile Alice. Dal 2005 al 2008 torna a lavorare a MTV Italia, che le affida la conduzione del talk show \"Very Victoria\", talk-show in stile David Letterman, in cui mette in mostra il suo carattere ironico e disinvolto e le sue qualit\u00e0 di intervistatrice che le permettono di venire a contatto con ospiti importanti della televisione e dello spettacolo italiano.\nNel 2006 conduce, insieme a Giorgio Panariello e Ilary Blasi, il Festival di Sanremo, dove si rende protagonista, fra le altre cose, di interviste ad ospiti internazionali quali John Travolta e Orlando Bloom. Nel 2008 fa parte del cast del film \"Il cosmo sul com\u00f2\" di Marcello Cesena con Aldo, Giovanni e Giacomo, in cui interpreta il quadro della Dama con l'ermellino. Dal 2008 \u00e8 protagonista dello spot televisivo Crodino come \"moglie del gorilla\" (appare anche nella sitcom pubblicata su Facebook dal 15 novembre 2010).\nNel corso della sua carriera, soprattutto per gli esordi, ha partecipato a diverse altre campagne pubblicitarie, come quelle per Dufour, Aspro C500, Pantene, Swatch, Ferrero e Renault modus. Nel 2009 e nel 2010 conduce il talk show \"Victor Victoria - Niente \u00e8 come sembra\" su LA7. Da settembre 2011 a maggio 2013 conduce lo storico programma domenicale di Rai 2 \"Quelli che il calcio\" (dal 2012 \"Quelli che\"), firmando un contratto di esclusiva biennale con la Rai e succedendo a Simona Ventura, passata a Sky. Nella conduzione viene affiancata dal Trio Medusa, che gi\u00e0 conosceva dai tempi delle \"Iene\". Sempre nel 2012 fa un cameo nel ruolo di se stessa nel film \"Come non detto\" di Ivan Silvestrini e riceve il Premio Flaiano per la Conduzione Televisiva.\n\"X Factor\" e il periodo di pausa.\nDal 18 settembre all'11 dicembre 2014 \u00e8 giudice dell'ottava edizione di \"X Factor\", insieme a Morgan, Mika e Fedez, prendendo ancora una volta il posto della Ventura. Le vengono assegnate le Under Donne, e la sua finalista, Ilaria Rastrelli, arriva al terzo posto. Dopo questa breve esperienza nel talent show di Sky Uno, si allontana dalle scene pubbliche.\nIl 3 maggio 2017 torna in televisione sul canale VH1 con \"Introducing Fabri Fibra with Victoria Cabello\", intervista speciale al rapper Fabri Fibra in occasione dell'uscita del suo nono album \"Fenomeno\". Dal 3 novembre dello stesso anno conduce su DeA Junior \"Aspettando Monchhichi\", striscia quotidiana di anteprima del cartone animato \"Monchhichi\", di cui interpreta anche la sigla di apertura.\nVita privata.\nHa avuto una relazione con l'artista Maurizio Cattelan. In un'intervista nel 2014 ha raccontato di avere perso il suo primo fidanzato, Guidino Abbate, figlio del pilota e costruttore motonautico Bruno, a 19 anni in un incidente stradale e di avere perci\u00f2 passato un periodo difficile. In un'intervista del novembre 2017, ha rivelato di essere stata affetta dalla malattia di Lyme, giustificando cos\u00ec i suoi tre anni di assenza dalla televisione."}
{"id": "1424774", "revid": "125662817", "url": "https://it.wikipedia.org/wiki?curid=1424774", "title": "Renato Balestra", "text": "Biografia.\nNasce a Trieste, in una famiglia di architetti e ingegneri. Avviato agli studi di ingegneria civile, fin dall'infanzia ha per\u00f2 coltivato la pittura e la musica dedicando al pianoforte diverse ore della giornata.\nFino all'ultimo anno di frequentazione della facolt\u00e0 di ingegneria non si era mai occupato di moda e fu una scommessa fatta tra amici a fargli realizzare il disegno che a sua insaputa fu spedito a Milano al Centro Italiano della Moda (CMI) e che ottenne un riconoscimento tale da fargli avere la possibilit\u00e0 di collaborare ad una collezione di Alta Moda.\nNel 1953 entra nei saloni della famosa casa di moda di Jole Veneziani ma, attratto dal cinema, nel 1954 decide subito di trasferirsi a Roma. Nella capitale inizi\u00f2 a lavorare come disegnatore per alcune delle pi\u00f9 importanti case di moda, come Emilio Schuberth, Maria Antonelli e le Sorelle Fontana.\nNel 1958 apre il proprio atelier in Via Gregoriana 36 e successivamente in Via Sistina 67. A partire dal 1961 le sue collezioni vengono presentate sulle passerelle di Palazzo Barberini a Roma e di Palazzo Pitti a Firenze. Nello stesso periodo trascorre alcuni mesi negli Stati Uniti, tra New York e Los Angeles, dove realizza abiti per star di Hollywood come: Zsa Zsa G\u00e1bor, Tina Louise, Joan Bennett, Linda Christian, Natalie Wood e Carrol Baker. Parallelamente promuove la sua linea di pr\u00eat-\u00e0-porter nei maggiori department store americani e partecipa a viaggi di lavoro organizzati dall'Istituto per il Commercio Estero (ICE) per promuovere la moda italiana all'estero.\nL\"'atelier\" Balestra produce una ventina di \"linee\" che vanno da differenti collezioni \"ready to wear\" alla \"Moda-uomo\" e agli accessori, ottenendo notevoli successi ed annoverando tra i propri clienti importanti personaggi internazionali: Renato Balestra ha disegnato modelli per regine, \"first ladies\", principesse saudite, imprenditori e note attrici. Anche per via della sua conoscenza del jet-set internazionale, \u00e8 spesso invitato come opinionista in diverse trasmissioni televisive.\nNel corso della sua attivit\u00e0 Balestra \u00e8 stato invitato a presentare le sue collezioni in diverse parti del mondo riscuotendo un notevole successo testimoniato dai premi ottenuti in riconoscimento del suo talento.\nA Pechino \u00e8 stato insignito del titolo di Professore onorario dell'Accademia della Moda. \nNel 2010 gli \u00e8 stato attribuito il Premio America della Fondazione Italia USA.\nHa disegnato anche i costumi per varie opere, ed ha collaborato con il teatro dell'opera di Belgrado realizzando i costumi de \"La Cenerentola\" di Rossini e con il teatro Verdi di Trieste creando costumi per \"Il cavaliere della rosa\" di Strauss in occasione dell'apertura della stagione lirica. Balestra ha disegnato i costumi per il musical \"Cinderella\" prodotto dalla Broadway-Asia Entertainment con un tour mondiale che toccher\u00e0 le maggiori citt\u00e0 asiatiche fino ad arrivare in U.S.A.\nDisegna i costumi per le opere teatrali \"Cosi \u00e8 (se vi pare)\" regia di Franco Zeffirelli (1985) e per \"Fiore di Cactus\", regia di Giorgio Albertazzi (1987). Ha disegnato anche le divise per le Philippine Airlines (1985), per l'Alitalia (1986) e per i responsabili degli stabilimenti Agip Petroli (1988).\nNel 1988 dirige una propria rubrica all'interno del programma televisivo \"Rosa Chic\" (Rai 1) e nel 2001 e 2002 partecipa alla trasmissione \"Chiambretti C\u2019\u00e8\" (Rai 2), in onda per tre sere a settimana.\nNella primavera del 2011 inaugura la Mostra \"Fashion is culture\", presso l'Istituto Italiano di Cultura a Los Angeles.\nLa mostra ripercorre le tappe fondamentali della sua prestigiosa carriera attraverso 150 disegni e bozzetti tra cui alcuni dei suoi modelli pi\u00f9 significativi dell'Alta Moda, quelli delle Opere Teatrali e le divise realizzate per l'Alitalia, per le Philippine Airlines, per l'Agip Petroli, per la Compagnie Internationale des Wagons-Lits (sigla CIWL) e per il Cerimoniale del Senato.\nNel 2014 lo stilista \u00e8 stato ospite della Asian Couture Federation a Singapore per la pi\u00f9 importante cerimonia di premiazione asiatica di cui viene fatto membro nel 2016 con il titolo di \u201cInternational Couturier Extraordinaire\u201d.\nNel 2015 partecipa alla Vientnam Fashion Week come ospite d\u2019onore e nel 2016 viene invitato a Dubai alla cerimonia di gala per il sesto anniversario di Velvet Magazine e nel 2017 e 2018 prende parte alla Arab Fashion Week.\nNel 2018, presso gli studi di Cinecitt\u00e0, si tiene il \u201cTribute to Renato Balestra\u201d, una sfilata antologica che ha visto in passerella pi\u00f9 di 150 creazioni.\nA marzo 2019, l\u2019Archivio di Renato Balestra viene dichiarato di notevole interesse storico dalla soprintendenza archivistica e bibliografica del Lazio e dal Ministero per i beni e le attivit\u00e0 culturali (MIBAC), nell\u2019ambito dell\u2019attivit\u00e0 di tutela e salvaguardia del patrimonio culturale del Paese.\nLo stesso anno disegna i costumi e le scene per il balletto Il lago dei cigni di Pyotr Ilyich Tchaikovsky per il Teatro Nazionale di Belgrado."}
{"id": "1424777", "revid": "93556", "url": "https://it.wikipedia.org/wiki?curid=1424777", "title": "Las Regueras", "text": "Las Regueras \u00e8 un comune spagnolo di 2.145 abitanti situato nella comunit\u00e0 autonoma delle Asturie. Nella localit\u00e0 di Valduno scorre il fiume Nal\u00f3n."}
{"id": "1424778", "revid": "16066", "url": "https://it.wikipedia.org/wiki?curid=1424778", "title": "CcTLD.it", "text": ""}
{"id": "1424779", "revid": "110157", "url": "https://it.wikipedia.org/wiki?curid=1424779", "title": "Uronato deidrogenasi", "text": "La uronato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nAgisce anche sul -glucuronato."}
{"id": "1424785", "revid": "433605", "url": "https://it.wikipedia.org/wiki?curid=1424785", "title": "Lago d'Arno", "text": "Il lago d'Arno (\"lac d'\u00c0ren\" in dialetto camuno) \u00e8 un lago alpino situato in val Camonica. \nNel 1911 \u00e8 stato sbarrato da una diga, che ne ha aumentato la capacit\u00e0 massima al fine di ottenere una riserva per l'industria idroelettrica.\nGiace in una conca di origine glaciale a sud-est della valle di Saviore ed \u00e8 lungo circa 2400\u00a0m, largo al massimo 430\u00a0m ed ha una forma a \"S\" allungata. Con una superficie a massimo invaso di 86,2 ha \u00e8 il pi\u00f9 vasto lago della val Camonica. Il lago \u00e8 alimentato dal torrente chiamato Ghilarda, per questo la Valle d'Arno, una delle tre convalli della Val Saviore (le altre due sono quella di Salarno e quella d'Adam\u00e9) \u00e8 nota anche come Val Ghilarda. Le sue acque, imbrigliate da una diga, sono utilizzate per la produzione di energia idroelettrica e alimentano la centrale di San Fiorano, grazie a un dislivello di circa 1300 metri.\nIl lago \u00e8 raggiungibile solamente a piedi, essendo stata smantellata la teleferica di servizio agli impianti di sbarramento. L'itinerario pi\u00f9 diretto inizia a Isola (frazione di Cevo) con segnavia CAI numero 88 e conduce ripido alla diga in circa 2 ore e 30 minuti. Un altro itinerario, chiamato \"dei tre fratelli\" (segnavia 22) in quanto attraversa tre valloncelli rocciosi, inizia a Paspardo e giunge alla diga tagliando le pendici settentrionali del monte Colomb\u00e9, in circa 3 ore e 15 minuti.\nUn terzo itinerario \u00e8 da Valle di Saviore. Partendo da localit\u00e0 rasega si imbocca il sentiero n\u00b020, la durata \u00e8 anche qui di circa 3 ore e 15 minuti."}
{"id": "1424786", "revid": "110157", "url": "https://it.wikipedia.org/wiki?curid=1424786", "title": "Prefettura di Toyama", "text": " \u00e8 una prefettura giapponese di abitanti (ad ottobre 2000), con capoluogo a Toyama. Si trova nella regione di Chubu, sull'isola di Honsh\u016b.\nGeografia fisica.\nLa prefettura di Toyama confina ad est con le prefetture di Niigata e Nagano, a sud con la prefettura di Gifu e ad ovest con la prefettura di Ishikawa.\n\u00c8 bagnata a nord dal Mar del Giappone che forma lungo le coste della prefettura un'ampia baia.\nCitt\u00e0.\nNella prefettura di Toyama ci sono 10 citt\u00e0:\nPaesi e villaggi.\nLa prefettura include 2 distretti."}
{"id": "1424790", "revid": "287204", "url": "https://it.wikipedia.org/wiki?curid=1424790", "title": "751", "text": ""}
{"id": "1424793", "revid": "1073227", "url": "https://it.wikipedia.org/wiki?curid=1424793", "title": "The Short Films of David Lynch", "text": "The Short Films of David Lynch (2002) \u00e8 un DVD che raccoglie i primi cortometraggi del regista statunitense David Lynch.\nQuesta raccolta non include i cortometraggi realizzati dal regista negli anni 2000, elencati nella sua filmografia.\nI corti sono elencati in ordine cronologico, con una breve descrizione. Il DVD contiene un'introduzione di Lynch per ciascuno dei filmati, che possono essere visionati individualmente o in sequenza.\nSix Men Getting Sick (Six Times).\n1967 - Six Men Getting Sick (Six Times) (t.l.: \"Sei Uomini Che Si Ammalano (Sei volte)\"). Originariamente senza sottotitolo, \"Six Men Getting Sick\" \u00e8 una videoinstallazione composta da un'animazione di un minuto proiettata in loop su una scultura che fa da schermo. La scultura raffigura tre figure umane (basate su calchi della testa di Lynch ad opera di Jack Fisk) che entrano quindi a far parte della scena. Il corto mostra sei persone che si ammalano, si tengono lo stomaco e la testa con le mani ed infine vomitano.\nLynch realizz\u00f2 quest'opera durante il suo secondo anno alla Pennsylvania Academy of the Fine Arts. La scuola all'epoca organizzava una mostra annuale di scultura e pittura sperimentale a cui Lynch partecip\u00f2 nell'estate del 1966. Alle proiezioni egli aggiunse il suono di una sirena (anch'esso in loop) che accompagnava le immagini. La realizzazione cost\u00f2 a Lynch 200$, una cifra consistente per uno studente di pittura negli anni '60, e pertanto il corto fu considerato dal regista principalmente come un esperimento estemporaneo che non avrebbe avuto dei seguiti.\nThe Alphabet.\n1968 - The Alphabet (t.l.: \"L'alfabeto\") combina animazione in stop motion e recitazione. Lo stile surrealista della trama racconta simbolicamente gli effetti negativi dell'educazione e, soprattutto il blocco psicologico nei confronti dell'apprendimento dell'alfabeto, criticando anche il metodo educativo (nel filmato si sente la bambina ricordare all'ascoltatore che dobbiamo ricordarci che si ha a che fare con \"forme umane\", discriminando cos\u00ec il metodo educativo, ad esempio meccanico). Tale esperienza segn\u00f2 Lynch stesso da bambino, che, difatti, si dedic\u00f2 maggiormente all'arte e al linguaggio visivo. \u00c8 realizzato a colori con un sonoro spesso distorto e dura 4 minuti.\nL'idea per \"The Alphabet\" arriv\u00f2 dalla nipote di Peggy Lentz (moglie del regista dal 1967 al 1974) che \"una notte ebbe un incubo e ripeteva l'alfabeto nel sonno in modo tormentato. Cos\u00ec questo \u00e8 pi\u00f9 o meno quello che ha innescato 'The Alphabet'.\" Grazie a questo cortometraggio, Lynch ricevette un premio di produzione dall'American Film Institute che gli confer\u00ec una piccola notoriet\u00e0 e gli consent\u00ec di girare il successivo \"The Grandmother\".\nThe Grandmother.\n1970 - The Grandmother (t.l.: \"La nonna\") combina animazione in stop motion e recitazione. La trama verte su un bambino che fa crescere una nonna da un seme per cercare di sfuggire agli abusi dei suoi genitori. \u00c8 stato girato a colori e non presenta dialoghi ma solo effetti sonori. L'unica parola pronunciata durante tutto il mediometraggio \u00e8 il nome del ragazzino, Matt. Dura 34 minuti ed \u00e8 stato girato, per gli interni, nell'allora appartamento di Lynch, con l'aiuto di amici, vicini di casa e altri non-professionisti.\nThe Amputee.\n1974 - The Amputee (t.l.: \"L'amputata\") \u00e8 stato realizzato per l'American Film Institute e mostra una donna che cerca di scrivere una lettera mentre un'infermiera (interpretata dallo stesso Lynch) cerca di medicarle il tampone della gamba. Esistono due versioni del corto, di 5 e 4 minuti, girate approfittando di due nastri video di test in bianco e nero che l'American Film Institute stava valutando in vista di un acquisto in grandi quantit\u00e0.\nThe Cowboy and the Frenchman.\n1988 - The Cowboy and the Frenchman (t.l.: \"Il cowboy e il francese\") \u00e8 un cortometraggio realizzato per la televisione francese come parte della serie \"The French as seen by...\". Gli interpreti sono Harry Dean Stanton, Frederic Golchan e Jack Nance e la durata \u00e8 di 26 minuti. Prima commedia del regista, in essa Lynch rilegge in chiave ironica gli stereotipi dei francesi e dei cowboy risolvendo il tutto in una surreale notte di musica, occasione di incontro di due culture inizialmente inconciliabili.\nPremonition Following an Evil Deed.\n1995 - Lumi\u00e8re: Premonition Following an Evil Deed (t.l.: \"Lumi\u00e8re:\" \"premonizione che segue un'azione cattiva\") fu originariamente incluso nel film del 1995 \"Lumi\u00e8re and Company\", in cui quaranta registi acclamati crearono piccoli corti usando l'originale cin\u00e9matographe inventato dai fratelli Lumi\u00e8re con le stesse limitazioni degli operatori pionieri. L'iniziativa venne lanciata dalla fotografa Sarah Moon in occasione del centenario dalla nascita della macchina da presa dei Lumi\u00e8res. Dura 55 secondi."}
{"id": "1424794", "revid": "1305772", "url": "https://it.wikipedia.org/wiki?curid=1424794", "title": "Cascate di Barbiano", "text": "Le cascate di Barbiano (\"Barbianer Wasserf\u00e4lle\" in tedesco) sono una serie di cascate che si trovano poco oltre il paese di Barbiano, sopra a Ponte Gardena, in Alto Adige.\nLe cascate prendono forma dal Rio Ganda (\"Ganderbach\"), che nasce ad una quota di 2000 metri, e precipita verso valle, con ben otto cascate da un gradone di roccia alto 200 m.\nL'intero bacino imbifero \u00e8 composto da porfido quarzifero, una roccia vulcanica formatasi 300 milioni di anni fa.\nNei terreni porfirici si accumula poca acqua, pertanto le cascate sono particolarmente spettacolari dopo intense precipitazioni e nel periodo di aprile-maggio, in cui si scioglie la neve in alta montagna.\nIn Estate le cascate inferiori possono ridursi a piccoli rigagnoli, perch\u00e9 l'acqua viene deviata per irrigare i campi.\nRaggiungere le cascate.\nPer raggiungere le cascate bisogna prima raggiungere il paese di Barbiano. Verso la fine del paese, si trovano lungo la strada alcuni parcheggi, e da qui parte il sentiero (rosso-bianco) che conduce alle cascate.\nL'itinerario migliore \u00e8 quello di seguire le indicazioni per la cascata superiore (\"Oberer Barbianer Wasserfall\"), e una volta raggiuntala, scendere lungo il sentiero per vedere le altre (2 ore e mezza ca. tutto il giro).\nPer i meno volenterosi, invece \u00e8 preferibile seguire le indicazioni per la cascata inferiore (\"Unterer Barbianer Wasserfall\"), che \u00e8 anche la pi\u00f9 spettacolare.\nPer quanto riguarda il primo tragitto, nonostante ad un certo punto la segnaletica indichi il sentiero come \"solo per esperti\", questo non \u00e8 altro che un sentierino pianeggiante che costeggia la montagna, leggermente esposto, ma non richiede alcuna capacit\u00e0 o dote, fuorch\u00e9 un minimo d'attenzione.\nLe cascate.\nPresso Barbiano si trovano tre cascate:\nQuesta cascata \u00e8 situata a 1215 m, e con il suo salto di ben 45 metri crea una forte impressione visivo-acustica.\nIn realt\u00e0 questa cascata (\"Mittlerer Barbianer Wasserfall\") comprende diverse cascate di dimensione inferiore rispetto alle altre due, ma comunque affascinanti.\nCon i suoi ben 85 metri di salto la cascata inferiore, facilmente raggiungibile da Barbiano, \u00e8 fra le cascate pi\u00f9 conosciute. Enormi blocchi di porfido sparsi sul terreno testimoniano la forza poderosa dell'erosione.\nEffetti collaterali della cascata.\nIl particolare clima salubre della cascata deriva dalla maggior presenza di ioni di ossigeno: nelle abitazioni si registra una concentrazione di circa 100 ioni per cm\u00b3, nell'aria di citt\u00e0 di circa 200, nelle localit\u00e0 marine e montane sale circa a 5000 ioni.\nQuesti sono in grado di legare polveri sottili e gas di scarico, stimolare il sistema immunitario, agire positivamente sulle mucose respiratorie, hanno effetti calmanti sul sistema neurovegetativo e sulla circolazione e in genere hanno effetti stimolanti sull'intero organismo. La \"terapia della cascata\" favorisce lo scambio dei gas a livello polmonare ed \u00e8 indicata per quanti soffrono di allergie.\nIncidenti.\nL'11 ottobre 2010, una turista cinquantenne germanica \u00e8 scivolata e precipitata dalla cascata, facendo un volo di circa 20 metri. Salvata da Trentino Emergenza, la donna \u00e8 sopravvissuta."}
{"id": "1424795", "revid": "1714743", "url": "https://it.wikipedia.org/wiki?curid=1424795", "title": "Guglielmo IV di Baviera", "text": "Nacque a Monaco da Alberto IV e Cunegonda d'Asburgo, una delle figlie dell'Imperatore Federico III.\nAttivit\u00e0 politica.\nGuglielmo inizialmente simpatizz\u00f2 per la riforma luterana ma, in un secondo tempo, cambi\u00f2 visione, divenendo maggiormente popolare in Baviera. Nel 1522 Guglielmo firm\u00f2 infatti il primo concordato religioso bavarese che bandiva la promulgazione delle tesi di Martin Lutero. Dopo un accordo con papa Clemente VII nel 1524, Guglielmo divenne il leader tedesco della Controriforma, rimanendo comunque in opposizione con gli Asburgo, ai quali gi\u00e0 il fratello Ludovico X aveva conteso la corona di Boemia. Entrambi i duchi riuscirono ad opporsi alla Guerra dei Contadini nel Sud della Germania, in alleanza con l'Arcivescovo di Salisburgo nel 1525.\nIl conflitto con gli Asburgo termin\u00f2 nel 1534 quando entrambi i duchi sottoscrissero un accordo con Ferdinando I a Linz. Guglielmo support\u00f2 inoltre Carlo V nella sua guerra contro la Lega di Smalcalda nel 1546.\nAttivit\u00e0 culturale.\nGuglielmo fu un grande collezionista e promotore delle arti. Tra le tante commissioni si ricordano la \"Battaglia di Issus\" di Albrecht Altdorfer (oggi posta presso l'Alte Pinakothek di Monaco).\nIl 23 aprile 1516, prima di un importante ritrovo di cavalieri e nobiluomini a Ingolstadt, firm\u00f2 il famoso documento sulla regolazione della purezza per la produzione della birra bavarese, stabilendo gli ingredienti essenziali ed unici (acqua, malto, luppolo ed ovviamente lievito, non ancora conosciuto in quei tempi) che dovessero essere necessarie per produrre questo prodotto ancora oggi tipico ed apprezzato in tutto il mondo. Questo atto rimase in vigore sino al 1986, quando venne sostituito dalla regolazione sanitaria dell'Unione europea. \nAncora oggi, per\u00f2, le birre tedesche sono considerate pure, in quanto non \"contaminate\" da altri ingredienti, in contrapposizione alle due altre grandi scuole di pensiero (Gran Bretagna e soprattutto Belgio).\nGuglielmo \u00e8 sepolto nella Chiesa di Nostra Signora di Monaco.\nMatrimonio ed eredi.\nGuglielmo spos\u00f2 nel 1522 Maria Giacomina di Baden. Da questo matrimonio nacquero i seguenti figli che raggiunsero l'et\u00e0 adulta:"}
{"id": "1424796", "revid": "287204", "url": "https://it.wikipedia.org/wiki?curid=1424796", "title": "Ch\u00e9u", "text": "Ch\u00e9u \u00e8 un comune francese di 560 abitanti situato nel dipartimento della Yonne nella regione della Borgogna-Franca Contea."}
{"id": "1424797", "revid": "339392", "url": "https://it.wikipedia.org/wiki?curid=1424797", "title": "Galak Fyyar", "text": ""}
{"id": "1424798", "revid": "1534111", "url": "https://it.wikipedia.org/wiki?curid=1424798", "title": "Comezzano-Cizzago", "text": "Comezzano-Cizzago (\"Comes\u00e0 Sis\u00e0ch\" in dialetto bresciano) \u00e8 un comune italiano di abitanti della provincia di Brescia, in Lombardia, situato nella parte occidentale della provincia, a pochi chilometri dal confine della provincia di Bergamo. Il comune \u00e8 frutto nell'annessione di Cizzago a Comezzano durante il periodo fascista."}
{"id": "1424800", "revid": "1318658", "url": "https://it.wikipedia.org/wiki?curid=1424800", "title": "Battaglia dell'Eurimedonte", "text": "La battaglia dell'Eurimedonte fu una battaglia sviluppatasi prima per mare e successivamente protratta sulla terraferma, tra la Lega delio-attica e l'impero persiano governato da Serse I. La datazione dell'evento \u00e8 incerta, si presuppongono due date il 469 e il 466 a.C. Lo scontro, avvenuto in prossimit\u00e0 della foce del fiume Eurimedonte (ora chiamato K\u00f6pr\u00fc\u00e7ay) in Panfilia, Asia Minore, \u00e8 da considerare facente parte delle battaglie della Lega delio-attica svoltesi durante le \"guerre persiane\".\nLa Lega delio-attica, a cui appartenevano Atene e gran parte delle citt\u00e0-stato del mar Egeo, nacque come conseguenza della guerra intrapresa dai persiani, che prima tentarono l'invasione nel 492-490 a.C. (Prima guerra persiana) e successivamente aggredirono la Grecia nel 480-479 a.C. (Seconda guerra persiana). In seguito alle vittoriose battaglie di Platea e di Micale, gli alleati greci intrapresero una contro offensiva assediando le citt\u00e0 di Sesto e Bisanzio. La nascita della Lega delio-attica permise la continuazione delle ostilit\u00e0 per tutto il decennio seguente con lo scopo di spossessare l'impero Achemenide delle sue basi militari nell'Egeo.\nIl Gran Re dopo aver allestito una potente flotta, coadiuvata da un grande esercito, radun\u00f2 presso l'Eurimedonte la sua armata in vista di un'ulteriore offensiva contro i Greci. La spedizione con ogni probabilit\u00e0 mirava a percorrere la costa dell'Asia Minore riconquistando il controllo delle citt\u00e0 che si affacciavano sul mar Egeo. I preparativi non passarono inosservati cos\u00ec Atene invi\u00f2 il generale ateniese Cimone, al comando di 200 triremi a Faselide, in Licia, che si un\u00ec alla Lega delio-attica. Questa azione blocc\u00f2 di fatto la strategia persiana sul nascere.\nCimone si spost\u00f2 presso l'Eurimedonte, dove navigando lungo la foce del fiume fece convergere la flotta persiana. La maggior parte di questa si incagli\u00f2 e i marinai fuggirono tra le file dell'esercito persiano creando il panico; con il nemico in fuga, Cimone fece sbarcare i suoi soldati ed attacc\u00f2 l'esercito persiano. I Greci conquistarono l'accampamento nemico, catturarono molti prigionieri e riuscirono a distruggere 200 triremi nemiche attraccate sulla spiaggia. Questa lampante doppia vittoria abbass\u00f2 il morale dei Persiani e imped\u00ec altre campagne nell'Egeo fino al 451 a.C. Tuttavia sembra che la Lega delio-attica non sfrutt\u00f2 il suo vantaggio, probabilmente a causa di altri eventi nel mondo greco che distolsero energie e uomini dallo scacchiere in questione.\nAntefatto.\nDopo la battaglia di Micale, in cui le citt\u00e0 greche dell'Asia Minore si ribellarono ai Persiani, l'obiettivo condiviso dalle poleis greche fu l'Ellesponto; era di primaria importanza togliere il controllo persiano dallo stretto distruggendone i canapi usati per il famoso ponte di barche. La flotta alleata salp\u00f2 allora per il Chersoneso Tracico, ancora in mano dei Persiani, e assedi\u00f2 e conquist\u00f2 la citt\u00e0 di Sesto. L'anno seguente, il 478 a.C., gli Alleati inviarono un esercito a conquistare la citt\u00e0 di Bisanzio. L'assedio ebbe successo, ma il comportamento del generale spartano Pausania allert\u00f2 molti, tra gli Alleati, e questi venne richiamato in patria.L'assedio di Bisanzio fu l'ultima azione dell'alleanza ellenica che aveva sconfitto i Persiani; infatti ritornati a Samo i Greci discussero animatamente sul futuro dell'alleanza e sugli obiettivi che essa doveva perseguire. Gli Spartani proposero di evacuare le citt\u00e0 ioniche, in quanto per loro era impossibile proteggere per sempre gli Ioni, in perenne conflitto con l'Impero achemenide. \nGli Ateniesi, per\u00f2, si opposero a questo progetto e decisero di far entrare nell'alleanza Samo, Chio, Lesbo e le altre isole che avevano combattuto al fianco dei Greci dopo Micale, impegnandole in un giuramento sull'isola di Delo, dove venne convocato un congresso in cui venne stretta una nuova alleanza atta alla continuazione della lotta contro i Persiani. Nacque cos\u00ec la Lega delio-attica, guidata da Atene. Tuttavia non \u00e8 chiaro esattamente quando le citt\u00e0 ioniche e dell'Asia Minore si unirono alla lega. Tucidide attesta la presenza di Ioni a Bisanzio nel 478 a.C., quindi \u00e8 possibile che almeno alcune delle citt\u00e0 ioniche abbracciarono la confederazione nei primi mesi del 478 a.C. La presenza del politico ateniese Aristide, con il mandato di organizzare i tributi di ciascun membro della Lega nel Ponto, dove mor\u00ec nel 468 a.C., testimonia in modo inequivocabile l'espansione della Lega in Asia Minore.La neonata Lega si prefiss\u00f2 come obiettivo ufficiale di vendicare i torti subiti devastando il territorio del Re. Di conseguenza, le forze militari impiegate trascorsero gran parte del decennio seguente, eliminando le rimanenti guarnigioni persiane dalla Tracia, estendendo poi, il territorio controllato dai confederati nell'Egeo, e in Asia Minore, ponendo cos\u00ec, le basi di quello che pu\u00f2 essere considerato un vero e proprio impero talassocratico, controllato da Atene.\nInizio.\nLa campagna di guerra comandata da Cimone lungo l'Eurimedonte, sembra essere stata organizzata in risposta all'allestimento di una grande flotta e al raggruppamento dell'esercito di supporto ad Aspendo, da parte dell'impero Achemenide. Si ritiene che egli fosse stato incaricato di scongiurare in maniera preventiva un'ulteriore aggressione persiana. Cawkwell asserisce che i preparativi disposti dai Persiani ad Aspendo furono il primo tentativo organizzato per contrastare l'attivit\u00e0 dei Greci dopo il fallimento delle guerre persiane e che sicuramente, il tempo impiegato per approntare l'armata fu allungato da lotte intestine all'interno dell'impero.A questo proposito, Cawkwell descrive i problemi strategici dei Persiani:\nLa marina militare del tempo doveva la sua mobilit\u00e0 al lavoro svolto dai vogatori, che limitavano notevolmente lo spazio a disposizione nella stiva, perci\u00f2 vi era la necessit\u00e0 di tornare a terra frequentemente, per gli approvvigionamenti. Ci\u00f2 limit\u00f2 fortemente le capacit\u00e0 delle flotte antiche, le quali potevano operare solo in prossimit\u00e0 di basi navali sicure. Cawkwell sostiene pertanto che le forze persiane riunitesi ad Aspendo, mirassero a spostarsi lungo la costa meridionale dell'Asia Minore, conquistando tutte le citt\u00e0 in cui vi si imbattevano, finch\u00e9 la marina non avesse potuto operare tranquillamente. \nPlutarco sostiene che Cimone, venuto a sapere dell'assembramento militare ad Aspendo, fosse salpato da Cnido (in Caria) con 200 triremi; forza ivi radunata dagli Ateniesi in precedenza, perch\u00e9 gi\u00e0 a conoscenza dei piani persiani. In effetti nessun'altra attivit\u00e0 concernente la Lega avrebbe richiesto sull'isola la presenza di una flotta di tale portata. Cimone giunse in Caria perch\u00e9 si aspettava che i Persiani marciassero direttamente in Ionia, lungo la strada reale provenienti da Sardi. La presenza ad Aspendo sia della marina che della fanteria potrebbe averlo convinto che non ci sarebbe stato alcun attacco immediato alla Ionia. Sempre secondo Plutarco, capite le intenzioni dei nemici, Cimone navig\u00f2 con queste 200 triremi verso la citt\u00e0 greca di Faselide, punto nevralgico dietro le linee nemiche, deciso ad anticipare la strategia avversaria. La poleis resistette alle richieste di ingresso nella citt\u00e0, perci\u00f2 come ritorsione si inizi\u00f2 a devastarne i territori, ma grazie alla mediazione del contingente proveniente da Chio la popolazione di Faselide accett\u00f2 di prendere le parti della lega. Essi contribuirono alla spedizione con l'invio di truppe e di un tributo di dieci talenti. Conquistata Faselide, la pi\u00f9 orientale citt\u00e0 greca in Asia Minore dotata di un porto di grande importanza, egli blocc\u00f2 di fatto la campagna militare dei Persiani prima che potesse iniziare. A Cimone non restava altro che prendere l'ulteriore iniziativa ed attaccare direttamente la flotta persiana ad Aspendo.\nForze contrapposte.\nGreci.\nPer Plutarco, la flotta della Lega delio-attica era quindi composta da 200 triremi. La costruzione di queste era stata ordinata agli ateniesi in numero di 20 l'anno da Temistocle, il quale fece potenziare la forza di penetrazione del rostro, micidiale arma per affondare le navi nemiche, mentre Cimone ne miglior\u00f2 le capacit\u00e0 per velocizzare le operazioni di imbarco.\nL'equipaggio tipico di una trireme greca era di 200 uomini, dei quali 14 di questi erano veri e propri soldati. Gi\u00e0, nel corso della seconda guerra persiana, ogni nave portava sicuramente trenta fanti di marina in pi\u00f9, ma \u00e8 probabile che tale procedura fosse stata adottata nella prima guerra persiana dall'Impero achemenide, durante la quale l'intero esercito venne condotto in Grecia via mare e solo poi utilizzato dai Greci. Comunque \u00e8 risaputo che le navi di Chio, nella battaglia di Lade, furono dotate con 40 opliti di marina ciascuna. Ci\u00f2 dimostra che una trireme poteva trasportare un massimo di 40-45 soldati, anche se questo tipo di imbarcazione era spesso destabilizzato dal peso aggiuntivo delle truppe. Quindi al momento della battaglia dell'Eurimedonte nella flotta della Lega delio-attica c'erano probabilmente circa 5.000 opliti.\nPersiani.\nA riguardo delle dimensioni della flotta persiana sono state fatte stime contrastanti: Tucidide dice che c'erano 200 navi fenicie, il che \u00e8 considerato un fatto quasi certo; Plutarco citando Eforo conta 350 navi, mentre riferisce che ve n\u00e9 erano ben 600 secondo Fanodemo; inoltre aggiunge che la flotta persiana stava aspettando 80 navi fenicie provenienti da Cipro. Anche se il racconto di Tucidide \u00e8 comunemente il pi\u00f9 accettato, l'affermazione di Plutarco, riguardante i rinforzi potrebbe avere un fondo di verit\u00e0; spiegherebbe infatti, perch\u00e9 Cimone fu cos\u00ec deciso nel lanciare l'attacco contro i nemici. Mentre per quanto concerne l'esercito di terra, non esistono stime nelle fonti antiche. Tuttavia, si presume, che il numero dei marinai imbarcati dai Persiani fosse all'incirca quello dei Greci, in quanto, le navi persiane avevano capienza simile a quelle elleniche. Le informazioni che ci d\u00e0 Plutarco, citando Eforo, sull'assegnazione dei ruoli di comando affermano che il comandante della flotta reale era Titrauste, mentre quello della fanteria Ferendate, aggiunge pure, che lo storico Callistene dava, invece, ad Ariomande il comando generale delle truppe.\nSvolgimento.\nTucidide fece un resoconto della battaglia piuttosto sintetico, mentre pi\u00f9 dettagliato ed attendibile \u00e8 quello riportato da Plutarco. Egli riferisce che la flotta persiana ancorata al largo della foce dell'Eurimedonte era in attesa delle 80 navi fenicie provenienti da Cipro, quando Cimone attacc\u00f2 i Persiani. La flotta imperiale, non volendo ingaggiare battaglia, si ritir\u00f2 risalendo il fiume, ma Cimone continu\u00f2 a far pressione costringendoli allo scontro. Indipendentemente dal numero di navi presenti, il fronte di battaglia persiano si ruppe rapidamente costringendo la flotta a dirigersi a riva, dove l'esercito era accampato. Alcune navi potrebbero essere state catturate o distrutte durante la battaglia navale, ma \u00e8 probabile che la maggior parte di esse fosse stata in grado di approdare sulla terra ferma.\nMentre la flotta greca stava facendo sbarcare le truppe al fine di catturare e distruggere le navi persiane, venne attaccata dall'esercito avversario. Nonostante la stanchezza, dovuta al combattimento in mare, le truppe sbarcate cominciarono ad attaccare l'esercito persiano: \" ... erano eccitati dall'impeto e dall'orgoglio della loro vittoria, e desiderosi di venire a stretto contatto con i barbari\". Inizialmente i Persiani sostennero l'urto dei Greci, ma alla fine, come nella battaglia di Micale, la fanteria oplitica si dimostr\u00f2 superiore a quella avversaria. Al termine del combattimento vennero fatti numerosi prigionieri, mentre l'accampamento nemico venne saccheggiato.\nTucidide riferisce che 200 navi persiane furono prese e distrutte. \u00c8 molto improbabile che questo evento si sia verificato durante la breve battaglia navale, per cui forse queste navi vennero catturate dopo la battaglia e distrutte appiccando loro il fuoco, come successe a Micale. Plutarco narra invece, che vennero catturate 200 navi, in aggiunta a quelle che erano state distrutte o erano fuggite lungo il fiume. \u00c8 possibile che la parola \"distrutto\" in questo contesto sia usata nel senso di \"affondata\", dal momento che sembra che i Greci abbiano distrutto le navi catturate. Siccome Tucidide d\u00e0 per certo solo il numero di navi distrutte, \u00e8 possibile cercare di far combaciare i numeri dati da Plutarco e da Tucidide. Per quanto riguarda le stime delle vittime di entrambi gli schieramenti, nelle fonti antiche non vengono menzionati dati a queste collegati.\nPlutarco prosegue elogiando questa doppia vittoria, \"come un bravo atleta che vince due gare in un giorno [...] Cimone continuava a sopraffare gli altri con le proprie vittorie\". Cimone probabilmente navig\u00f2 con la flotta greca il pi\u00f9 rapidamente possibile per intercettare la flotta di 80 navi fenicie, che i Persiani stavano attendendo. Cogliendola di sorpresa, riusc\u00ec a catturarla o distruggerla completamente. Tuttavia Tucidide non parla di questa operazione secondaria e alcuni storici hanno messo in dubbio che il fatto sia realmente accaduto.\nConseguenze.\nPlutarco sostiene che il re persiano all'indomani dei fatti dell'Eurimedonte approv\u00f2 un trattato di pace piuttosto umiliante; tuttavia, altri autori credono pi\u00f9 probabile, che un trattato di pace (pace di Callia), possa essere stato raggiunto solo dopo la campagna di Cipro, nel 450 a.C. A parziale supporto della sua tesi, Plutarco riferisce che il Gran Re potrebbe aver agito come se avesse stipulato una pace umiliante con i Greci, perch\u00e9 temeva di ingaggiare un'altra volta battaglia con loro. Comunque gli storici moderni considerano improbabile che un trattato di pace sia stato stretto dopo la battaglia dell'Eurimedonte.\nLa vittoria all'Eurimedonte fu molto importante per la Lega delio-attica, perch\u00e9 svent\u00f2 definitivamente la minaccia di invasione persiana della Grecia; imped\u00ec anche, qualsiasi tentativo da parte Achemenide di riconquistare il dominio sul mar Egeo e quindi il controllo delle citt\u00e0 ivi affacciate; consent\u00ec a citt\u00e0 e regioni dell'Asia Minore l'adesione alla lega, in particolare citiamo la Caria.\nNonostante la cocente sconfitta subita dall'impero inizi\u00f2 un periodo di stallo, in cui i Greci non sfruttarono la loro vittoria. Tale avvenimento si deve probabilmente al fatto che proprio nel 466 a.C., anno in cui avvenne probabilmente la battaglia, si ebbe la rivolta di Taso. Ribellione che fece distogliere risorse militari da parte della Lega dall'Asia Minore, perch\u00e9 preoccupata delle conseguenze di un'eventuale uscita della citt\u00e0 dall'alleanza. Allo stesso tempo, i Persiani adottarono una strategia difensiva nel mar Egeo per i seguenti 15 anni. La flotta persiana fu effettivamente assente dal mar Egeo fino a 451 a.C., tanto che le navi greche erano in grado di navigare senza pericolo lungo le coste dell'Asia Minore. Il conflitto tra le due potenze riprese vigore solo nel 460 a.C., a causa del sostegno degli Ateniesi fornito a Inaros, nella rivolta in Egitto da questi iniziata. Questa campagna dur\u00f2 sei anni, prima di risolversi in un disastro per i Greci.\nFonti.\nLa storia militare della Grecia tra la fine della seconda guerra persiana e la guerra del Peloponneso (nel periodo tra il 479 a.C. e il 431 a.C.) \u00e8 scarsamente attestata dalle fonti antiche. Questo periodo, spesso chiamato pentekontaetia dagli studiosi antichi, venne considerato di relativa pace e prosperit\u00e0 all'interno della Grecia. L'opera che pi\u00f9 di altre ci aiuta a descrivere le vicende dell'epoca, e anche la pi\u00f9 contemporanea ad essa, \u00e8 la Guerra del Peloponneso, di Tucidide, che \u00e8 generalmente considerata dagli storici moderni una fonte primaria affidabile. Tucidide si limita ad accennare a questo periodo, facendo una digressione sulla crescita della potenza ateniese negli anni precedenti la guerra del Peloponneso. Tale divagazione oltre ad essere breve e selettiva, \u00e8 priva di una qualsiasi data. Tuttavia il racconto di Tucidide \u00e8 utilizzato dagli storici per elaborare una cronologia riguardante la successione degli avvenimenti, atta a costituire una base a cui possono essere sovrapposti nuovi dati provenienti da ritrovamenti archeologici e/o da altri scritti.\nAltri dettagli vengono forniti da Plutarco, nelle biografie di Aristide e di Cimone. Plutarco scrisse le due opere, circa 600 anni dopo che questi eventi accadessero ed \u00e8 quindi considerato una fonte secondaria. A suo favore gioca per\u00f2 il fatto che egli spesso esplicita le sue fonti, il che permette un certo grado di verifica delle sue affermazioni. Nelle sue biografie descrive molti accadimenti che Tucidide omette anche a causa della sua sinteticit\u00e0. Un'altra importante fonte \u00e8 la storia universale (Bibliotheca historica), del I secolo a.C., di Diodoro Siculo; gran parte dei suoi scritti riguardanti il secolo in discussione sembrano essere tratti dallo storico greco Eforo, che pure scrisse una sua storia universale. Tuttavia, da quel poco che sappiamo di Eforo, gli storici tendono a tenere poco in considerazione la sua versione, quindi anche Diodoro, che \u00e8 stato spesso respinto dagli storici moderni, non \u00e8 una fonte particolarmente attendibile. Infatti uno dei suoi traduttori, Oldfather, dice, riguardo al racconto di Diodoro sulla battaglia dell'Eurimedonte, che \"...i tre capitoli precedenti dimostrano il lato peggiore di Diodoro...\". Vi \u00e8 anche una quantit\u00e0 consistente di testimonianze archeologiche per il periodo, tra cui sono particolarmente importanti le iscrizioni degli elenchi tributari, probabilmente della Lega delio-attica.\nData della battaglia.\nTucidide fornisce un elenco sintetico dei principali eventi che si verificarono durante la Pentecontateia, ma quasi nessuna informazione cronologica vera e propria. Vari tentativi sono stati fatti per ricomporne la cronologia, ma non \u00e8 ancora stata trovata una risposta definitiva; fortunatamente sappiamo che Tucidide descrive gli eventi in successione. Per questo motivo l'unica data certa e comunemente accettata \u00e8 il 465 a.C. (inizio dell'assedio di Taso), data fissata grazie ad un'annotazione di un antico scoliaste fatta su di una copia delle opere di Eschine. Lo scolio dice che gli Ateniesi subirono un disastro sotto l'arconte Lisiteo (noto per aver governato dal 465 al 464 a.C.) in Tracia. Tucidide menziona questo attacco e dice che l'assedio fin\u00ec al terzo anno dall'evento citato: l'assedio di Taso si svolse quindi dal 465 al 463 a.C.\nSi stabil\u00ec, poi, che la battaglia dell'Eurimedonte si combatt\u00e9 nel 469 a.C. grazie ad un aneddoto di Plutarco sull'arconte Apsefio (dal 469 al 468 a.C.) che scelse Cimone e i suoi compagni generali come giudici in una competizione. Il motivo della scelta di Cimone si doveva alla grande vittoria ottenuta recentemente. Tuttavia, tenendo buona la ricostruzione cronologica di Tucidide, la battaglia dell'Eurimedonte sembra essersi verificata dopo l'assedio di Nasso, ma prima dell'assedio di Taso.\nIn questo caos, Tucidide fa attraccare Temistocle fuggitivo, a Nasso durante l'assedio e cio\u00e8 attorno al 466 a.C. Quindi, non seguendo la successione temporale dello storico la data pi\u00f9 consona della battaglia, dovrebbe essere il 469 a.C. o precedente, altrimenti poich\u00e9 sembra che la battaglia dell'Eurimedonte sia stata combattuta prima di Taso, le date alternative giustificate dagli studiosi sono: il 467 a.C. e il 466 a.C."}
{"id": "1424801", "revid": "767487", "url": "https://it.wikipedia.org/wiki?curid=1424801", "title": "Holbav", "text": "Holbav (in ungherese \"Holb\u00e1k\", in tedesco \"Holbach\") \u00e8 un comune della Romania di 1.287 abitanti, ubicato nel distretto di Bra\u0219ov, nella regione storica della Transilvania.\nHolbav \u00e8 un comune autonomo dal febbraio 2004, quando si \u00e8 staccato dal comune di Vulcan."}
{"id": "1424803", "revid": "671029", "url": "https://it.wikipedia.org/wiki?curid=1424803", "title": "Nu\u00f1o Fern\u00e1ndez", "text": "Origine.\nFiglio di Fernando Mu\u00f1oz, fratello di Nu\u00f1o Mu\u00f1oz e di Gutina Diaz, figlia di Diego Rodriguez Porcelos.&lt;br&gt;Era il fratello di Gonzalo Fern\u00e1ndez, probabile (ma non \u00e8 provato) capostipite della casata di Lara, che porter\u00e0 all'indipendenza la contea di Castiglia e sar\u00e0 molto importante nel regno di Castiglia. \nI \nBiografia.\nNel 920, dopo la battaglia di Valdejunquera, il conte di Castiglia, Fernando Ans\u00farez, dopo essere stato destituito dal re del Le\u00f3n, Ordo\u00f1o II, perch\u00e9 non si era presentato in tempo, con le sue truppe, alla battaglia, venne relegato nel Le\u00f3n e sostituito, nel governo della contea di Castiglia con Nu\u00f1o Fern\u00e1ndez, che divenne anche conte di Burgos, e che govern\u00f2 circa sei anni.&lt;vr&gt;Nu\u00f1o Fern\u00e1ndez fu coinvolto nella trappola ordita da Ordo\u00f1o II, che, tra il 922 e il 923, volendo inoltre punire sia per il disastro militare che per l'offesa arrecata alla sua autorit\u00e0 la nobilt\u00e0 castigliana ed avendo saputo che diversi nobili castigliani erano riuniti a Burgos, li fece convocare per un incontro a Tejares, sulle sponde del fiume Carri\u00f3n affluente del fiume Pisuerga. Tutti i nobili castigliani, tra cui il conte Nu\u00f1o ed il suo predecessore Fernando Ansurez, che, senza timore, si presentarono all'appuntamento furono arrestati e condotti a Le\u00f3n, dove, poco tempo dopo, molti furono giustiziati. E fu dopo questo avvenimento che i Castigliani decisero di ripristinare i Giudici di Castiglia.\nNu\u00f1o Fern\u00e1ndez, dopo la morte, nel 924, di Ordo\u00f1o II, in un primo tempo, nella guerra di successione, appoggi\u00f2 il figlio di questi Alfonso il Monaco, ma poi sostenne il re delle Asturie, Fruela II che era succeduto ad Ordo\u00f1o II, spodestando i figli di quest'ultimo.&lt;br&gt;Alla morte di Fruela II, nel 925, era passato a sostenere Alfonso Froilaz, che, sconfitto, si era ritirato nelle Asturie, seguito dal conte Nu\u00f1o, che, nel 926, non figurava pi\u00f9 al governo della contea di Castiglia, che tornava nelle mani di Fernando Ans\u00farez.\nNon si conosce la data esatta della sua morte, comunque risulta ancora in vita, nel maggio del 932, quando si rivolse al conte di Castiglia, il nipote, Fernan Gonzales, per un arbitrato inerente ad una disputa riguardante il monastero di San Pedro de Carde\u00f1a.\nMatrimonio e discendenza.\nDella moglie di Nu\u00f1o non si conoscono n\u00e9 il nome n\u00e9 gli ascendenti, comunque da lei ebbe un figlio:"}
{"id": "1424820", "revid": "767487", "url": "https://it.wikipedia.org/wiki?curid=1424820", "title": "Muel (Francia)", "text": "Muel \u00e8 un comune francese di 825 abitanti situato nel dipartimento dell'Ille-et-Vilaine nella regione della Bretagna."}
{"id": "1424823", "revid": "1305887", "url": "https://it.wikipedia.org/wiki?curid=1424823", "title": "Takao (personaggio)", "text": ""}
{"id": "1424830", "revid": "47767", "url": "https://it.wikipedia.org/wiki?curid=1424830", "title": "Pierluigi", "text": "Origine e diffusione.\nSi tratta di un nome composto, formato da Piero (a sua volta un ipocoristico di Pietro) e Luigi.\nOnomastico.\nL'onomastico si festeggia generalmente lo stesso giorno di Pietro o Luigi."}
{"id": "1424832", "revid": "2026907", "url": "https://it.wikipedia.org/wiki?curid=1424832", "title": "Seri Industrial", "text": "Seri Industrial S.p.A. \u00e8 una Investment Company attiva nel settore degli accumulatori di energia.\n\u00c8 quotata alla Borsa di Milano nell'indice FTSE Italia Small Cap.\nStoria.\nLa Societ\u00e0 \u00e8 stata costituita in data 21 maggio 1991. \u00c8 una holding di partecipazioni che svolge attivit\u00e0 prevalentemente finanziaria, di controllo e di marketing strategico per le societ\u00e0 facenti parte del proprio Gruppo, operante nel settore della materie plastiche e degli accumulatori elettrici. Le azioni sono negoziate dal febbraio 2001 sul Mercato telematico azionario (MTA) di Borsa Italiana.\nUna societ\u00e0 del Gruppo ha in corso di completamento un impianto per la produzione di celle e moduli al litio a Teverola (Ce), nell'ambito del programma di reindustrializzazione del sito ex Indesit/Whirlpool. \u00c8 il primo impianto nazionale e tra i primi in Europa, in un settore altamente innovativo.\nAzionariato.\nLa Societ\u00e0 \u00e8 controllata indirettamente da SE.R.I. S.p.A. che controlla al 100% INDUSTRIAL S.P.A. che possiede il 65,57% della Societ\u00e0."}
{"id": "1424834", "revid": "729019", "url": "https://it.wikipedia.org/wiki?curid=1424834", "title": "Battaglia di Blanchetaque", "text": "La battaglia di Blanchetaque del 1346 fu una delle tre battaglie della campagna di Cr\u00e9cy combattuta da re Edoardo III d'Inghilterra, all'inizio della guerra dei cent'anni. Anche se minore e meno nota della battaglia di Cr\u00e9cy che la segu\u00ec, ne determin\u00f2 in qualche modo l'esito: le forze inglesi non avrebbero potuto vincere a Cr\u00e9cy senza aver guadato la Somme.\nLa campagna.\nDopo aver sconfitto la guarnigione francese a Caen nella battaglia del 26 luglio ed aver saccheggiato la citt\u00e0, l'esercito inglese marci\u00f2 verso est lungo la Senna, mentre i francesi in ritirata applicavano quella che sarebbe in seguito diventata nota come tattica della terra bruciata, cercando di impedire i rifornimenti all'esercito nemico.\nLa strategia sub\u00ec un arresto il 14 agosto, quando l'esercito inglese si impadron\u00ec di un guado non presidiato sulla Senna presso Poissy e prepararono un ponte di barche per attraversare il fiume. Questo metteva in forte pericolo Parigi, ma avrebbe potuto essere un vantaggio per i francesi, poich\u00e9 l'esercito inglese si trovava imprigionato fra la Senna e la Somme, ed i guadi sui due fiumi erano fortemente presidiati. Filippo VI si trovava a Parigi; marci\u00f2 con l'esercito verso Amiens e poi nella pianura fra i due fiumi, nel tentativo di sconfiggere l'esercito inglese, in consistente inferiorit\u00e0 numerica.\nEdoardo nel frattempo era determinato a rompere il blocco francese dei guadi sulla Somme, provando ad attraversare il fiume in diversi punti alla fine di agosto, attaccando invano Hangest e Pont-Remy prima di incominciare a marciare verso nord tentando di trovare un varco nell'accerchiamento. Nonostante diverse volte l'esercito francese si fosse avvicinato a quello inglese, non riusc\u00ec ad obbligare quest'ultimo alla battaglia campale. La sera del 23 agosto un piccolo presidio francese tent\u00f2 di impedire il passaggio degli inglesi presso Oisemont ma fu sconfitto dalla cavalleria di Edoardo e massacrato, mentre la cittadina veniva rasa al suolo. La sera del 24 agosto l'esercito inglese era schierato presso la citt\u00e0 di Acheux mentre l'esercito francese era accampato a sole sei miglia di distanza presso Abbeville, in difesa del ponte che avrebbe potuto essere conquistato da Edoardo. Diverse sono le versioni sul come Edoardo avrebbe appreso dell'esistenza di un guado nelle vicinanze, probabilmente non pronto a respingere un attacco, presso Blanchetaque (secondo alcune fonti da un inglese che abitava nelle vicinanze, secondo altri da un prigioniero francese). Edoardo immediatamente mobilit\u00f2 tutte le proprie forze e si diresse verso il fiume.\nLa battaglia.\nAll'arrivo al fiume, gli inglesi scoprirono che il guado era difeso pi\u00f9 del previsto, da una guarnigione di 3500 uomini al comando di Godemar du Foy, un generale francese di grande esperienza. Un altro problema era l'alta marea (il guado si trova ad appena dieci miglia dalla costa) che avrebbe impedito per diverse ore di guadare il fiume. Durante questo lasso di tempo entrambi gli eserciti si prepararono per l'imminente battaglia, avendo Edoardo quasi terminato le scorte alimentari ed i rifornimenti, ed avendo l'esercito inglese un morale molto basso. I francesi si disposero sulla riva in tre linee, con i migliori soldati (500 uomini in armi) nel mezzo dello schieramento.\nAlle 8:00 del mattino un centinaio di cavalieri inglesi e di uomini in arme iniziarono a guadare il fiume al comando degli esperti Reginald Cobham e William de Bohun, conte di Northampton. L'avanzata venne supportata da un gran numero di arcieri armati di arco lungo che scagliarono numerose frecce contro i francesi, provocando numerose perdite ed impedendo un'efficace difesa del guado. I balestrieri genovesi al servizio dei francesi non riuscirono a rispondere all'attacco degli arcieri, e le truppe di Edoardo riuscirono ad oltrepassare il fiume, mettendo in fuga l'esercito francese, che ripieg\u00f2 verso Abbeville, inseguito dalla cavalleria inglese.\nUn'ora e mezza dopo la rotta dei francesi l'intero esercito inglese aveva guadato il fiume e marciava verso nord, in una regione ricca di rifornimenti e bottino (i francesi, confidando che gli inglesi non sarebbero riusciti ad attraversare la Somme, non avevano fatto terra bruciata), cosicch\u00e9 le truppe di Edoardo poterono rifornirsi, saccheggiando Noyelles-sur-Mer e Le Crotoy. Filippo non esit\u00f2 a marciare verso il nemico, spingendolo verso la costa ed intercettando dei rifornimenti; attardato, permise agli inglesi di guadagnare il tempo necessario a prepararsi presso Cr\u00e9cy, in vista di quella che sarebbe stata la battaglia ingaggiata il giorno successivo, il 26 agosto.\nConseguenze.\nSenza la vittoria di Blanchetaque, ottenuta pi\u00f9 per determinazione che per abilit\u00e0 tattica, Edoardo non sarebbe riuscito a trovar il cibo del quale il suo esercito aveva cos\u00ec disperato bisogno o l'ottima posizione grazie alla quale avrebbe vinto la battaglia di Cr\u00e9cy di l\u00ec a due giorni; senza di essi, il morale inglese sarebbe ulteriormente diminuito.\nDopo la battaglia di Blanchetaque, e la seguente battaglia presso Cr\u00e9cy, si sarebbe giunti all'assedio di Calais.\nLe perdite non sono note con sicurezza, ma si pensa a circa duemila perdite fra i francesi ed a un numero di perdite nettamente inferiore per gli inglesi."}
{"id": "1424836", "revid": "1632387", "url": "https://it.wikipedia.org/wiki?curid=1424836", "title": "Gold (Scorpions)", "text": "Gold \u00e8 una compilation della band hard rock/heavy metal tedesca Scorpions pubblicata nel 2006. Il doppio cd \u00e8 formato da 17 tracce ciascuno, il disco presenta brani composti dal 1972 al 2004. Una buona raccolta con la presenza di qualche brano cosiddetto\" \"Album out-take\"\" poich\u00e9 non presente negli album da studio ufficiali della Band. Si tratta di brani pubblicati come singoli, B-side o inediti presenti in altre raccolte."}
{"id": "1424837", "revid": "599013", "url": "https://it.wikipedia.org/wiki?curid=1424837", "title": "Cdl", "text": ""}
{"id": "1424839", "revid": "729019", "url": "https://it.wikipedia.org/wiki?curid=1424839", "title": "Ferrovia Sacile-Pinzano", "text": "La ferrovia Sacile-Pinzano, detta anche \"Pedemontana Friulana\", \u00e8 una linea ferroviaria italiana di propriet\u00e0 statale, che unisce Sacile, sulla linea Venezia-Udine, a Pinzano al Tagliamento, sulla linea Gemona-Casarsa.\nIn seguito alla chiusura di quest'ultima linea nel tratto da Pinzano a Casarsa, il traffico ferroviario sulla Sacile-Pinzano \u00e8 costituito da treni in servizio sulla relazione Sacile-Pinzano-Gemona.\nStoria.\nLa linea, gi\u00e0 progettata prima della prima guerra mondiale per motivi militari, a difesa del confine con l'Impero austro-ungarico, fu aperta all'esercizio il 28 ottobre 1930.\nIl 6 luglio 2012, nei pressi della stazione di Meduno, si verific\u00f2 lo sviamento di un treno a causa di una frana sulla sede ferroviaria. Di conseguenza, il servizio ferroviario fu sospeso e sostituito da un autoservizio.\nIl 18 settembre dello stesso anno, l'assessore regionale del Friuli-Venezia Giulia ai trasporti, Riccardo Riccardi, dichiar\u00f2 che era allo studio dell'amministrazione regionale una possibile gestione della linea da parte della Societ\u00e0 Ferrovie Udine-Cividale.\nIl 14 gennaio 2013, la Regione Autonoma Friuli-Venezia Giulia chiese formalmente il trasferimento della linea per gestirla autonomamente. Questa ipotesi venne per\u00f2 successivamente accantonata.\nIl 7 ottobre 2016 la Regione Friuli Venezia Giulia, RFI e Fondazione FS annunciarono la riapertura della linea al termine dei lavori di ammodernamento che videro lo stanziamento di 17 milioni di euro da parte di RFI.\nIl 2 agosto 2017, a seguito dell'approvazione al Senato della legge n. 128/17, la ferrovia \u00e8 stata riconosciuta come ferrovia turistica.\nIl 10 dicembre 2017 un primo treno storico gestito da Fondazione FS ha percorso la linea, partendo da Sacile e terminando a Maniago. A partire dal giorno successivo, con l'avvio dall'orario invernale 2017-2018 di Trenitalia, la linea risulta nuovamente percorsa da treni fino a Maniago.\nIl 29 luglio 2018 un secondo convoglio storico, con partenza a Sacile e arrivo a Gemona, ha determinato la riapertura dell'intera linea ferroviaria; tuttavia nel tratto Maniago Gemona la linea risulta aperta solo al transito di convogli turistici.\nIl 16 settembre 2021 RFI e Regione Friuli Venezia Giulia hanno annunciato la riapertura al regolare traffico passeggeri per l'intera tratta entro il 2023.\nCaratteristiche.\nLa linea \u00e8 una ferrovia costituita da un binario semplice non elettrificato. Lo scartamento adottato \u00e8 quello ordinario da 1435 mm.\nLa gestione dell'infrastruttura e degli impianti ferroviari \u00e8 affidata a RFI, societ\u00e0 del gruppo Ferrovie dello Stato, che qualifica la linea come complementare.\nTraffico.\nIl servizio passeggeri regionale \u00e8 svolto da Trenitalia lungo la relazione Sacile-Maniago; tra Maniago e Pinzano \u00e8 svolto con autocorse sostitutive in attesa della totale riattivazione prevista entro il 2023.\nA causa della pandemia di COVID-19, i treni che percorrono la linea sono stati sostituiti da autoservizio fino al 13 settembre 2020 data dalla quale sono riprese le corse su ferro."}
{"id": "1424841", "revid": "767487", "url": "https://it.wikipedia.org/wiki?curid=1424841", "title": "Od\u00e8n", "text": " \nOd\u00e8n \u00e8 un comune spagnolo di 277 abitanti situato nella comunit\u00e0 autonoma della Catalogna."}
{"id": "1424842", "revid": "767487", "url": "https://it.wikipedia.org/wiki?curid=1424842", "title": "Homorod", "text": "Homorod (in ungherese \"Homor\u00f3d\", in tedesco \"Hamruden\") \u00e8 un comune della Romania di 2.304 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 3 villaggi: Homorod, Jimbor, Merchea\u0219a."}
{"id": "1424843", "revid": "53251", "url": "https://it.wikipedia.org/wiki?curid=1424843", "title": "Relazione d'ordine totale", "text": ""}
{"id": "1424844", "revid": "767487", "url": "https://it.wikipedia.org/wiki?curid=1424844", "title": "Costituzione Polacca di Marzo", "text": "La Seconda Repubblica di Polonia adott\u00f2 la Costituzione di Marzo il 17 marzo 1921, dopo aver sconfitto l'occupazione delle forze tedesche e prussiane nella Grande Rivolta Polacca del 1918, e dopo aver evitato la conquista sovietica nella Guerra polacco-sovietica nel 1920.\nAlcuni articoli della Costituzione Polacca di Marzo furono recepiti dalla Piccola Costituzione del 1947, scritta durante il periodo della Polonia comunista."}
{"id": "1424845", "revid": "599013", "url": "https://it.wikipedia.org/wiki?curid=1424845", "title": "Jui", "text": ""}
{"id": "1424846", "revid": "53251", "url": "https://it.wikipedia.org/wiki?curid=1424846", "title": "Relazione d'ordine parziale", "text": ""}
{"id": "1424847", "revid": "310967", "url": "https://it.wikipedia.org/wiki?curid=1424847", "title": "Dolcetto di Dogliani superiore", "text": ""}
{"id": "1424848", "revid": "1372005", "url": "https://it.wikipedia.org/wiki?curid=1424848", "title": "Diocesi di Magdeburgo", "text": "La diocesi di Magdeburgo (in latino: \"Dioecesis Magdeburgensis\") \u00e8 una sede della Chiesa cattolica in Germania suffraganea dell'arcidiocesi di Paderborn. Nel 2019 contava 81.140 battezzati su 2.618.000 abitanti. \u00c8 retta dal vescovo Gerhard Feige.\nTerritorio.\nLa diocesi si estende nella Germania orientale e comprende la maggior parte della Sassonia-Anhalt e porzioni minori del Brandeburgo e della Sassonia.\nSede vescovile \u00e8 la citt\u00e0 di Magdeburgo, dove si trova la cattedrale di San Sebastiano. Nel territorio diocesano si trovano anche le antiche sedi medievali di Havelberg, Naumburg, Halberstadt e Merseburg.\nIl territorio si estende su 24.141\u00a0km\u00b2 ed \u00e8 suddiviso in 44 parrocchie, raggruppate in 8 decanati: Magdeburgo, Merseburg, Dessau, Egeln, Halberstadt, Halle, Stendal e Torgau.\nStoria.\nGrande importanza nel Medioevo ebbe l'arcidiocesi di Magdeburgo, che fu eretta nel 968, ricavandone il territorio dalle diocesi di Halberstadt e di Merseburg, con lo scopo di evangelizzare i popoli slavi.\nLa provincia ecclesiastica di Magdeburgo comprendeva anche le diocesi di Merseburg, Havelberg, Naumburg e Mei\u00dfen, oggi tutte soppresse, tranne Mei\u00dfen (diocesi di Dresda-Mei\u00dfen).\nNel 1424 Federico I di Brandeburgo riusc\u00ec a sottrarre la diocesi di Lebus dalla provincia ecclesiastica dell'arcidiocesi di Gniezno e ad aggregarla a quella dell'arcidiocesi di Magdeburgo.\nDal 1476 l'arcivescovato divenne politicamente dipendente dal Brandeburgo e dalla Sassonia.\nDal 1503 al 1680 la residenza degli arcivescovi fu trasferita a Halle sul Saale.\nDal 1541 l'arcivescovato cadde in potere della casa di Brandeburgo. Il cardinale Alberto di Brandeburgo, arcivescovo dal 1513 al 1545 in una situazione politica incerta e con poche risorse finanziarie a disposizione, non riusc\u00ec a contrastare la diffusione del protestantesimo nell'arcidiocesi. Nemmeno i tentativi dei successori Giovanni Alberto e Federico IV furono efficaci e anzi la maggioranza dei canonici della cattedrale aveva aderito al protestantesimo.\nNel 1566 il potere pass\u00f2 ad un amministratore apostolico protestante. Durante la Guerra dei trent'anni Magdeburgo torn\u00f2 ad avere un vescovo cattolico, Leopoldo Guglielmo d'Austria e con la pace di Vestfalia (1648) l'arcidiocesi divenne parte del principato elettorale del Brandeburgo.\nNello stesso 1648 l'arcidiocesi fu soppressa e il territorio aggregato a quello del vicariato apostolico delle Missioni del Nord e dal 1821 a quello della diocesi di Paderborn.\nDopo la seconda guerra mondiale porzioni dell'arcidiocesi di Paderborn si trovarono nella zona di occupazione sovietica e poi nella Repubblica Democratica Tedesca e fu sempre pi\u00f9 difficile per i vescovi il governo di quei settori della loro arcidiocesi; per questo motivo vi istituirono un commissariato arcivescovile (\"Erzbisch\u00f6fliches Kommissariat Magdeburg\") con sede a Magdeburgo.\nNel 1973 la Santa Sede cre\u00f2 il \"Bisch\u00f6flichen Amt Magdeburg\" (amministrazione apostolica di Magdeburgo), affidando la sua gestione pastorale ad un amministratore apostolico con carattere vescovile, sospendendo di fatto la giurisdizione degli arcivescovi di Paderborn. Furono amministratori apostolici Johannes Braun, vescovo titolare di Puzia di Bizacena (1973-1990), e Leopold Nowak, vescovo titolare di Cissa (1990-1994).\nCon la caduta del muro di Berlino e la riunificazione della Germania, la Santa Sede riorganizz\u00f2 i territori diocesani tedeschi. In seguito alla convenzione con i l\u00e4nder di Sassonia-Anhalt, Brandeburgo e Sassonia del 13 aprile 1994, fu eretta la diocesi di Magdeburgo, canonicamente istituita con la bolla \"Cum gaudio et spe\" di papa Giovanni Paolo II del 27 giugno successivo; la nuova diocesi \u00e8 entrata a far parte della provincia ecclesiastica dell'arcidiocesi di Paderborn.\nLa diocesi comprendeva il \"Bisch\u00f6flichen Amt Magdeburg\" ad eccezione di alcuni municipi ceduti alle diocesi di Hildesheim e di Dresda-Mei\u00dfen e alle erigende diocesi di Erfurt e di G\u00f6rlitz; contestualmente il territorio fu ingrandito con municipi sottratti al \"Bisch\u00f6fliches Amt Erfurt-Meiningen\" (diocesi di Erfurt).\nIn base alla convenzione del 13 aprile, il diritto di nomina dei vescovi spetta al capitolo della cattedrale su un elenco di tre nomi proposto dalla Santa Sede, in conformit\u00e0 all'articolo 6 del concordato con la Prussia del 1929.\nCon il breve apostolico \"Sanctum Norbertum\" del 12 luglio 1994, sono stati dichiarati patroni della diocesi san Norberto, san Maurizio e santa Gertrude di Helfta.\nStatistiche.\nLa diocesi nel 2019 su una popolazione di 2.618.000 persone contava 81.140 battezzati, corrispondenti al 3,1% del totale."}
{"id": "1424852", "revid": "43211", "url": "https://it.wikipedia.org/wiki?curid=1424852", "title": "Lemma di Neyman Pearson", "text": ""}
{"id": "1424853", "revid": "74173", "url": "https://it.wikipedia.org/wiki?curid=1424853", "title": "Costituzione di Marzo", "text": ""}
{"id": "1424855", "revid": "1005847", "url": "https://it.wikipedia.org/wiki?curid=1424855", "title": "Ferrovia Monti-Tempio", "text": "La ferrovia Monti\u2013Tempio era una linea ferroviaria locale a scartamento ridotto della Sardegna. Realizzata per consentire il collegamento di Tempio Pausania e dei centri del Limbara con la rete della Compagnia Reale delle Ferrovie Sarde, rest\u00f2 in esercizio dal 1888 al 1958, anno della sua sostituzione con servizi di autolinee.\nLa breve tratta Luras\u2013Tempio Pausania \u00e8 ancora in esercizio come parte della linea Sassari\u2013Tempio-Palau, aperta al solo traffico turistico.\nStoria.\nLa Monti-Tempio nacque per iniziativa delle Strade Ferrate Secondarie della Sardegna negli ultimi anni del XIX secolo, per collegare nell'ambito del progetto della rete secondaria sarda la Gallura e il Limbara con la Cagliari-Golfo Aranci delle \"Ferrovie Reali\", in particolare per quanto riguarda il collegamento con i porti galluresi. Tra le ragioni economiche che spinsero le SFSS a costruire la linea vi \u00e8 soprattutto quella relativa al trasporto del sughero, prodotto in grosse quantit\u00e0 nella zona.\nIl tracciato della ferrovia, realizzata a binario unico non elettrificato con scartamento da 950\u00a0mm e basata su un progetto dell'ingegner Emilio Olivieri, partiva da Tempio Pausania, per poi raggiungere Nuchis, Luras e Calangianus, e da qui procedere verso sud sino ad affiancare la Dorsale Sarda nello scalo delle Ferrovie Reali di Monti.\nI quasi 40\u00a0km di ferrovia furono inaugurati il 15 febbraio 1888, e la Monti-Tempio fu la prima linea pubblica a scartamento ridotto ad entrare in servizio nell'isola insieme alla Cagliari-Isili, inaugurata lo stesso giorno. Come nel resto della rete ferroviaria della Sardegna all'epoca i treni venivano spinti dalle locomotive a vapore, ma per la Monti-Tempio questo rester\u00e0 il solo tipo di trazione ad essere utilizzato nei settant'anni in cui questa ferrovia \u00e8 stata attiva. Inizialmente la ferrovia avrebbe dovuto servirsi a Monti dello scalo delle Ferrovie Reali (come accaduto anche a Sassari con la linea per Alghero), ma a causa di alcuni problemi burocratici le SFSS costruirono una loro stazione sul lato nord dell'area ferroviaria di Monti. Tuttavia una volta raggiunta un'intesa tra le due societ\u00e0 la stazione delle Reali (dal 1920 passata alle FS) divenne lo scalo di riferimento anche della linea per Tempio e quello delle SFSS rimase attivo solo per le finalit\u00e0 di servizio.\nNel 1921 la Monti-Tempio pass\u00f2 insieme all'intera rete SFSS alle Ferrovie Complementari della Sardegna; sempre negli anni venti fu deciso di mettere in atto l'idea di collegare Sassari a Tempio e Palau, sfruttando il tratto di quasi 11\u00a0km gi\u00e0 esistente da Tempio a Luras della Monti-Tempio.\nI tronconi Sassari-Tempio e Luras-Palau vennero inaugurati rispettivamente il 16 novembre 1931 e il 18 gennaio 1932 ad opera di un'altra societ\u00e0, la Societ\u00e0 anonima Ferrovie Settentrionali Sarde (FSS), con la quale le FCS gestirono congiuntamente il tratto comune da Tempio a Luras (alle FSS succederanno nel 1933 le Strade Ferrate Sarde e nel 1989 le Ferrovie della Sardegna). Il 1\u00ba aprile 1935 venne inoltre chiusa la stazione FCS di Tempio, spostando i treni nel vicino scalo delle Strade Ferrate Sarde che divenne il nuovo capolinea della ferrovia.\nNel 1941 la linea pass\u00f2 con la Sassari-Alghero alla Strade Ferrate Sarde, gi\u00e0 azionista di maggioranza delle FCS, nell'ambito di un processo che port\u00f2 sotto il controllo delle SFS tutte le linee secondarie del nord Sardegna.\nNel dopoguerra si intensificarono le voci di una possibile chiusura della linea, fatto che si concretizz\u00f2 il 21 luglio 1958, data di cessazione del servizio ferroviario tra Monti e Luras, mentre il tronco da Tempio a Luras rest\u00f2 attivo per la linea verso Sassari e Palau. Vari furono i dubbi (anche del ministro dei trasporti dell'epoca Angelini) e le proteste contro questo provvedimento: le motivazioni del Ministero dei trasporti erano tuttavia legate soprattutto allo scarso traffico ferroviario lungo la linea, che nell'ultimo periodo trasportava in media 30 viaggiatori e 5 tonnellate di merce al giorno.\nDopo la chiusura.\nIl tratto tra Luras e Calangianus \u00e8 stato trasformato nella via Europa Unita di Calangianus. Da questa localit\u00e0 la linea ferroviaria \u00e8 stata completamente recuperata a cura della Comunit\u00e0 Montana numero 3 della Gallura ed \u00e8 interamente percorribile a piedi o in bicicletta fino a oltre il casello 4 (a qualche centinaio di metri dall'incrocio con la strada provinciale 147).\nOltre il casello 4 la linea \u00e8 ancora facilmente riconoscibile fino alla stazione di Monti, \u00e8 inoltre in corso di recupero il sedime dalla cantoniera 2 (anch'essa in restauro), presso il passaggio a livello della SP 147 alla stazione di Monti.\nGli scali di Luras, Nuchis e Tempio sono invece attivi, sebbene accolgano solo i treni turistici del Trenino Verde che transitano sulla Sassari-Tempio-Palau.\nCaratteristiche.\nLa Monti-Tempio si estendeva originariamente per complessivi 39,264\u00a0km tra la vecchia stazione di Tempio e quella SFSS di Monti, quest'ultima posta dinanzi allo scalo all'epoca omonimo posto lungo la ferrovia Cagliari-Golfo Aranci e nel cui piazzale ebbe successivamente sede il capolinea meridionale della ferrovia. Il tracciato era armato con binari a scartamento da 950\u00a0mm, con l'impiego di rotaie Vignoles da 21\u00a0kg/m poste su traverse in legno, fatto salvo il tratto ancora esistente tra Tempio e Luras in cui vennero successivamente installate rotaie da 27\u00a0kg/m: ci\u00f2 avvenne essendo tale tronco ferroviario condiviso con la Sassari-Tempio-Palau, che adottava tali specifiche di armamento.\nDal punto di vista del percorso esso si sviluppava per il 48,2% in rettilineo, con la presenza di curve di raggio minimo di 80\u00a0m e in oltre met\u00e0 dei casi con raggio di 100\u00a0m; lo sviluppo altimetrico invece si caratterizzava per un andamento che nel 49% del tracciato presentava pendenze superiori al 20\u2030 con punte massime del 25\u2030, mentre solo il 9,9% del percorso era pianeggiante. Il culmine della linea era posto tra gli impianti di Rifornitore e Calangianus a quota 605\u00a0, mentre nella stazione di Monti era posta la quota minore di poco inferiore ai 300\u00a0.\nPer quanto concerne il movimento lungo il percorso oltre ai capolinea gli incroci erano possibili nelle stazioni di Calangianus e Luras.\nPercorso.\nLa linea aveva origine dall'area ferroviaria di Monti, in cui i treni per gran parte della storia della linea partivano dal fascio binari a scartamento ridotto della stazione delle Ferrovie Reali (in seguito delle Ferrovie dello Stato), con cui le SFSS avevano stipulato un accordo per l'utilizzo congiunto di tale struttura. Per un breve periodo invece i treni partirono dalla limitrofa stazione SFSS, utilizzata poi per la gestione dell'attivit\u00e0 ferroviaria vertente la linea e per il rimessaggio dei rotabili. Dalla stazione di Monti, posta nel punto pi\u00f9 basso dell'intera linea, il percorso si dirigeva con una serie di curve verso nord salendo costantemente di quota, raggiungendo dopo pochi chilometri le fermate di Telti (nata come cantoniera) e di Piras.\nIl tracciato, continuando sempre la sua ascesa altimetrica, attraversava un'area posta a ridosso delle pendici del monte Limbara, raggiungendo la fermata Rifornitore, altra cantoniera su cui fu istituito servizio viaggiatori e merci, cos\u00ec denominata per la presenza di un rifornitore idrico. Tale struttura precedeva un tratto immerso tra i boschi che portava al punto pi\u00f9 alto della linea, da cui poi si scendeva progressivamente di quota verso la stazione di Calangianus, attrezzata per gli incroci dei treni cos\u00ec come il successivo scalo di Luras, dal 1932 stazione di diramazione con la linea per Palau.\nDa questo impianto aveva origine il tratto condiviso con la ferrovia Sassari-Tempio-Palau, che proprio per questo fatto \u00e8 rimasto attivo dopo la dismissione della Monti-Tempio (seppur dal 1997 sia in uso solo a fini turistici): da qui la ferrovia procede risalendo man mano verso ovest, raggiungendo la fermata di Nuchis per poi arrivare a Tempio Pausania: qui sino al 1935 i treni in servizio sulla ferrovia terminavano la loro corsa nella locale stazione SFSS (in seguito FCS), mentre da quell'anno sino alla chiusura della linea il capolinea fu la stazione delle SFS (poi FdS e ARST)."}
{"id": "1424856", "revid": "43211", "url": "https://it.wikipedia.org/wiki?curid=1424856", "title": "Lemma di Neyman-Pearson", "text": ""}
{"id": "1424859", "revid": "287204", "url": "https://it.wikipedia.org/wiki?curid=1424859", "title": "NGC 613", "text": "NGC 613 \u00e8 una galassia a spirale barrata nella costellazione dello Scultore.\nSi individua circa 8 gradi ad est della stella ; si mostra in un telescopio da 120mm di apertura come un disco allungato in senso ESE-WNW. I bracci sono raggruppati a coppie, una sul lato est ed una sul lato ovest del nucleo; una stella di nona magnitudine disturba l'osservazione sul lato nord. La sua distanza dalla Via Lattea \u00e8 stimata sui 78 milioni di anni-luce.\nSN 2016gkg.\nIl 20 settembre 2016, l'astronomo amatoriale Victor Buso, mentre stava testando una nuova macchina fotografica montata sul suo cannocchiale da 16 pollici a Rosario, in Argentina, ha scoperto quella che successivamente sarebbe stata confermata come SN 2016gkg, una supernova di tipo IIb, Buso fece una serie di fotografie a breve esposizione e not\u00f2 che un punto di luce precedentemente invisibile era apparso alla periferia di NGC 613 e il punto stava rapidamente diventando pi\u00f9 luminoso mentre passava da un'immagine all'altra. In breve tempo, l'astronoma Melina Bersten e i suoi colleghi dell'Instituto di Astrof\u00edsica di La Plata hanno appreso del fortunato servizio fotografico di Buso ed ha contattato un gruppo di astronomi professionisti. Utilizzando il telescopio Shane da 3 metri presso l'osservatorio Lick della universita della California e i telescopi Keck da 10 metri dell'osservatorio di Maunakea, Hawaii, Alex Filippenko ed i suoi colleghi hanno ottenuto una serie di sette spettri. Ci\u00f2 ha permesso loro di suddividere la luce della supernova nelle sue componenti costitutive e concludere che SN 2016gkg era una supernova di tipo IIb, evento che si verifica quando una stella massiccia che ha perso gran parte del suo guscio di idrogeno esplode"}
{"id": "1424861", "revid": "176029", "url": "https://it.wikipedia.org/wiki?curid=1424861", "title": "Shock", "text": "Lo shock (anche choc o schock, a seconda dell'originale grafia francese, tedesca o la successiva inglese, ora pi\u00f9 diffusa; pron. ) \u00e8 una sindrome causata da una ridotta perfusione a livello sistemico con conseguente sbilanciamento fra la disponibilit\u00e0 di ossigeno e la sua domanda metabolica a livello tissutale che, se non trattata, ha evoluzione rapida e ingravescente fino alla morte del paziente.\nLa definizione e la descrizione date, in realt\u00e0, sono relative a quello che in medicina \u00e8 considerato lo \"shock\" per antonomasia; tuttavia il termine \"shock\" \u00e8 utilizzato anche con altri significati, i principali dei quali sono:\nOrtografia ed etimologia del termine.\nLa parola deriverebbe dal verbo francese \"choquer\", con il significato originario di \"cozzare, urtare\".\nTuttavia attualmente si ha un maggiore uso della forma inglese \"shock\" a causa della crescente diffusione di questa lingua e probabilmente alla limitata conoscenza dell'origine della parola. In particolare, la comparsa della parola nelle due forme \u00e8 1892 per \"choc\" ed 1899 per \"shock\".\nFisiopatologia.\nLe varie cause di shock possono essere ben descritte analizzando l'equazione dell'apporto di ossigeno:\nformula_1, dove: DO2 \u00e8 l'apporto di ossigeno, GC \u00e8 la gittata cardiaca, CaO2 \u00e8 contenuto di ossigeno del sangue arterioso\nI cui membri sono determinati dalle 2 equazioni qui sotto:\nDetto questo l'equazione dell'apporto di O2 sostituendo ai 2 membri le rispettive espressioni diventa:\nformula_4, consentendoci con una sola formula matematica di descrivere tutte le cause di shock, analizzandone i membri ad uno ad uno. In particolare:\nLa \"gittata sistolica\" dipende per la legge di Starling dal \"precarico\", dal \"postcarico\" e dalla \"contrattilit\u00e0\" del cuore che possono essere monitorati a livello clinico in maniera indiretta con varie metodiche:\nGli altri parametri invece si controllano tramite:\nInoltre si controlla anche la diuresi per monitorare la funzionalit\u00e0 renale e si osserva il paziente in maniera continua per vedere come evolve la situazione (regola ABC).\nDecorso.\nSi possono identificare almeno tre diverse fasi: una fase iniziale, trattabile, sino ad una fase finale, irreversibile dello shock, seppure con patogenesi diverse:\nClinica.\nClassificazione.\nLe cause di shock si suddividono in 2 gruppi in base alla causa:\nPer ognuno di questi 4 gruppi di cause i membri dell'equazione su descritta variano, aiutandoci a capire l'eziologia e l'evoluzione della situazione:\nSegni e sintomi.\nDipende in larga misura dagli organi e dai sistemi coinvolti (quindi non \u00e8 possibile usare dei criteri standard per fare diagnosi ma \u00e8 necessario analizzare tutte le variabili prese dal paziente; e anche molto velocemente):\nTrattamento.\nPosizione antishock.\nLa posizione antishock, o posizione di Trendelenburg, si realizza ponendo l'infortunato disteso al suolo, in posizione supina, inclinato di 20-30\u00b0 con il capo a terra senza cuscino, con il bacino leggermente rialzato (per esempio con un cuscino) e gli arti inferiori sollevati. Tale posizione favorisce il ritorno venoso al cuore, che pu\u00f2 irrorare meglio il cervello diminuendo quindi il rischio di anossia cerebrale.\nIn caso di insufficienza respiratoria bisogna considerare che all'aumentare dell'angolo d'inclinazione aumenta la pressione che gli organi della cavit\u00e0 addominale esercitano sul diaframma: impedendone il movimento possono aggravare la stessa insufficienza respiratoria."}
{"id": "1424863", "revid": "118733", "url": "https://it.wikipedia.org/wiki?curid=1424863", "title": "Menowar", "text": ""}
{"id": "1424865", "revid": "767487", "url": "https://it.wikipedia.org/wiki?curid=1424865", "title": "Putiferio va alla guerra", "text": "Putiferio va alla guerra \u00e8 un film d'animazione italiano del 1968 dei fratelli Gino e Roberto Gavioli in collaborazione con Paolo Piffarerio. Il film \u00e8 prodotto da Bruno Paolinelli e basato sul racconto \"La guerriera nera\" di Mario Chiereghin.\nTrama.\n\u00c8 la narrazione degli animali del bosco della storia di una tenace formichina col nome Putiferio e di una guerra senza quartiere fra formiche gialle e formiche rosse. Le pi\u00f9 forti e bellicose formiche rosse (il cui formicaio viene raffigurato come costruito entro un elmetto nazista giacente al suolo) avranno presto la meglio, nonostante la coraggiosa avversaria Putiferio cerchi di organizzare una strenua resistenza. Una volta persa la guerra, Putiferio passa alla guerriglia, ma si imbatte nel bel comandante delle formiche rosse e tra i due nasce una tenera storia d'amore. Ben presto tutte le formiche, gialle o rosse che siano, dovranno scordarsi l'eterna rivalit\u00e0 per far fronte comune contro un terribile ed enorme nemico: un formichiere.\nIl film si conclude con una decisa morale pacifista e condanna delle guerre intercorse."}
{"id": "1424870", "revid": "1602064", "url": "https://it.wikipedia.org/wiki?curid=1424870", "title": "Jibert", "text": "Jibert (in ungherese \" Zsiberk\", in tedesco \"Seiburg\") \u00e8 un comune della Romania di 2.455 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 5 villaggi: Dacia, Gr\u00e2nari, Jibert, Lovnic, V\u0103leni.\nJibert.\nVillaggio sede del comune, si trova sulla strada da \u0218oar\u0219 a Rupea in una zona rurale di alto valore paesaggistico. L'attivit\u00e0 economica principale \u00e8 costituita dall'agricoltura (barbabietole da zucchero, foraggio, ortaggi e frutta) e dalla zootecnia, tuttavia sono fiorenti anche l'attivit\u00e0 artigianali, come la sartoria, e l'industria del legno. La chiesa ortodossa di San Nicola risale al 1980. Chiesa evangelica (nella foto).\nDacia.\nCitata in documenti del 1309 \u00e8 un grosso borgo rurale ad est del capoluogo sulla strada per Rupea. Fino al 1931 si chiam\u00f2 \u0218tena poi cambiato dalle autorit\u00e0 rumene in Dacia. La \"chiesa fortificata\" fu costruita nel XIII secolo un forme romaniche a 3 navate. Nel XV secolo venne modificata e fortificata con un recinto a pianta quadrata con un muro alto 6-8 metri, realizzato in pietra di fiume. Nei tre degli angoli sorgono le torri di difesa e a nord un bastione. Nel 1845 la chiesa fu ampliata ad ovest e fu costruito il campanile. L'interno della chiesa di stile classico conserva l'altare eretto nel 1815, opera dello scultore Michael Wolf di Sighi\u0219oara e dipinto nel 1835 da Josef Lob di Vienna. I banchi gotici, conservati nel coro, sono datati 1526. Vi sono due chiese ortodosse una dedicata alla SS TRinit\u00e0 del 1910 e l'altra intitolata a San Nicola del 1980.\nGr\u00e2nari.\nIl villaggio di Gr\u00e2nari, attualmente abitato principalmente dalla popolazione ungherese, fu menzionato per la prima volta nel 1289 col nome di \"Muhy\". L'attuale chiesa ortodossa era originariamente la vecchia scuola, trasformata nel 1925.\nDal 2013 sono in atto lavori di restauro della chiesa di legno dedicata alla \"Pia Paraschiva\" situata fuori dal centro abitato. La chiesa, edificata dalla comunit\u00e0 rumena nel 1695, fu poi dedicata al rito greco-cattolico (1712) e quindi abbandonata. \nV\u0103leni.\nPiccolo villaggio sulla strada da \u0218oar\u0219 a Jibert, sede comunale. Possiede due chiese: la chiesa ortodossa di San Nicola di stile bizzantino e la Chiesa calvinista risalente al 1645. \nLovnic.\nLa prima menzione della localit\u00e0 risle all'alto medioevo quando le popolazioni sleve lo chiamarono \"Lovunicu\", cio\u00e8 zona di caccia. Nel 1206 \u00e8 indicata con il nome latino \"villa Lewenech\". La nuova chiesa ad aula, con abside poligonale, fu completata nel 1886, sul sito di un'antica chiesa fortificata, dedicata a S. Martin, demolita nel 1884, insieme al muro di cinta. L'interno fu affrescato nel 1967 e le contemporaneamente fu sostituita la copertura della torre ora in lamiera. Altri lavori di restauro furono eseguiti nel 1981. Lovnic \u00e8 stata abitata per secoli principalmente da Sassoni ora emigrati quasi completamente in Germania."}
{"id": "1424879", "revid": "21880", "url": "https://it.wikipedia.org/wiki?curid=1424879", "title": "Lorisoidea", "text": ""}
{"id": "1424883", "revid": "767487", "url": "https://it.wikipedia.org/wiki?curid=1424883", "title": "Contea di Yell", "text": "La contea di Yell, in inglese Yell County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 21.139 abitanti. I capoluoghi di contea sono due: Danville per il distretto ovest e Dardanelle per il distretto est.\nStoria.\nLa contea di Yell fu costituita nel 1840."}
{"id": "1424885", "revid": "92723", "url": "https://it.wikipedia.org/wiki?curid=1424885", "title": "Diocesi di Ciudad Quesada", "text": "La diocesi di Ciudad Quesada (in latino: \"Dioecesis Civitatis Quesadensis\") \u00e8 una sede della Chiesa cattolica in Costa Rica suffraganea dell'arcidiocesi di San Jos\u00e9 de Costa Rica. Nel 2019 contava 245.600 battezzati su 355.800 abitanti. \u00c8 retta dal vescovo Jos\u00e9 Manuel Garita Herrera.\nTerritorio.\nLa diocesi comprende parte delle province costaricane di Alajuela e Heredia.\nSede vescovile \u00e8 Ciudad Quesada (o Quesada), dove si trova la cattedrale di San Carlo Borromeo.\nIl territorio \u00e8 suddiviso in 19 parrocchie.\nStoria.\nLa diocesi \u00e8 stata eretta il 25 luglio 1995 con la bolla di \"Maiori Christifidelium Bono\" di papa Giovanni Paolo II, ricavandone il territorio dalle diocesi di Alajuela e di Tilar\u00e1n (oggi diocesi di Tilar\u00e1n-Liberia).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 355.800 persone contava 245.600 battezzati, corrispondenti al 69,0% del totale."}
{"id": "1424886", "revid": "287204", "url": "https://it.wikipedia.org/wiki?curid=1424886", "title": "NGC 7507", "text": "NGC 7507 \u00e8 una galassia lenticolare nella costellazione dello Scultore.\nSi osserva 3 gradi a ENE della brillante stella Fomalhaut, ; essendo una galassia ellittica-lenticolare, non mostra dettagli significanti n\u00e9 a bassi ingrandimenti (un telescopio da 120mm \u00e8 sufficiente per scorgerne il nucleo, molto brillante), n\u00e9 con strumenti potenti, dove continua a mostrarsi simile ad una stella sfocata. La sua distanza dalla Via Lattea \u00e8 stimata sui 75 milioni di anni-luce."}
{"id": "1424888", "revid": "92723", "url": "https://it.wikipedia.org/wiki?curid=1424888", "title": "Olivier de Serres", "text": "Studioso autodidatta di botanica ed agricoltura, fu un importante agronomo.\nBiografia.\nProveniente da un'agiata famiglia protestante di commercianti di stoffe, Olivier ebbe un precettore privato e la fortuna di usufruire dei migliori insegnamenti per l'epoca. Complet\u00f2 la sua formazione con numerosi viaggi in Italia, Germania, Svizzera e nella stessa Francia. Acquist\u00f2 un podere di cui fece un campione di sperimentazione pratica delle tecniche agronomiche. Il suo scopo fu di far partecipare della conoscenza delle tecniche agricole sia i contadini, per ottenere i migliori raccolti che i proprietari terrieri, perch\u00e9 potessero far fruttare al meglio il loro investimento. Fu amico di Claude Mollet (1563 - 1650), il giardiniere di Enrico IV che realizz\u00f2 i giardini di Saint-Germain-en-Laye, di Fontainebleau, delle Tuileries e di Blois.\nSi deve a lui l'introduzione in Francia della coltura del gelso, delle cui foglie si nutre il baco da seta e di cui svilupp\u00f2 una piantagione, e di numerose altre piante quali la robbia, il luppolo ed il mais. Studi\u00f2 la possibilit\u00e0 di sviluppare anche in Francia la sericoltura e pubblic\u00f2 questo studio grazie al quale anche in Francia fu possibile introdurre questa attivit\u00e0. Egli intu\u00ec inoltre che nella barbabietola era contenuta una sostanza molto dolce che poteva essere zucchero ma non gli riusc\u00ec di realizzare un processo valido per l'estrazione.\nScrisse, su richiesta di Enrico IV che era un suo estimatore, un'opera considerata il primo trattato scientifico di agricoltura ed economia rurale francese: \"Le th\u00e9\u00e2tre d'agriculture et mesnage des champs\" che fu pubblicata nel 1600 e riedita a cura di Louis-Augustin Bosc d'Antic nel 1804, per iniziativa della \"Soci\u00e9t\u00e9 centrale d'agriculture de Paris\".\nL'opera di Olivier de Serres fu grandemente influenzata da quella del bresciano Agostino Gallo."}
{"id": "1424891", "revid": "767487", "url": "https://it.wikipedia.org/wiki?curid=1424891", "title": "Bolqu\u00e8re", "text": "Bolqu\u00e8re (in catalano \"Bolquera\") \u00e8 un comune francese di 814 abitanti situato nel dipartimento dei Pirenei Orientali nella regione dell'Occitania.\nGeografia fisica.\nFa parte della regione storica nota come Cerdagna."}
{"id": "1424894", "revid": "1005847", "url": "https://it.wikipedia.org/wiki?curid=1424894", "title": "Elezioni presidenziali negli Stati Uniti d'America del 1932", "text": "Le elezioni presidenziali negli Stati Uniti d'America del 1932 si svolsero l'8 novembre. La sfida oppose il presidente repubblicano uscente Herbert Clark Hoover e il candidato democratico Franklin Delano Roosevelt. Roosevelt fu eletto presidente."}
{"id": "1424895", "revid": "92723", "url": "https://it.wikipedia.org/wiki?curid=1424895", "title": "Llu\u00eds Mart\u00ednez Sistach", "text": "Biografia.\n\u00c8 figlio di Juan Mart\u00ednez Puig, rappresentante, e di Mar\u00eda Sistach Masllorens, casalinga. Ha due sorelle.\nOrdinato sacerdote il 17 settembre 1961 da Gregorio Modrego y Casaus, arcivescovo-vescovo di Barcellona.\nNel 1967 presso la Pontificia Universit\u00e0 Lateranense, a Roma, ha ottenuto la laurea \"in utroque iure\".\nIl 20 marzo 1985 \u00e8 nominato vescovo ausiliare di Barcellona ed eletto vescovo titolare di Aliezira il 6 novembre 1987, ricevendo la consacrazione episcopale il 27 dicembre dello stesso anno dal cardinale Narciso Jubany Arnau.\nIl 17 maggio 1991 \u00e8 eletto vescovo di Tortosa.\nIl 20 febbraio 1997 \u00e8 nominato arcivescovo metropolita di Tarragona.\nDal 15 giugno 2004 \u00e8 arcivescovo di Barcellona, sede elevata a metropolitana lo stesso giorno.\n\u00c8 creato cardinale nel concistoro del 24 novembre 2007 da papa Benedetto XVI, ricevendo il titolo di San Sebastiano alle Catacombe.\nIl 9 aprile 2013 \u00e8 insignito della Medalla d'Or de la Generalitat de Catalunya.\nIl 6 novembre 2015 papa Francesco accoglie la sua rinuncia al governo pastorale dell'arcidiocesi di Barcellona per raggiunti limiti di et\u00e0.\nIl 15 febbraio 2017 papa Francesco gli ha concesso il titolo di avvocato rotale.\nIl 29 aprile 2017, al compimento del suo ottantesimo genetliaco, \u00e8 uscito dal novero dei cardinali elettori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1424897", "revid": "729019", "url": "https://it.wikipedia.org/wiki?curid=1424897", "title": "Nevrite", "text": "La nevrite \u00e8 una infiammazione dei nervi caratterizzata da disturbi sensoriali o motori accompagnata da manifestazioni dolorose, formicolio o ipersensibilit\u00e0.\nEziologia.\nPu\u00f2 dipendere da una compressione lombare come la \nsciatica, o da cause metaboliche come nel diabete o ancora da fattori tossici come nell'alcolismo o, infine, presentarsi nell'intossicazione da farmaci.\nSerie di cause:\nRimozione della causa, trattamento sintomatico, integratori."}
{"id": "1424898", "revid": "827882", "url": "https://it.wikipedia.org/wiki?curid=1424898", "title": "Tuber macrosporum", "text": "\"Tuber macrosporum\" Vittad., Monographia Tuberacearum: 35 (1831)\nDescrizione della specie.\nCorpo fruttifero.\nGloboso o subgloboso, da 1 a 6\u00a0cm di diametro.\nPeridio.\nVerrucoso, di colore bruno-rossiccio o nerastro, a volte con macchie rugginose, con verruche poligonali, appiattite e irregolari.\nGleba.\nBiancastro-bruna, poi bruno-rugginosa, con venature bianche, numerose, piuttosto larghe, al contatto con l'aria virano al bruno-pallido.\nHabitat.\nSpecie ipogea, fruttifica da settembre a dicembre, producendo pi\u00f9 esemplari nella stessa buca, condivide lo stesso habitat del \"T. magnatum\" rispetto al quale per\u00f2 tollera maggiormente la siccit\u00e0. Si associa con molte piante simbionti come roverella, farnia, cerro, tiglio, pioppo, salice, carpino e nocciolo.\nCommestibilit\u00e0.\nBuona.\nEtimologia.\nDal greco \"makr\u00f2s\" = grande e \"spor\u00e0\" = seme, spora, cio\u00e8 dalle grandi spore, per le dimensioni delle sue spore."}
{"id": "1424899", "revid": "767487", "url": "https://it.wikipedia.org/wiki?curid=1424899", "title": "Ideriin gol", "text": "L'Iderijn gol (in mongolo \u0418\u0434\u044d\u0440\u0438\u0439\u043d \u0433\u043e\u043b; anche Ider) \u00e8 un fiume della Mongolia nord-occidentale, che scorre nelle province del H\u00f4vsg\u00f4l e del Zavhan. Nasce sui monti Hangaj e scorre per 452\u00a0km, fino ad incontrarsi con il fiume D\u0117lg\u0117rm\u00f4r\u00f4n e confluire con esso a formare il Selenga.\n( Posizione: 49.3473524,102.3623317 ) Pochi chilometri prima della confluenza riceve le acque del Chuluut, l'affluente principale.\nPer gran parte dell'anno (circa 180-170 giorni) il fiume \u00e8 gelato in superficie; \u00e8 attraversato da due ponti, uno un legno in corrispondenza del distretto (sum) di \u017dargalant ed uno in cemento, nei pressi di Galt.\nL'acqua della sorgente per arrivare al mare glaciale artico deve percorrere 5.870\u00a0km passando per il fiume stesso e il Selenga, attraversare il lago Bajkal, scendere per l'Angara e infine per l'Enisej."}
{"id": "1424900", "revid": "729019", "url": "https://it.wikipedia.org/wiki?curid=1424900", "title": "Elaphomyces", "text": "Il genere Elaphomyces Nees, Syn. pl. mycet.: 68 (1820) comprende poco meno di 25 specie europee ipogee appartenenti alla classe degli Ascomiceti, con spore per lo pi\u00f9 bruno-violacee, bruno scure, sferoidali.\nGli ascocarpi, che non superano di solito 3\u20134\u00a0cm di diametro, hanno forma sferoidale-globulosa, sovente con gibbosit\u00e0, ed un peridio a doppio strato; il colore varia da ocraceo a bruno fuligginoso.\nGli \"Elaphomyces\" non godono di molta stima dal punto di vista alimentare, anche se alcune specie vengono regolarmente consumate.\nSpecie di Elaphomyces.\nLa specie tipo del genere Elaphomyces \u00e8 l'Elaphomyces officinalis Nees (1820)\nEcco alcune specie appartenenti al genere:"}
{"id": "1424901", "revid": "773636", "url": "https://it.wikipedia.org/wiki?curid=1424901", "title": "Convento di San Bernardo", "text": "Il convento di San Bernardo si trova a Montepulciano, in provincia di Siena, nella diocesi di Montepulciano-Chiusi-Pienza.\nArchitettura.\nEretta nella seconda met\u00e0 del Cinquecento, fu sostituita da nuova chiesa progettata agli inizi del Settecento da Andrea Pozzo.\nLa facciata ad intonaco \u00e8 corredata da un portale tardocinquecentesco in travertino con cornici modanate e timpano triangolare. L'interno, a pianta centrale ellittica, \u00e8 decorato da stucchi barocchi. Le numerose colonne dal capitello composito accentuano il dinamismo espresso dalla pianta. L'altare maggiore \u00e8 arricchito da due semicolonne dipinte a finto marmo rosa; al centro \u00e8 inserita una terracotta con l\"'Adorazione della Vergine\" della bottega di Andrea della Robbia (1480-1490). Al centro della conca absidale, altorilievo con il \"Padre Eterno\". Sull'altare sinistro \u00e8 inserito in una teca vitrea un settecentesco crocifisso ligneo.\nVi crebbe per qualche anno Maria Luisa Cicci."}
{"id": "1424903", "revid": "125867342", "url": "https://it.wikipedia.org/wiki?curid=1424903", "title": "Chris Cornell", "text": "La sua carriera ebbe inizio nei Soundgarden, formatisi nel 1984 e scioltisi nel 1997 (poi riunitisi nel 2010); il suo nome \u00e8 legato anche al supergruppo grunge Temple of the Dog. Dal 2001 al 2007 ha formato, assieme agli ex componenti dei Rage Against the Machine, il gruppo Audioslave, del quale \u00e8 stato il cantante solista.\nBiografia.\nNasce in una famiglia cattolica irlandese, uno dei sei figli di Ed Boyle e Karen Cornell. La sua vicenda personale \u00e8 travagliata sin dall'infanzia, durante la quale ha sofferto di lunghi periodi di depressione, dovuti alla difficile situazione familiare che ha vissuto, soprattutto a causa del divorzio dei genitori. In seguito a questa vicenda prende il cognome della madre, abbandonando quello del padre. Durante gli anni dell'adolescenza si avvicina alla musica iniziando a suonare la batteria e in un secondo momento, dopo essere diventato il cantante solista dei Soundgarden, anche la chitarra.\n\u00c8 salito alla ribalta della scena rock mondiale grazie al ruolo di leader nei Soundgarden, uno dei principali gruppi musicali della scena grunge di Seattle con i quali ha raggiunto il successo tra la fine degli anni ottanta e l'inizio degli anni novanta. Alla voce dirompente di Cornell, caratterizzata da potenza ed estensione straordinarie, si deve gran parte del successo della band, annoverata tra le pi\u00f9 importanti protagoniste del rock degli anni novanta. L'album \"Superunknown\", \u00e8 stato considerato a posteriori come il \"canto del cigno della scena grunge\".\nDurante gli anni nei Soundgarden partecipa al progetto Temple of the Dog che mette insieme membri dei Pearl Jam (Mike McCready, Stone Gossard, Jeff Ament, Eddie Vedder) e dei Soundgarden (Cornell e Matt Cameron, in seguito batterista degli stessi Pearl Jam) per dare vita a un supergruppo che nel 1991 pubblica l'album omonimo Temple of the Dog in memoria del defunto cantante dei Mother Love Bone, Andrew Wood. Nel 1996 partecipa a \"We're Outta Here!\", l'ultimo concerto dei Ramones, introducendo la band e Ben Shepherd sul palco prima che suonassero \"Chinese Rocks\".\nDopo lo scioglimento dei Soundgarden nel 1997, Cornell si dedica al suo primo album in veste di solista: nel 1999 esce \"Euphoria Morning\", promosso dalla critica mondiale ma bocciato nelle vendite. Successivamente prende parte ad alcuni progetti minori, fino a unirsi nel 2001 agli strumentisti dei Rage Against the Machine orfani del cantante Zack de la Rocha, che aveva abbandonato la band nel 2000. Assieme a loro d\u00e0 vita al gruppo degli Audioslave, pubblicando i tre album \"Audioslave\" (2002), \"Out of Exile\" (2005) e \"Revelations\" (2006). Esce dal gruppo per divergenze artistiche il 17 febbraio 2007 e gli Audioslave di conseguenza si sciolgono.\nNel 2006 compone \"You Know My Name\", canzone dei titoli di testa del film \"Casino Royale\", in seguito incluso nel suo secondo album solista, \"Carry On\", uscito il 28 maggio 2007, mentre nel 2008 \u00e8 stato pubblicato il singolo \"Part of Me\", prodotto da Timbaland e primo estratto dal terzo album del cantante, \"Scream\". Chris Cornell partecipa all'album \"Slash\" dell'omonimo chitarrista (gi\u00e0 nei Velvet Revolver e nei Guns N' Roses), uscito nel febbraio 2010, e in \"\" di Carlos Santana, uscito nel settembre 2010.\nIl 1\u00ba gennaio 2010 annuncia sul suo sito ufficiale la riunione dei Soundgarden, con i quali tra l'altro ha registrato il brano \"Live to Rise\" contenuto nella colonna sonora del film \"The Avengers\". Il 18 settembre 2015 pubblica il suo quarto e ultimo album in studio \"Higher Truth\".\nMorte.\nCornell si \u00e8 tolto la vita nella notte fra il 17 e il 18 maggio 2017, impiccandosi nel bagno della stanza d'albergo in cui alloggiava a Detroit, dove aveva appena tenuto un concerto con i Soundgarden. La famiglia, in un comunicato stampa, ha ipotizzato che i sedativi e l'ansiolitico assunti alla fine del concerto avrebbero potuto influenzare il suo giudizio (tra gli effetti collaterali dei farmaci erano indicati anche la paranoia e gli istinti suicidi), ma l'esame tossicologico eseguito durante l'autopsia ha escluso che la morte sia stata causata dai farmaci presi.\nUn primo funerale, riservato unicamente a 4 persone (suo fratello Peter Cornell, sua moglie Vicky Cornell, Linda Ramone, vedova dell'amico Johnny Ramone, e J.D. King), si \u00e8 tenuto il 23 maggio a Los Angeles, all'Hollywood Forever Cemetery; al termine del rito, il corpo di Cornell \u00e8 stato cremato. Il 26 maggio, nel medesimo cimitero, si \u00e8 tenuto un secondo funerale, al termine del quale le ceneri sono state interrate nella sezione denominata \"Garden of Legends\", in una tomba molto vicina al cenotafio di Johnny Ramone.\nVita privata.\nChris Cornell ebbe tre figli: la primogenita Lillian Jean (2000), nata dalla prima moglie Susan Silver, manager degli Alice in Chains e dei Soundgarden; Toni (2004) e Christopher Nicholas (2005), nati dalla seconda moglie, Vicky Karayiannis Cornell, sposata nel 2004. L'artista abbracci\u00f2 la confessione religiosa di Vicky, facendosi cristiano ortodosso."}
{"id": "1424906", "revid": "767487", "url": "https://it.wikipedia.org/wiki?curid=1424906", "title": "Lisa (Bra\u0219ov)", "text": "Lisa \u00e8 un comune della Romania di 1.613 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 3 villaggi: Breaza, Lisa, Pojorta.\nLisa ha dato i natali allo scrittore Octavian Paler (1926-2007)."}
{"id": "1424913", "revid": "339392", "url": "https://it.wikipedia.org/wiki?curid=1424913", "title": "Span lineare", "text": ""}
{"id": "1424930", "revid": "933835", "url": "https://it.wikipedia.org/wiki?curid=1424930", "title": "Diodoto Trifone", "text": "Biografia.\nDiodoto era un generale seleucide fedele ad Alessandro I Bala; quando il sovrano mor\u00ec durante la guerra civile, nel 145 a.C., Diodoto acclam\u00f2 re suo figlio Antioco VI Dioniso, che aveva all'epoca circa tre anni, in opposizione a Demetrio II Nicatore, assumendo la tutela del bambino. Mentre Demetrio riusc\u00ec a conquistare la capitale seleucide, Seleucia sul Tigri, Antioco (nominalmente) e Diodoto (realmente) regnarono da Antiochia di Siria, dividendo in due il dominio seleucide. Nell'intento di ottenere alleati per la sua lotta contro Demetrio, Trifone accett\u00f2 di riportare la Giudea sotto il dominio degli Asmonei (143 a.C.); in cambio, diversi eserciti giudaici attaccarono le citt\u00e0 fedeli a Demetrio.\nNel 142 a.C. Diodoto depose Antioco, assumendo per s\u00e9 il trono, col nome di Trifone; riusc\u00ec anche a strappare la Celesiria a Demetrio, che non riscuoteva il favore della popolazione locale per la sua oppressione degli Ebrei. Diodoto entr\u00f2 per\u00f2 in Giudea con le proprie forze e affront\u00f2 le truppe giudaiche: a causa della sua avventatezza, il Sommo Sacerdote Gionata Maccabeo, che comandava l'esercito di Giudea, venne catturato e ucciso. A causa dell'opposizione della popolazione, per\u00f2, Diodoto non pot\u00e9 consolidare il proprio dominio sulla Giudea, che lasci\u00f2 al fratello di Gionata, Simone Maccabeo, dietro il pagamento di un tributo di appena 100 talenti.\nNel 138 a.C. Diodoto dichiar\u00f2 che Antioco VI si era ammalato e che era morto durante l'operazione chirurgica che era seguita: probabilmente questa versione dei fatti serv\u00ec a coprire l'assassinio del giovane. Nello stesso anno, per\u00f2, Diodoto fu attaccato e sconfitto ad Antiochia da Antioco VII Evergete Sidete; fuggito quindi ad Apamea, passando per Ortosia, fu nuovamente sconfitto e mor\u00ec tra la fine del 138 e il 137 a.C., secondo alcune fonti suicidandosi, mentre secondo altre fu giustiziato."}
{"id": "1424931", "revid": "110157", "url": "https://it.wikipedia.org/wiki?curid=1424931", "title": "Nidecker", "text": "La Nidecker SA \u00e8 un'azienda svizzera specializzata in attrezzature sportive per snowboard. Fa parte delle imprese del distretto di Rolle nel Canton Vaud.\nStoria.\nFondata nel 1887 da Henri Nidecker come produttrice di carri, ruote e scale, l'azienda comincia la produzione di sci nel 1912. L'evoluzione degli sci passa dal 1946 con la produzione di sci in compensato al 1962 con gli sci metallici sino al 1963 con l'introduzione della fibra di vetro. Nel 1982 viene realizzato il primo monoski ma \u00e8 nel 1984 che nasce la prima tavola da snowboard: l'anno seguente le vendite raggiungono quota 700 tavole. Nel 1988 l'offerta Nidecker si amplia introducendo anche attacchi ed abbigliamento e nel 1989 viene prodotta la prima tavola carving. Nel 1994 viene inaugurata a Rolle la nuova fabbrica.\nProgetti e collaborazioni.\nNidecker collabora con il Politecnico di Losanna su diversi progetti."}
{"id": "1424935", "revid": "767487", "url": "https://it.wikipedia.org/wiki?curid=1424935", "title": "M\u00e2ndra", "text": "M\u00e2ndra \u00e8 un comune della Romania di 2.961 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 5 villaggi: Ileni, M\u00e2ndra, R\u00e2u\u0219or, \u0218ona, Toderi\u021ba."}
{"id": "1424937", "revid": "773636", "url": "https://it.wikipedia.org/wiki?curid=1424937", "title": "Oratorio della Concezione (San Casciano dei Bagni)", "text": "L'oratorio della Concezione \u00e8 un luogo di culto cattolico che si trova a San Casciano dei Bagni, in provincia di Siena.\nDescrizione.\n\u00c8 una piccola cappella con tetto a capanna e il prospetto principale ornato da un portale in travertino del secolo XV.\nSi presenta ad unica navata e sull'unico altare in stucco \u00e8 un grande ed insolito affresco, recentemente restaurato, raffigurante l'\"Allegoria della Concezione\", attribuito a Niccol\u00f2 Circignani detto il Pomarancio. Interessante anche l'acquasantiera datata 1596, con la vasca decorata da due serpentelli che convergono al centro.\nAccanto all'altare maggiore \u00e8 la lapide del \"Beato Pietro\", eremita che qui, secondo la tradizione, mor\u00ec di freddo nel 1638."}
{"id": "1424951", "revid": "110157", "url": "https://it.wikipedia.org/wiki?curid=1424951", "title": "M\u0103ieru\u0219", "text": "M\u0103ieru\u0219 (in ungherese \"Sz\u00e1szmagyar\u00f3s\", in tedesco \"Nu\u00dfbach\") \u00e8 un comune della Romania di 2.680 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 2 villaggi: Arini e M\u0103ieru\u0219."}
{"id": "1424953", "revid": "773636", "url": "https://it.wikipedia.org/wiki?curid=1424953", "title": "Oratorio di Sant'Antonio (San Casciano dei Bagni)", "text": "L'oratorio di Sant'Antonio \u00e8 un luogo di culto cattolico che si trova a San Casciano dei Bagni, in provincia di Siena.\nDescrizione.\nFu dal Cinquecento sede dell'omonima confraternita, subendo col tempo varie modifiche. Il portale cinquecentesco \u00e8 quello originale della Collegiata, qui spostato verso il 1948 quando nella chiesa maggiore fu collocato il portale gotico ritrovato nella parete dell'Oratorio.\nAd unica navata, presenta due altari laterali e l'altare maggiore di forme tardobarocche. L'acquasantiera, forse composta da pezzi di varie epoche, \u00e8 datata 1614. Sull'altare maggiore, la statua barocca dell'\"Assunta\" in legno intagliato e dorato. Sull'altare a destra, una scultura lignea tardotrecentesca raffigurante la \"Madonna col Bambino\" con residua policromia originale.\nLa chiesa presenta opere moderne in acciaio dell'artista iraniano Bassiri Bisan."}
{"id": "1424955", "revid": "287204", "url": "https://it.wikipedia.org/wiki?curid=1424955", "title": "Maierus", "text": ""}
{"id": "1424964", "revid": "599013", "url": "https://it.wikipedia.org/wiki?curid=1424964", "title": "Evp", "text": ""}
{"id": "1424966", "revid": "1305772", "url": "https://it.wikipedia.org/wiki?curid=1424966", "title": "Diodoto", "text": ""}
{"id": "1424970", "revid": "1854963", "url": "https://it.wikipedia.org/wiki?curid=1424970", "title": "Odorant binding protein", "text": "Le Odorant binding proteins (OBP) o proteine leganti gli odori sono piccole proteine solubili abbondanti nel secreto del muco nasale di molte specie animali e sono presenti in alta concentrazione (circa 10 mM) anche nella linfa sensillare dei sensilli chemosensoriali degli insetti. Queste proteine sono state inizialmente identificate in base alla loro capacit\u00e0 di legarsi con moderata affinit\u00e0 con degli odoranti radioattivi. Inizialmente le Odorant binding proteins sono state descritte come trasportatori (carriers) delle molecole olfattive attraverso la mucosa nasale che ricopre l'epitelio olfattivo. Le molecole olfattive sono infatti generalmente di natura idrofobica e la mucosa nasale \u00e8 uno strato acquoso che ricopre l'epitelio olfattivo. Negli ultimi due decenni vi \u00e8 stata una intensa ricerca sulla funzione presunta di queste proteine, tuttavia, il ruolo fisiologico preciso di queste proteine ancora rimane sconosciuto.\nStruttura.\nLe Odorant Binding Proteins sono caratterizzate da specifici domini composti da sei \u03b1-eliche collegate tra loro da tre ponti disolfuro. Esse sono piccole proteine di peso molecolare di circa 14 kDa. Le OBP legano gli odoranti ai recettori accoppiati a proteine G (GPCR) posti sulle ciglia olfattive. La dimensione della famiglia di geni OR (recettori olfattivi) nei mammiferi \u00e8 estremamente ampia e varia dai circa 700 geni nell'uomo (la met\u00e0 dei quali sono funzionali) a oltre 1.200 geni nei roditori (di cui circa i due terzi sono funzionali).\nFunzione.\nNei vertebrati, la percezione di odori e feromoni \u00e8 mediata dalle Odorant Binding Proteins, piccole proteine trasportatrici solubili che appartengono alla famiglia delle lipocaline e che sono presenti nell\u2019area perirecettoriale. Quelle secrete dalla mucosa nasale sono chiamate appunto proteine leganti gli odori (OBP) proprio per la loro attivit\u00e0 di legame verso i composti organici volatili (VOC).\nPer quanto riguarda la loro funzione, si ritiene che le OBP aumentino la solubilit\u00e0 degli odoranti idrofobici legandoli e trasportandoli fino ai dendriti dei neuroni sensoriali.\nLa via di trasduzione del segnale olfattivo.\nLa percezione dell\u2019odore nei vertebrati avviene nelle ciglia dei neuroni olfattivi sensoriali (OSN) ed \u00e8 mediata principalmente dalla via di segnalazione cAMP dipendente. Il legame tra le OBP e gli odoranti sui GPCR per essi specifico permette a questo di interagire con una proteina Golf, la quale lega l\u2019Adenilil Ciclasi III (AC), che a sua volta catalizza la sintesi di cAMP a partire da ATP. La proteina Golf opera attraverso l\u2019apertura dei canali ionici regolati da nucleotidi ciclici (CNG) che portano alla depolarizzazione della cellula, inducendo l'ingresso di Na+ e Ca2+ e la conseguente fuoriuscita di Cl-. Questa depolarizzazione permette l'invio del segnale su tutto il neurone bipolare fino al bulbo olfattivo, quindi al tratto olfattivo."}
{"id": "1424971", "revid": "773636", "url": "https://it.wikipedia.org/wiki?curid=1424971", "title": "Collegiata dei Santi Leonardo e Cassia", "text": "La collegiata dei Santi Leonardo e Cassia \u00e8 il principale luogo di culto cattolico di San Casciano dei Bagni, in provincia di Siena, sede della parrocchia di San Cassiano appartenente alla diocesi di Montepulciano-Chiusi-Pienza.\nStoria.\nLa collegiata \u00e8 da considerarsi l'erede della \"pieve de Balneo\", ricordata fin dall'inizio dell'XI secolo. I caratteri due-trecenteschi della chiesa attuale fanno pensare a una sua probabile costruzione (o ricostruzione) all'interno del castello cresciuto di importanza. Nel corso dei secoli la chiesa ha pi\u00f9 volte mutato sia la struttura architettonica, sia l'organizzazione ecclesiastica che la governava. Inizialmente era retta da quattro sacerdoti detti pensionieri di San Guglielmo, in quanto dipendevano da un convento di monaci guglielmiti posto nei pressi della localit\u00e0 Acerona. La dedicazione della chiesa a san Leonardo abate va forse ricercata proprio alla venerazione del santo presso il convento dell'Acerona.\nNel 1618 la chiesa venne elevata al rango di collegiata, con un Capitolo di sette sacerdoti: l'arciprete, che era la massima dignit\u00e0 capitolare, e sei canonici, nominati dalla comunit\u00e0 che aveva il giuspadronato della chiesa. Oltre ai canonicati, ai quali si aggiunse in seguito quello della Desponsazione di Cristo, esistevano anche cinque benefizi, di padronato di alcune illustri famiglie sancascianesi, le quali provvedevano per proprio conto a nominare i sacerdoti che ne avrebbero assunto la titolarit\u00e0.\nNella sua forma originaria la chiesa doveva essere disposta secondo l'asse ovest-est, in luogo dell'attuale sud-nord, con ingresso sul lato occupato oggi dall'oratorio di Sant'Antonio, come testimonia il ritrovamento dell'attuale portale proprio su quel lato, lo stile utilizzato era senz'altro quello gotico, con abbondanza di elementi di travertino lavorato, come testimoniano, oltre il portale, resti di cornici e colonne. In seguito le fu dato l'orientamento attuale, probabilmente nel XVI secolo, quando fu fondata la compagnia di Sant'Antonio ed edificata la relativa chiesa. Il campanile in pietra fu edificato nel 1606.\nDescrizione.\nEsterno.\nLa facciata gotica della chiesa ha il prospetto definito da lesene angolari e coronato da una semplice cornice. Il grande portale, fortemente strombato, \u00e8 riccamente decorato con motivi vegetali, soprattutto nei capitelli sui quali si imposta il grande arco a sesto acuto. Al di sopra del portale \u00e8 presente un rosone rappresentante San Leonardo. Ha altri due ingressi ai lati del portale.\nIl campanile \u00e8 dotato di orologio e di 6 campane di cui 5 a slancio e 1 a martello:\nInterno.\nInternamente la collegiata presenta una struttura a tre navate coperte con volte a botte, delle quali quella centrale terminante con un'ampia abside semicircolare. Conta quattro altari laterali: quello della Madonna del Carmine nella navata di sinistra, quello della Santa Croce nella navata di destra, quello della Madonna del Rosario nella cappella alla sinistra dell'abside e quello del Sacro Cuore di Ges\u00f9 nella cappella alla destra della stessa. Il presbiterio \u00e8 cinto da una balaustra in travertino ed ospita l'altare maggiore, realizzato nel medesimo materiale, affiancato da due grandi angeli lignei cerofori. La pala \u00e8 opera di Pietro di Francesco Orioli e raffigura l\"Incoronazione della Vergine e santi\" (1490 circa). Alle sue spalle, il coro ligneo del XVII secolo.\nLe pareti della collegiata sono ornate da tele di grandi dimensioni, quali: \"San Sebastiano\", \"San Michele Arcangelo\", \"Battesimo di Ges\u00f9\", \"Fuga in Egitto\", \"Vergine con Santi\", \"San Bartolomeo\". A destra del portale si trova un fonte battesimale di travertino, cinto da una cancellata in ferro battuto e sormontato dalla statua di \"San Giovanni Battista\".\nOrgano a canne.\nSulla cantoria alla sinistra del presbiterio si trova l'organo a canne, costruito nel 1854 dalla famiglia Paoli di Campi Bisenzio e fino alla met\u00e0 del XX secolo situato in controfacciata.\nLo strumento \u00e8 alloggiato all'interno di una cassa lignea, il cui prospetto \u00e8 inquadrato da lesene e da una trabeazione con cornici modanate. La mostra \u00e8 composta da 25 canne di stagno del principale di 8'; al di sotto di essa si trova la consolle, con unica tastiera e pedaliera, sormontata dal somiere della \"Fisarmonica\", dotato di coperchio apribile, con i risuonatori contenenti le relative ance libere. I registri sono azionati tiranti a pomello disposti in tre colonne verticali alla destra della consolle stessa.\nIl sistema di trasmissione \u00e8 integralmente meccanico e l'organo conta 26 registri."}
{"id": "1424975", "revid": "767487", "url": "https://it.wikipedia.org/wiki?curid=1424975", "title": "Canto di Natale di Topolino", "text": "Canto di Natale di Topolino (\"Mickey's Christmas Carol\") \u00e8 un film del 1983 diretto da Burny Mattinson. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito nel Regno Unito il 20 ottobre 1983, distribuito dalla Buena Vista Distribution Company. \u00c8 tratto dal racconto di Charles Dickens \"Canto di Natale\" (1843), con Topolino nel ruolo di Bob Cratchit e Paperon de' Paperoni in quello del suo omonimo e ispirazione Ebenezer Scrooge (\"Scrooge McDuck\" \u00e8 infatti il suo nome originale). Molti altri personaggi Disney, in primo luogo dall'universo di Topolino, \"Robin Hood\" e \"Le avventure di Ichabod e Mr. Toad\", vennero distribuiti per tutto il film.\n\"Canto di Natale di Topolino\" fu in gran parte un adattamento animato di un musical audio del 1974 della Disneyland Records intitolato \"An Adaptation of Dicken's Christmas Carol\". Il musical era caratterizzato da simili dialoghi e cast di personaggi, ad eccezione dei fantasmi dei Natali passati e del Natale futuro.\nQuesto fu il primo cortometraggio della serie \"Mickey Mouse\" prodotto in oltre 30 anni. Con l'eccezione delle riedizioni, Topolino non era apparso nelle sale cinematografiche dall'uscita del corto \"Topolino a pesca\" nel 1953. Anche molti personaggi aggiuntivi visti nel film non erano apparsi al cinema per diversi decenni. Il film fu anche l'ultima volta che Clarence Nash doppi\u00f2 Paperino. Nash era l'unico doppiatore originale nel film, poich\u00e9 Walt Disney (Topolino) era morto nel 1966, Pinto Colvig (Pippo) nel 1967, Cliff Edwards (Grillo Parlante) e Billy Gilbert (Willie il gigante) nel 1971, e Billy Bletcher (Gambadilegno) nel 1979.\nIl film fu nominato per un Oscar al miglior cortometraggio d'animazione ai Premi Oscar 1984, ma perse a favore di \"Sundae in New York\". Era la prima nomination per un cortometraggio di Topolino da \"Topolino e la foca\" (1948).\nTrama.\nNella vigilia di Natale del 1843, mentre tutta l'Inghilterra vittoriana \u00e8 nello spirito allegro del Natale, Ebenezer Scrooge (Paperon de' Paperoni) pensa solo al denaro che ha guadagnato e a farne di pi\u00f9 (a quanto pare, fa pagare alle persone l'80% di interesse composto giornalmente). Mentre i pensieri egoisti di Scrooge frullano nella sua testa, l'impiegato Bob Cratchit (Topolino), esausto e sottopagato (la miseria di due scellini e mezzo penny al giorno), continua a lavorare a lungo e duramente per lui. Cratchit chiede a malincuore una \"mezza giornata\" libera per il Natale, ma Scrooge gli risponde che non verr\u00e0 pagato. Fred (Paperino), l'allegro nipote di Scrooge, invita lo scorbutico zio alla cena di Natale (tacchino ripieno di castagne, dolce di frutta con salsa di limone, frutta candita e dolcetti allo zenzero).Scrooge rifiuta l'invito, dicendo che non pu\u00f2 mangiare quella roba e caccia in malo modo il nipote. Quando i collettori Topus e Talpino, insieme ai mendicanti delle strade, gli chiedono gentilmente una semplice donazione, Scrooge risponde ai due che, se lo facesse, i poveri non sarebbero pi\u00f9 poveri, e cos\u00ec loro i collettori non avranno pi\u00f9 un lavoro. Conclude dicendo \"non chiedetemi di farvi perdere il lavoro, non alla vigilia di Natale\".\nPi\u00f9 tardi, tornato a casa, Scrooge viene visitato dal fantasma di Jacob Marley (Pippo), il suo avido socio morto sette anni fa. A causa della sua crudelt\u00e0 nella vita, egli \u00e8 destinato a portare delle pesanti catene per l'eternit\u00e0. Marley avverte Scrooge che un destino simile accadr\u00e0 a lui a meno che non cambi, e che sar\u00e0 visitato da tre spiriti. Poi Marley se ne va, cadendo gi\u00f9 per le scale dopo aver evitato di inciampare nuovamente sul bastone di Scrooge. Il primo spirito, lo Spirito del Natale Passato (Grillo Parlante), mostra a Scrooge la sua vita passata. La sua ossessione per il denaro lo aveva portato a spezzare il cuore della sua fidanzata Isabelle (Paperina), precludendole l'ipoteca sul cottage per la luna di miele.\nIl secondo spirito, lo Spirito del Natale Presente (Willie il gigante), arriva e mostra a Scrooge la povera famiglia dei Cratchit, che conservano ancora un atteggiamento di festa nella loro casa nonostante le molte difficolt\u00e0. Il giovane figlio di Bob, il piccolo Tim, \u00e8 malato, e Willie predice una tragedia se la vita sventurata della famiglia non cambier\u00e0. Tuttavia, proprio quando Scrooge \u00e8 in ansia per conoscere il destino di Tim, lo Spirito del Natale Presente e la casa scompaiono. Il terzo e ultimo spirito, lo Spirito del Natale Futuro (una figura incappucciata che si rivela essere Gambadilegno), porta Scrooge nel futuro in un cimitero. Quando vede Bob e la sua famiglia in lutto per la morte del piccolo Tim, Scrooge \u00e8 sconvolto e chiede se questo futuro pu\u00f2 essere cambiato.\nDue becchini (donnole da \"Le avventure di Ichabod e Mr. Toad\") commentano divertiti sul fatto che nessuno abbia partecipato al funerale di un tale di cui stanno scavando la tomba. Dopo che le donnole se ne sono andate per una pausa, il fantasma rivela a Scrooge che la tomba \u00e8 la sua e lo spinge dentro chiamandolo \"l'uomo pi\u00f9 ricco di tutto il cimitero\". Nonostante giuri di cambiare, Scrooge cade in una bara vuota che si spalanca verso l'inferno.\nA questo punto, Scrooge si risveglia improvvisamente: \u00e8 il giorno di Natale. Siccome gli \u00e8 stata data un'altra possibilit\u00e0, si mette la giacca sopra la camicia da notte, prende il suo bastone e il cappello a cilindro, e va a visitare i Cratchit, donando allegramente una generosa quantit\u00e0 di denaro lungo la strada (incluse 100 sovrane d'oro a Topus e Talpino, i collettori di beneficenza del giorno prima) e dicendo a Fred che verr\u00e0 alla cena. Poi cerca di giocare uno scherzo a Bob, trascinando in casa un grosso sacco presumibilmente pieno di biancheria e annunciando in modo burbero che ci saranno degli straordinari in futuro. Ma per la gioia dei Cratchit, il sacco \u00e8 invece pieno di giocattoli e di un grande tacchino per la cena. Scrooge d\u00e0 a Bob un aumento e lo nomina suo socio nello studio contabile, mentre il piccolo Tim proclama \"Dio ci benedica, tutti quanti!\".\nPersonaggi.\nCamei.\nIl film comprende anche cani, volpi, maiali, scoiattoli, orsi, procioni, oche e polli non identificati. La stampa DVD rivela che la scena del cimitero comprende anche lapidi contenenti riferimenti ad artisti famosi, tra cui Gladys Knight &amp; The Pips, Bob Mills e Warren Oates.\nDistribuzione.\n\"Canto di Natale di Topolino\" debutt\u00f2 nel Regno Unito il 23 ottobre 1983, e venne distribuito negli Stati Uniti il 16 dicembre dello stesso anno, prima della riedizione de \"Le avventure di Bianca e Bernie\". In Italia usc\u00ec invece il 23 dicembre, assieme alla riedizione de \"Il libro della giungla\".\nIl corto \u00e8 contenuto, senza i titoli di testa, nel film direct-to-video \"Il bianco Natale di Topolino - \u00c8 festa in casa Disney\" (2001).\nData di uscita.\nLe date di uscita internazionali nel corso del 1983 sono state:\nEdizione italiana.\nEsistono due doppiaggi del corto. Il primo venne eseguito dalla Royfilm su testi di Roberto De Leonardis e diretto da Franco Latini. Il film venne poi ridoppiato per la riedizione in VHS del settembre 1990, come successo per molti altri corti Disney (e da allora venne utilizzato solo il ridoppiaggio). Il ridoppiaggio \u00e8 stato eseguito sempre dalla Royfilm (con le voci del Gruppo Trenta) sugli stessi testi del precedente (ma con alcune modifiche). Esso per\u00f2 non \u00e8 integrale: non sono stati ridoppiati, infatti, i primi due minuti e dieci secondi del film (il nuovo doppiaggio inizia quando Scrooge ricorda Marley davanti alla porta dell'ufficio), cos\u00ec come i 35 secondi finali dove viene ripresa la canzone dei titoli.\nAccoglienza.\nCritica.\nIl critico cinematografico Leonard Maltin ha detto che invece di essere \"un pallido tentativo di imitare il passato\", il film \u00e8 \"abilmente scritto, ben messo in scena, e animato con vero spirito e senso di divertimento\". Robin Allan ha dichiarato che il film richiama alla mente le somiglianze tra Walt Disney e Charles Dickens, in termini sia di lavori prodotti che di etica del lavoro.\nTuttavia, Gene Siskel e Roger Ebert di \"At the Movies\" gli hanno conferito \"due pollici versi\". Siskel sentiva che non c'era abbastanza enfasi sul personaggio di Topolino e che non era al livello di molti Classici Disney. Ebert dichiar\u00f2 che mancava la magia dell'animazione visiva per cui \"\u00e8 famoso il personale Disney\" e che si trattava di una \"marcia forzata\" attraverso la storia di Charles Dickens, senza alcuna svolta ironica.\nAndrea Fiamma, su \"Fumettologica\", analizzandone l'importanza nel canone cinematografico del personaggio, disse del corto: \u00abL\u2019inossidabilit\u00e0 de \"Il canto di Natale di Topolino\" ha dimostrato che tanto gli artisti quanto la creatura di Walt Disney erano pronti ad affrontare il futuro. Fallendo, riprovando e maturando\u00bb.\nEdizioni home video.\nVHS.\nIn Italia il film \u00e8 uscito in VHS nel dicembre 1984, con il primo doppiaggio italiano. Una nuova edizione VHS \u00e8 uscita nell'ottobre 1990 ed \u00e8 stata ristampata nel novembre 1997 come supporto integrativo a \"TV Sorrisi e Canzoni\", in entrambi i casi con il ridoppiaggio. Nella VHS del 1990, al termine del film, sono stati inclusi il segmento \"Once Upon a Wintertime\" dal film \"Lo scrigno delle sette perle\" e i cortometraggi \"L'albero di Natale di Pluto\" e \"Provviste per l'inverno\".\nDVD.\nIl cortometraggio \u00e8 incluso nei DVD \"Walt Disney Treasures: Topolino star a colori - Vol. 2\" e \"Il bianco Natale di Topolino - \u00c8 festa in casa Disney\"."}
{"id": "1424983", "revid": "219110", "url": "https://it.wikipedia.org/wiki?curid=1424983", "title": "Moieciu", "text": "Moieciu \u00e8 un comune della Romania di 4.689 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 6 villaggi: Cheia, Drumul Carului, M\u0103gura, Moieciu de Jos, Moieciu de Sus, Pe\u0219tera.\nNegli ultimi anni il comune ha conosciuto un consistente sviluppo del turismo, grazie soprattutto alla vicinanza del Castello di Bran."}
{"id": "1424987", "revid": "599013", "url": "https://it.wikipedia.org/wiki?curid=1424987", "title": "Cfd", "text": ""}
{"id": "1424990", "revid": "1534511", "url": "https://it.wikipedia.org/wiki?curid=1424990", "title": "Soluzione di Clark", "text": "La soluzione di Clark \u00e8 una strategia adottata dal protocollo di trasporto di Internet TCP per evitare un utilizzo inefficiente della banda causato da un eccessivo \"overhead\", ossia un rapporto tra lunghezza delle intestazioni (\"header\") dei segmenti TCP e dati utili (\"payload\") troppo a favore delle prime.\nQuando un ricevente lento (rispetto al mittente) riempie il proprio buffer di ricezione comunica al mittente che la finestra di ricezione \u00e8 piena, e quindi impone a quest'ultimo di non inviare pi\u00f9 dati fino a nuovo avviso. Tuttavia se il ricevente, non appena si fossero liberati pochi byte di spazio nel proprio buffer, mandasse immediatamente un riscontro (\"ACK\") al mittente con la dimensione della finestra di ricezione pari allo spazio liberato, il mittente inviando un nuovo segmento riempirebbe di nuovo il buffer del ricevente, inviando un segmento con un payload di pochi byte.\nLa soluzione di Clark previene questo uso inefficiente del canale evitando che il mittente comunichi la dimensione della sua finestra di ricezione non appena liberi qualche byte. Precisamente il ricevente \"inganna\" il mittente comunicando nei riscontri un valore zero per \"rcvWindow\" finch\u00e9 lo spazio libero nel buffer sar\u00e0 minore del minimo tra \"MSS\" e la met\u00e0 di \"RecvBuffer\"."}
{"id": "1424991", "revid": "287204", "url": "https://it.wikipedia.org/wiki?curid=1424991", "title": "Pearl", "text": "Pearl (perla in lingua inglese) pu\u00f2 riferirsi a:"}
{"id": "1424992", "revid": "86599", "url": "https://it.wikipedia.org/wiki?curid=1424992", "title": "1880 McCrosky", "text": "1880 McCrosky \u00e8 un asteroide della fascia principale del diametro medio di circa 15,78\u00a0km. Scoperto nel 1940, presenta un'orbita caratterizzata da un semiasse maggiore pari a e da un'eccentricit\u00e0 di 0,0769084, inclinata di 4,85230\u00b0 rispetto all'eclittica.\nL'asteroide \u00e8 dedicato all'astronomo statunitense Richard Eugene McCrosky."}
{"id": "1424993", "revid": "287204", "url": "https://it.wikipedia.org/wiki?curid=1424993", "title": "Borgo Libert\u00e0", "text": "Borgo Libert\u00e0 \u00e8 una frazione rurale di 102 abitanti appartenente alla citt\u00e0 di Cerignola (FG) da cui dista circa 18 chilometri.\nSi trova lungo la strada provinciale 95 che da Cerignola porta a Candela, al crocevia di due importanti strade che ripercorrono il vecchio tracciato dei tratturi usati durante la transumanza.\nStoria.\nFino alla prima met\u00e0 del Novecento l'agro di Borgo Libert\u00e0 apparteneva al comune di Ascoli Satriano; pass\u00f2 a Cerignola durante l'epoca fascista. Il borgo di fondazione risale al 1951, successivamente alla Riforma fondiaria, e fu realizzato dall\"Ente per lo Sviluppo dell'Irrigazione e la Trasformazione Fondiaria di Puglia e Lucania\" (ribattezzato prima \"ERSAP\" e poi \"Settore riforma fondiaria - Ufficio ex ERSAP\"). A partire dagli anni '60 del XX secolo fino alla morte avvenuta nel settembre 2017, personaggio di rilievo in questo piccolo borgo \u00e8 stato Nunzio Sfregola, che nel corso degli anni ha ricoperto le importanti cariche locali di presidente della VI Circoscrizione comunale di Cerignola e segretario di sezione della Democrazia Cristiana.\nMonumenti e luoghi d'interesse.\nLa borgata ospita il complesso monumentale Torre Alemanna, uno dei siti pi\u00f9 importanti della Puglia realizzato dai cavalieri teutonici. Lo stesso complesso, attualmente posto sotto vincolo, ospiter\u00e0 in futuro un museo della ceramica."}
{"id": "1424994", "revid": "773636", "url": "https://it.wikipedia.org/wiki?curid=1424994", "title": "Chiesa di Santa Maria ad Balnea", "text": "La chiesa di Santa Maria ad Balnea si trova a San Casciano dei Bagni, in provincia di Siena.\nDescrizione.\nRisalente all'XI-XII secolo, e restaurata nel Novecento, si \u00e8 sviluppata intorno ad un pilone votivo dedicato al culto della Vergine. Infatti su un altare cinquecentesco \u00e8 l'affresco della \"Vergine col Bambino\" della prima met\u00e0 del XIII secolo; accanto, i \"Santi Pietro e Paolo\" e nelle vele della volta i \"Quattro Evangelisti\". Sopra l'altare di destra \u00e8 la \"Vergine in trono col Bambino\" (1403) e sopra quello di sinistra un\"Annunciazione tra i Santi Benedetto e Sigismondo\" e nella lunetta \"Dio Padre\" (XV secolo).\nNell'abside, a sinistra \u00e8 una \"Crocifissione\" (XVI secolo), a destra i \"Santi Bernardino e Michele Arcangelo\" (XV secolo). Il pilastro mediano \u00e8 affrescato con figure di \"Santi\" (XIV-XV secolo). All'esterno, nel timpano, \u00e8 una \"Madonna col Bambino\" del XVI secolo."}
{"id": "1424998", "revid": "135224", "url": "https://it.wikipedia.org/wiki?curid=1424998", "title": "Pasquale Foti", "text": "Biografia.\nNel 1986 diventa amministratore delegato della societ\u00e0 sportiva Reggina Calcio. Dal 1991 ne diviene il presidente e nella stagione 1998-1999, sotto la sua presidenza, la Reggina ottiene per la prima volta la promozione in Serie A, in cui ha militato per nove anni (di cui sette consecutivi) tra il 1999-2000 e il 2008-2009.\nLa sua attivit\u00e0 comprende la gestione di numerose attivit\u00e0 commerciali, specialmente nel settore dell'abbigliamento.\nNel novembre del 2013 Foti lascia l'incarico di presidente della Reggina diventando maggior azionista, gli succede Giuseppe Ranieri (che \u00e8 anche amministratore unico).\nNell'ottobre del 2014 Foti ritorna presidente e il suo predecessore, Giuseppe Ranieri, diventa amministratore delegato.\nNell'estate 2015, a fronte di svariati milioni di debiti verso lo stato e non, decide di non iscrivere la Reggina Calcio al campionato di Lega Pro. Il club fallisce.\nProcedimenti giudiziari.\nL'8 novembre 2011 viene condannato dalla nona sezione del tribunale di Napoli ad un anno e sei mesi di reclusione per il reato di frode sportiva per via del coinvolgimento nello scandalo \"Calciopoli\", nonch\u00e9 ad un'ammenda di 30\u00a0000 euro."}
{"id": "1425000", "revid": "119771328", "url": "https://it.wikipedia.org/wiki?curid=1425000", "title": "Fosfato di ammonio", "text": "Il fosfato di ammonio \u00e8 un sale di ammonio dell'acido fosforico.\n\u00c8 un composto contenente una grande quantit\u00e0 di ammonio e fosforo, quindi \u00e8 utilizzato come fertilizzante. In eccessive quantit\u00e0, d\u00e0 luogo ad un inquinamento acquatico da fosfati, causando l'eutrofizzazione delle alghe.\nSi forma per azione dell'ammoniaca sull'acido fosforico.\nNon deve essere confuso col fosfato di diammonio, (NH4)2HPO4, n\u00e9 col fosfato di monoammonio NH4H2PO4, differenti dal fosfato di triammonio perch\u00e9 acidi.\nAltri progetti.\nsi preparano i fosfati di ammonio da acido fosforico in puro provenienti da processi ad umido e ammoniaca.\nDurante la preparazione si devono ridurre al minimo le perdite di ammoniaca, che si verificano se si opera in condizioni tali da avere un'elevata tensione di vapore dell'ammoniaca sopra le soluzioni oppure se si provoca una parziale decomposizione dei prodotti. Poich\u00e9 la tensione di vapore dell'ammoniaca sopra le soluzioni sature di fosfato biammonico \u00e8 superiore a quella del sale secco, per evitare le perdite di ammoniaca il pH della soluzione \u00e8 mantenuto a valori inferiori a quelli della soluzione del sale puro."}
{"id": "1425003", "revid": "1154737", "url": "https://it.wikipedia.org/wiki?curid=1425003", "title": "Lough Mask", "text": "Il Lough Mask \u00e8 un vasto .\nDescrizione.\nIl lago \u00e8 situato nelle contee di Mayo e Galway, principalmente nella prima, di cui occupa una vasta porzione di territorio meridionale. \u00c8 inoltre a ridosso del celebre Lough Corrib cui \u00e8 collegato da un piccolo corso d'acqua che scorre nel villaggio di Cong, nonch\u00e9 dal Lough Carra."}
{"id": "1425011", "revid": "1776051", "url": "https://it.wikipedia.org/wiki?curid=1425011", "title": "Ormeni\u0219", "text": "Ormeni\u0219 (in ungherese \"\u00dcrm\u00f6s\") \u00e8 un comune della Romania di 2.065 abitanti, ubicato nel distretto di Bra\u0219ov, nella regione storica della Transilvania."}
{"id": "1425015", "revid": "64525", "url": "https://it.wikipedia.org/wiki?curid=1425015", "title": "Fosfato d'ammonio", "text": ""}
{"id": "1425016", "revid": "773636", "url": "https://it.wikipedia.org/wiki?curid=1425016", "title": "Chiesa di San Paolo Converso (Celle sul Rigo)", "text": "La chiesa di San Paolo Converso \u00e8 un luogo di culto cattolico situato a Celle sul Rigo, nel comune di San Casciano dei Bagni, in provincia di Siena, sede dell'omonima parrocchia appartenente alla diocesi di Montepulciano-Chiusi-Pienza.\nStoria e descrizione.\nDi struttura romanica \u00e8 attestata nel 1275-1277 e indicata come chiesa battesimale nel 1302-1303.\nIl portale principale d'ingresso in travertino del XIV secolo, quasi certamente opera di maestranze senesi, proviene dalla diruta chiesa di Sant'Elisabetta, da cui provengono anche un'acquasantiera del XV secolo e il dossale d'altare in travertino datato 1528, che si trova a ridosso della parete di fondo dell'abside.\nLa chiesa, in stile barocco, ha una struttura a tre navate con quattro altari settecenteschi in stucco. La parte centrale della facciata sopravanza le parti laterali. Nel secondo altare a destra \u00e8 un \"Crocifisso\" in legno intagliato e dipinto del XVI secolo, proveniente dalla chiesa del Corpus Domini, distrutta nel 1697 a causa di una frana, particolarmente venerato. L'organo a canne venne costruito da Cesare Danti nel 1875 e restaurato da Francesco Zanin nel 1990, e dispone di 18 registri."}
{"id": "1425017", "revid": "120826953", "url": "https://it.wikipedia.org/wiki?curid=1425017", "title": "Responsabilit\u00e0 extracontrattuale", "text": "La responsabilit\u00e0 extracontrattuale, o responsabilit\u00e0 aquiliana, \u00e8 un tipo di responsabilit\u00e0 giuridica prevista dall'art. 2043 c.c. nell'ordinamento giuridico italiano.\nHa la sua origine in un plebiscito romano del III secolo a.C. denominato \"Lex Aquilia de damno (iniuria datum)\". Divenne \"Lex\" in seguito alla Lex Hortensia del 286 a.C. che equipar\u00f2 il \"plebiscitum\" alla \"lex\"; \"Aquilia\" perch\u00e9 promossa dal tribuno Caio Aquilio; \"de damno iniuria datum\" perch\u00e9 era volta a punire quanti, con un loro comportamento contrario al \"jus\" (\"iniuria\"), avessero arrecato (\"datum\") un qualsivoglia danno a beni appartenenti al soggetto interessato.\nEssa introdusse nel diritto romano la responsabilit\u00e0 \"ex-delicto\", ovvero il principio in virt\u00f9 del quale la lesione di un diritto soggettivo assoluto (o \"erga omnes\", cio\u00e8 opponibile a tutti: ad es. il diritto alla vita e quelli della persona, la propriet\u00e0 e i diritti reali) obbliga l'autore della lesione a risarcire i danni patrimoniali e non patrimoniali.\nIl danno \u00e8 risarcibile, in linea di principio, se l'autore ha agito con dolo o con colpa, cio\u00e8 quando l'evento \u00e8 stato determinato in modo intenzionale (dolo) ovvero si \u00e8 verificato a causa di negligenza, imprudenza o imperizia oppure dell'inosservanza di norme.\nFondamento della responsabilit\u00e0 aquiliana \u00e8 il principio di convivenza del \"neminem laedere\" sostanzialmente corrispondente a quello (\"non fare agli altri...\") gi\u00e0 presente nel pensiero orientale (Lao Tze) di un paio di secoli prima e, addirittura, nell'ancora pi\u00f9 remoto Codice di Hammurabi, fino ad arrivare al successivo e pi\u00f9 noto richiamo evangelico.\nIn quello fissato dal diritto romano vi si afferma, in termini e con effetti meno filosofici e pi\u00f9 giuridici, la responsabilit\u00e0 che ogni individuo si assume per qualsiasi danno arrecato ad altri a causa del proprio comportamento riprovevole (perch\u00e9 lesivo di un diritto altrui) o colpevole (perch\u00e9 direttamente voluto ovvero frutto di una volont\u00e0 \"indiretta\", cio\u00e8 non sufficientemente cosciente, vigile o cauta). Ed \u00e8 su tale riprovevolezza e su tale colpevolezza che, per la lex Aquilia, cos\u00ec come per gli ordinamenti giuridici moderni, si giustifica la sanzione (il risarcimento del danno) diretta a ripristinare i diritti lesi e a garantirne il rispetto.\nResponsabilit\u00e0 in diritto italiano.\nSolo con una storica sentenza della Corte di cassazione del 1971 (\"Caso Meroni\") tale responsabilit\u00e0 venne estesa anche per fatti lesivi dei diritti soggettivi relativi (ad es. diritti di credito) e, in seguito, anche degli interessi legittimi e delle posizioni o aspettative giuridiche tutelate dall'ordinamento."}
{"id": "1425019", "revid": "124919954", "url": "https://it.wikipedia.org/wiki?curid=1425019", "title": "Naxaliti", "text": "Naxaliti \u00e8 il nome con cui vengono chiamati i gruppi di ribelli maoisti protagonisti del conflitto Naxalite-Maoista in corso in India dal 1967. Il termine deriva dal villaggio di Naxalbari, nello Stato del Bengala Occidentale, dove il 18 maggio del 1967 scoppi\u00f2 una rivolta di contadini guidati da Charu Majumdar, Kanu Sanyal e Jangal Santhal contro i latifondisti locali. Le origini di questa rivolta possono essere riscontrate nella rottura del Partito Comunista d'India, di matrice Marxista, in piccoli partiti d'estrema sinistra, tra cui il gruppo CPI(ML), di stampo Maoista e che decise di intraprendere la \"rivoluzione armata\".\nDiffusi soprattutto negli Stati dell'Andhra Pradesh, Telangana, Maharashta e del Chhattisgarh, i Naxaliti sono accreditati di un esercito di circa 10-15\u00a0000 uomini riuniti nel People's Liberation Guerrilla Army, espressione militare del Partito Comunista d'India (maoista) il cui leader \u00e8 Muppala Lakshman Rao, detto Ganapathi. Inoltre, la presenza di un numero di membri attivi e regolari che non partecipa direttamente agli scontri armati si stima possa aggirarsi tra i 10.000 e i 40.000 uomini. Malgrado il territorio in cui l'influenza naxalita sia ampiamente diminuito negli ultimi anni, attualmente controllano ampie aree di foresta in diversi distretti, soprattutto nel distretto di Bastar e nel distretto di Dantewada.\nI Naxaliti si ispirano alla visone del comunismo descritta dalle teorie di Mao Zedong sulla rivoluzione rurale del popolo e sulla Lunga Marcia dalle campagne verso la capitale. Riconoscono come loro fondatore il leader comunista Charu Mazumdar, appartenente al CPI, morto in un carcere indiano nel 1972 dopo essere stato imprigionato per le sue idee.\nLa lotta armata dei naxaliti \u00e8 stata particolarmente violenta negli anni tra il 2002 e il 2009, quando il gruppo armato \u00e8 arrivato a controllare un enorme parte del territorio dell'India orientale ed \u00e8 stato definito dal primo ministro indiano Manmohan Singh come uno dei gruppi terroristici armati pi\u00f9 grandi del mondo e come la maggiore minaccia alla sicurezza dello stato indiano.\nDopo il suo ultimo congresso clandestino, il partito maoista ha sancito la leadership di Muppala Lakshman Rao e ha esplicitato l'obiettivo di focalizzare le azioni di lotta contro le cosiddette Zone Economiche Speciali, le aree in cui dal 2005 lo Stato indiano concede vantaggi fiscali e di altro genere per favorire la costruzione di nuovi impianti industriali. Secondo i naxaliti, la costituzione indiana e le politiche economiche adottate dallo stato \"ratificano politiche coloniali e segregano le comunit\u00e0 tribali d'India in appezzamenti\"."}
{"id": "1425022", "revid": "124123", "url": "https://it.wikipedia.org/wiki?curid=1425022", "title": "Walid Soliman", "text": "Soliman \u00e8 considerato uno degli autori pi\u00f9 innovativi nella letteratura tunisina contemporanea.\nHa tradotto in arabo le opere di numerosi autori di prima importanza della letteratura occidentale; fra gli altri, Jorge Luis Borges, Charles Baudelaire, Gabriel Garc\u00eda M\u00e1rquez, Andr\u00e9 Breton, Mario Vargas Llosa. Ha inoltre tradotto molti poeti tunisini in francese e inglese. \nHa fondato la rivista culturale online Dedalus, di cui \u00e8 attualmente direttore."}
{"id": "1425024", "revid": "1872303", "url": "https://it.wikipedia.org/wiki?curid=1425024", "title": "Lingua lombarda", "text": "La lingua lombarda (nomi nativi \"lombard\", \"lumb\u00e1art\", \"lumbard\", : ; codice ISO 639-3 \"lmo\") \u00e8 una lingua appartenente al ramo gallo-italico delle lingue romanze occidentali, caratterizzata da un substrato celtico e da un superstrato longobardo. \u00c8 parlata principalmente in Lombardia e nella porzione orientale del Piemonte, oltre che nella Svizzera italiana e in parte del Trentino occidentale, da 3,5 milioni di persone, corrispondenti a circa il 30% della popolazione dell'area in cui \u00e8 diffusa. Salvo rari casi, \u00e8 parlata in diglossia con l'italiano. L'idioma lombardo \u00e8 strettamente legato ad altre lingue galloromanze, come occitano, romancio, arpitano e francese.\nNell'ambito accademico italiano, essendo classificata da alcuni autori e linguisti come \"dialetto romanzo primario\", \u00e8 sovente indicata anche come \"dialetto\", intendendo con questo termine l'accezione di lingua contrapposta a quella ufficiale dello Stato e caratterizzata da un uso prevalentemente informale. A causa della mancanza di una koin\u00e8 lombarda (variet\u00e0 letteraria prevalente e di maggior prestigio), le diverse varianti territoriali del lombardo si sono nei secoli sviluppate in maniera indipendente l'una dall'altra, pur mantenendo una comune e reciproca intelligibilit\u00e0; pertanto il termine \"lingua lombarda\" \u00e8 utilizzato dai codificatori \"ISO 639\" per riunire e classificare i dialetti lombardi entro un unico cluster linguistico, ovvero l'insieme delle variet\u00e0 omogenee che costituiscono una lingua. Nei manuali universitari italiani di \"linguistica e filologia romanza\" i dialetti lombardi sono normalmente inclusi nel gruppo dei \"dialetti italiani settentrionali\".\nOrigini.\nIl sostrato linguistico pi\u00f9 datato che abbia lasciato traccia in Lombardia di cui si abbia qualche notizia \u00e8 quello degli antichi Liguri. Le informazioni disponibili per questo idioma sono per\u00f2 molto vaghe ed estremamente limitate. Ben diverso \u00e8 invece il quadro che si pu\u00f2 tracciare per le popolazioni che si sostituirono ai Liguri, i Celti.\nL'influenza linguistica che ebbero i Celti sulle parlate locali fu cospicua, tanto che ancora oggi la lingua lombarda \u00e8 classificata come gallo-romanza (i Celti sono anche chiamati \"Galli\"). Fu per\u00f2 la dominazione romana, che soppiant\u00f2 quella celtica, a plasmare l'idioma parlato nell'antica Lombardia, tanto che il lessico e la grammatica di questa lingua \u00e8 di derivazione romanza.\nL'influenza della lingua latina nei territori dominati non fu per\u00f2 omogenea. Gli idiomi parlati nelle varie zone, a loro volta, vennero influenzati dai sostrati linguistici precedenti. Ogni zona, infatti, era contraddistinta dall'aver avuto una caratterizzazione maggiore o minore nei confronti dell'antico ligure e/o delle parlate celtiche.\nHa lasciato tracce tangibili anche la lingua longobarda, ovvero l'idioma parlato dai Longobardi, popolazione germanica che domin\u00f2 parte dell'Italia, tra cui la Lombardia, dopo la caduta dell'Impero romano d'Occidente: questo idioma ha poi formato il superstrato linguistico della lingua lombarda, visto che questa popolazione non impose il proprio idioma, lasciando quindi tracce senza germanizzare il lombardo, che rimase una lingua romanza.\nA questo si aggiunse la continua modifica, nei secoli, dei confini che dividevano il territorio lombardo, cambiamenti che influenzarono anche la lingua parlata: in epoca celtica era il fiume Adda a dividere questi ultimi dalle trib\u00f9 dei Cenomani, mentre quando vennero introdotte dai romani le regioni augustee (7 d.C.), questo ruolo venne preso dal fiume Oglio, rompendo quell'unit\u00e0 territoriale che era stata raggiunta con l'istituzione, qualche decennio prima, della Gallia Cisalpina: nello specifico, il fiume Oglio divideva le regioni augustee \"XI Transpadana\" e \"X Venetia et Histria\".\nCon la riforma amministrativa voluta dall'imperatore romano Diocleziano il confine tra le due \"regiones\" venne spostato lungo il fiume Adda, corso d'acqua che torn\u00f2 a dividere la Lombardia dal XV secolo all'epoca napoleonica, quando fu la frontiera tra il Ducato di Milano e la Repubblica di Venezia, divisione che port\u00f2 alla formazione del dialetto lombardo occidentale e di quello orientale. L'unit\u00e0 amministrativa della Lombardia venne poi riacquisita con la creazione, da parte dell'Impero austriaco, del Regno Lombardo-Veneto (1815), situazione amministrativa che fu confermata anche dopo l'unit\u00e0 d'Italia (1861).\nDistribuzione geografica.\nLa diffusione geografica del lombardo, considerando tutte le sue varianti territoriali essenzialmente omogenee tra di loro, rispecchia solo parzialmente i confini amministrativi della moderna regione Lombardia. Il moderno areale linguistico \u00e8 infatti sovrapponibile agli antichi confini medievali del Ducato di Milano, che fino al 1426 aveva un'estensione grossomodo compresa tra i corsi dei fiumi Sesia e Adige e che anche dopo la cessione dei territori orientali (province di Bergamo e Brescia) alla Repubblica di Venezia, di quelli pi\u00f9 occidentali (provincia di Novara e del Verbano-Cusio-Ossola) al Regno di Sardegna nonch\u00e9 di quelli settentrionali (Canton Ticino) alla Svizzera ha continuato comunque ad esercitare una forte influenza culturale su di essi, lingua parlata compresa.\nSul versante occidentale la lingua lombarda viene infatti parlata nelle provincie piemontesi di Novara, fino al confine naturale del fiume Sesia, e del Verbano-Cusio-Ossola, qui ad eccezione dei comuni di Formazza e Macugnaga che fanno parte della minoranza Walser. Sempre in Piemonte possiamo trovare influenze lombarde nei dialetti della provincia di Alessandria, soprattutto a livello lessicale. Lungo il confine con il Triveneto il lombardo \u00e8 invece presente nella parte occidentale della provincia di Trento (in Valle di Ledro, Val Rendena e Val Bona), dove ha mantenuto alcune caratteristiche arcaiche e probabilmente anche un antico sostrato linguistico ladino, mentre sulla sponda orientale del Lago di Garda si possono trovare decisi influssi bresciani nei dialetti dei comuni veronesi di Torri del Benaco, Garda e Malcesine.\nLe varianti dell'arco alpino sono ampiamente diffuse anche al di fuori dei confini italiani, essendo storicamente presenti nei territori svizzeri del Canton Ticino (eccetto il comune di Bosco Gurin) e del Cantone dei Grigioni dove \u00e8 presente, anche qui con influenze retoromanze provenienti dal vicino romancio, nelle cinque vallate che costituiscono il cosiddetto Grigioni italiano (Val Bregaglia, Val Calanca, Val Sursette, Val Mesolcina e Val Poschiavo).\nNella parte meridionale della Lombardia, e lungo il corso del fiume Po, abbiamo infine zone non di lingua lombarda; in particolare nel territorio del Casalasco in provincia di Cremona, e in quasi l'intera provincia di Mantova, dove vengono parlate variet\u00e0 della lingua emiliana, e nell'Oltrep\u00f2 Pavese, dove il dialetto oltrepadano subisce l'influenza prima della lingua emiliana e poi della lingua ligure (in Valle Staffora) man mano che si scende verso sud. Nell'estremit\u00e0 occidentale della Lomellina troviamo invece alcuni comuni dove si parlano dialetti di crocevia tra la lingua piemontese e quella lombarda, difficili da classificare come appartenenti a uno solo dei due gruppi citati.\nLa lingua lombarda \u00e8 parlata anche a Botuver\u00e1, comune del Brasile nello Stato di Santa Catarina, parte della mesoregione della Vale do Itaja\u00ed; questo comune \u00e8 stato fondato da emigrati italiani provenienti prevalentemente dalla pianura tra Treviglio e Crema, che hanno mantenuto l'uso dell'idioma locale della loro zona d'origine.\nRiconoscimenti ufficiali.\nLa lingua lombarda \u00e8 catalogata quale \"lingua individuale\" (ovvero indipendente e distinta) dallo standard internazionale ISO 693. La lingua lombarda potrebbe essere ritenuta una lingua regionale e minoritaria ai sensi della Carta europea delle lingue regionali o minoritarie, che all'art. 1 afferma che per \"lingue regionali o minoritarie si intendono le lingue... che non sono dialetti della lingua ufficiale dello Stato\". Nello specifico, la Carta europea per le lingua regionali minoritarie \u00e8 stata approvata il 25 giugno 1992 ed \u00e8 entrata in vigore il 1\u00ba marzo 1998.\nL'Italia ha firmato tale carta il 27 giugno 2000 ma non l'ha ancora ratificata, diversamente dalla Svizzera. Pur avendo dunque, secondo alcuni studiosi, le caratteristiche per rientrare tra gli idiomi tutelati dalla Carta europea delle lingue regionali o minoritarie ed essendo censito dall'UNESCO come \"lingua in pericolo d'estinzione\", in quanto parlato da un numero sempre minore di persone, il lombardo non \u00e8 ufficialmente riconosciuto come lingua regionale o minoritaria n\u00e9 dalla legislazione statale italiana n\u00e9 elvetica.\nAll'inizio del 2016 \u00e8 stato presentato al Consiglio regionale della Lombardia un progetto di legge per l'istituzione del bilinguismo italiano-lombardo e per la promozione del lombardo e delle sue variet\u00e0 dialettali locali, integrata poi dalla legge per il riordino della cultura lombarda, che \u00e8 stata approvata nel settembre 2016. Come affermato pi\u00f9 volte dalla Corte Costituzionale nelle sue sentenze, esempio sentenza nr. 81 del 2018, solo lo Stato pu\u00f2 identificare una minoranza linguistica storica nel mentre la Regione pu\u00f2 solo valorizzare gli idiomi regionali sul piano culturale\nLetteratura e storia della lingua.\nDal XIII al XIV secolo.\nI primi testi scritti in lingua lombarda volgare risalgono al XIII secolo. Si tratta principalmente di opere di tipo didascalico-religioso; un esempio \u00e8 il \"Sermon Divin\" di Pietro da Barsegap\u00e8, che narra la passione di Cristo:\nMolto importante \u00e8 il contributo alla lingua lombarda di Bonvesin de la Riva, che scrisse il \"Libro delle Tre Scritture\", opera dedicata all'inferno, al paradiso e alla passione di Cristo. In questa opera sono presenti vari elementi allegorici nonch\u00e9 una delle prime introduzioni letterarie del contrappasso. Tra i suoi scritti vi sono anche un'opera sulla vita della Milano dell'epoca, il \"De magnalibus urbis Mediolani\" (\"Le meraviglie di Milano\"), e un galateo, il \"De quinquaginta curialitatibus ad mensam\" (\"Cinquanta cortesie da tavola\"). Tuttavia la lingua scritta dell'epoca non era una fedele rappresentazione dell'idioma parlato, ma era pi\u00f9 vicina alla koin\u00e8 padana, ovvero a un volgare colto latineggiante usato nell'Italia settentrionale, in particolare in Piemonte, Lombardia, Emilia-Romagna e Veneto.\nAl 1280 risale la pi\u00f9 antica citazione conosciuta sulla lingua lombarda, probabilmente facente riferimento, in realt\u00e0, al moderno gallo italico: in un testo di Salimbene de Adam si legge che \"[...] \"optime loquebatur gallice tuscice et lombardice\" [...]\", ossia \"parlava bene francese, toscano e lombardo\". Anche nel codice poetico occitano del XIV secolo \"Leys d'amors\" la lingua lombarda \u00e8 citata insieme ad altri idiomi europei: \"[...] \"Apelam lengatge estranh coma frances, engles, espanhol, lombard\" [...]\", ossia \"linguaggi stranieri come francese, inglese, spagnolo, lombardo\".\nI dialetti gallo-italici di Basilicata e di Sicilia.\nDerivano dalla lingua lombarda, e da altri idiomi del Nord Italia, i dialetti gallo-italici di Basilicata e gallo-italici di Sicilia. Essi sono ritenuti da alcuni studiosi frutto dell'emigrazione di abitanti dall'Italia settentrionale, in particolar modo dall'Emilia occidentale (soprattutto da Piacenza), dalla Lombardia occidentale (principalmente dal Pavese e dal Canton Ticino) e dal Piemonte (specialmente dal Novarese e dal Monferrato), verso il sud della Penisola; questa migrazione \u00e8 iniziata nell'XI secolo in occasione della conquista normanna dell'Italia meridionale ed \u00e8 terminata nel XIII secolo durante il dominio degli Angioini.\nSi stima che in totale furono 200.000 gli abitanti dell'Italia settentrionale che si trasferirono nella sola Sicilia: un numero ragguardevole, soprattutto considerando la popolazione presente all'epoca in queste zone. In particolare i galloitalici della Sicilia si autodefiniscono \"Lombardi di Sicilia\": con il termine \"lombardo\", coniato nell'epoca dell'emigrazione, non ci riferiva solamente alla moderna Lombardia, bens\u00ec a tutta l'Italia settentrionale conquistata dai Longobardi nell'Alto Medioevo. I locutori dei dialetti gallo-italici di Sicilia sono circa 60.000 (dato del 2006). Lo stanziamento di popolazioni dell'Italia settentrionale \u00e8 ricordato anche dal nome di una fortificazione di Enna, il castello di Lombardia, che ricorda la presenza in un vicino quartiere cittadino di una colonia di lombardi che era posta a difesa della fortezza durante la dominazione normanna della Sicilia.\nI dialetti galloitalici di Basilicata si parlano principalmente sulle alture che sovrastano il golfo di Policastro (Trecchina, Rivello, Nemoli, Tortorella e Casaletto Spartano, gi\u00e0 in provincia di Salerno) e sullo spartiacque ionico-tirrenico lungo la direttrice Napoli-Salerno-Taranto (dialetti di Picerno, Tito, Pignola, Vaglio e della stessa Potenza con tracce settentrionali anche a Ruoti, Bella, Avigliano, Cancellara e Trivigno).\nI principali comuni dove ancora si \u00e8 mantenuta la parlata galloitalica di Sicilia sono Nicosia, Sperlinga, Piazza Armerina e Aidone in provincia di Enna, San Fratello e Novara di Sicilia in provincia di Messina: pertanto questi sei comuni sono inseriti nel \"R.E.I.S. - \"Registro Eredit\u00e0 Immateriali della Sicilia\" - Libro delle Espressioni - Parlata Alloglotta Gallo Italico\", istituito dalla Regione Siciliana. Tracce galloitaliche si possono trovare anche nelle parlate di Fondachelli-Fantina, Montalbano Elicona, in provincia di Messina. In misura ancora minore a Roccella Valdemone, in provincia di Messina; Randazzo, Bronte sul versante occidentale dell'Etna, Caltagirone, Mirabella Imbaccari, a sud di Piazza Armerina, in provincia di Catania; Ferla, Buccheri, Cassaro, in provincia di Siracusa. Solo pochi marginali e singoli elementi possono invece essere rilevati, per la storica influenza delle vicine \"Piazza Armerina\" e \"Aidone\", nel siciliano di Valguarnera Caropepe, in provincia di Enna, appartenente al gruppo dialettale nisseno-ennese e non all'alloglossia gallo italica.\nNonostante alcuni studiosi contemporanei considerino questa comunit\u00e0 linguistica una \"minoranza linguistica storica\" i gallo-italici della Sicilia, cos\u00ec come i gallo-italici della Basilicata e il dialetto tabarchino parlato in Sardegna (che \u00e8 una variante della lingua ligure), non godono di tutela da parte dello Stato italiano. Godono tuttavia di valorizzazione culturale in attuazione dell'art. 9 della Costituzione italiana in quanto rientrano nel patrimonio linguistico regionale delle regioni Sicilia e Sardegna.\nDal XV al XVII secolo.\nPer quanto riguarda la letteratura lombarda, dal XV secolo, il prestigio del toscano letterario inizi\u00f2 a soppiantare l'uso dei volgari settentrionali che erano stati usati, pur influenzati dal volgare fiorentino, anche in ambito cancelleresco e amministrativo. Tra coloro che favorirono la toscanizzazione della cultura lombarda vi fu proprio il duca di Milano Ludovico il Moro; durante il suo regno fece giungere dalla Repubblica di Firenze alla corte sforzesca numerosi uomini di cultura, tra cui il pi\u00f9 celebre \u00e8 sicuramente Leonardo da Vinci. Contestualmente, alla corte degli Sforza, Lancino Curzio scrisse alcune opere in dialetto milanese.\nTra il XV e il XVI secolo alcuni letterati toscani (come Luigi Pulci e Benedetto Dei) ci fecero pervenire, sotto forma di parodia, alcuni aspetti linguistici della lingua parlata a Milano, fermo restando che non si tratt\u00f2 di composizioni poetiche di rilievo letterario; ci\u00f2 vale anche per il milanese parodizzato in un'opera dell'astigiano Giovan Giorgio Alione, il \"Commedia e farse carnovalesche nei dialetti astigiano, milanese e francese misti con latino barbaro composte sul fine del sec. XV\". L'umanista fiorentino Leonardo Salviati, uno dei fondatori dell'Accademia della Crusca, pubblic\u00f2 una serie di traduzioni in diversi volgari (tra cui bergamasco e milanese) di una novella boccaccesca al fine di dimostrare quanto fossero brutti e sgraziati al confronto con il toscano.\nA partire dal XV secolo cominciarono a esserci le prime avvisaglie di una letteratura lombarda vera e propria: in area orientale furono composte le poesie satiriche del bergamasco Giovanni Bressani e la \"Massera da b\u00e9\", una \"frottola\" (sorta di dialogo teatrale) del bresciano Galeazzo dagli Orzi; in area occidentale fu composti i \"Rabisch\" (\"arabeschi\") a opera dell'Accademia dei Facchini della Val di Blenio e sotto la direzione del pittore manierista Giovanni Paolo Lomazzo.\nAll'inizio del XVII secolo oper\u00f2 invece il milanese Fabio Varese (spesso indicato dalla critica letteraria come un \"poeta maledetto\" \"ante litteram\"), morto nel 1630 di peste e autore di poesie di critica sociale, che si inserirono nel vivace filone anticlassicista del tempo. Nel 1610 usc\u00ec il \"Varon milanes de la lengua de Milan\", una sorta di dizionario etimologico di un discreto numero di lemmi milanesi, a opera dell'ossolano Giovanni Capis. A questo trattato si aggiunse in seguito il \"Prissian\" di Giovanni Ambrogio Biffi, testo completamente in dialetto milanese in cui, per la prima volta, si affronta la questione della pronuncia e della grafia del vernacolo ambrosiano.\nUn esempio di testo in antico dialetto milanese \u00e8 questo stralcio de \"Il falso filosofo\" (1698), atto III, scena XIV, dove Meneghino, personaggio del teatro milanese divenuto poi maschera della commedia dell'arte, si presenta in tribunale:\nIl XVII secolo vide affermarsi anche la figura del drammaturgo Carlo Maria Maggi, che normalizz\u00f2 la grafia del dialetto milanese e che cre\u00f2, tra l'altro, la maschera milanese di Meneghino. Amico e corrispondente del Maggi era Francesco De Lemene, autore de \"La sposa Francesca\" (prima opera letteraria in lodigiano moderno) e di una traduzione della \"Gerusalemme liberata\". Nella Lombardia orientale, all'epoca governata dalla Repubblica di Venezia, si impose la figura di Carlo Assonica, anch'egli traduttore della \"Gerusalemme liberata\", che costitu\u00ec la pi\u00f9 importante opera letteraria bergamasca del XVII secolo. Sempre nel XVII secolo nacquero le prime bosinade, poesie popolari d'occasione scritte su fogli volanti e affisse nelle piazze oppure lette (o anche cantate) in pubblico; esse ebbero un gran successo e una diffusione capillare fino ai primi decenni del XX secolo.\nL'et\u00e0 moderna.\nLa letteratura milanese nel XVIII secolo ebbe un forte sviluppo: emersero alcuni nomi di rilievo, come Carl'Antonio Tanzi e Domenico Balestrieri, a cui si associarono una serie di figure minori tra cui possiamo elencare, in area milanese, Giuseppe Bertani, Girolamo Birago e Francesco Girolamo Corio; anche il celebre poeta Giuseppe Parini scrisse alcuni componimenti in lingua lombarda. Fuori dai confini di Milano venne scritta una commedia in dialetto bustocco, la \"Mommena bustese\", ad opera del canonico Biagio Bellotti. A Brescia oper\u00f2 il canonico Carlo Girelli, autore di poesie d'occasione. Uno dei pi\u00f9 importanti scrittori del periodo fu l'abate bergamasco Giuseppe Rota, autore di un corposo vocabolario (inedito) bergamasco-italiano-latino e di diverse opere poetiche nell'idioma orobico, da lui chiamato sempre \"lingua\".\nIn questo periodo le caratteristiche linguistiche del lombardo erano ormai ben riconoscibili e assimilabili a quelle moderne, salvo alcune particolarit\u00e0 fonetiche e la presenza del passato remoto, che di l\u00ec a breve sarebbe scomparso venendo sostituito dal perfetto.\nL'inizio del XIX secolo fu dominato dalla figura di Carlo Porta, riconosciuto da molti come il pi\u00f9 importante autore della letteratura lombarda, anche inserito tra i pi\u00f9 grandi poeti della letteratura nazionale italiana. Con lui si raggiunsero alcune delle pi\u00f9 alte vette dell'espressivit\u00e0 in lingua lombarda, che emersero chiaramente in opere come \"La Ninetta del Verzee\", \"Desgrazzi de Giovannin Bongee\", \"La guerra di pret\" e \"Lament del Marchionn de gamb avert\". .\nNell'epoca portiana convissero anche altri autori, come Giuseppe Bossi, Carlo Alfonso Maria Pellizzoni, e soprattutto Tommaso Grossi. Quest'ultimo, amico del Manzoni e grande ammiratore del Porta, scrisse opere satiriche contro il governo austriaco (\"La Prineide\"), romanzi in versi (\"La fuggitiva\") nonch\u00e9 romanzi storici in prosa (\"Marco Visconti\") e in versi (\"Ildegonda\").\nLa produzione poetica milanese assunse dimensioni cos\u00ec importanti che nel 1815 lo studioso Francesco Cherubini diede alle stampe un'antologia della letteratura lombarda in quattro volumi, che comprendeva testi scritti dal XVII secolo ai suoi giorni.\nL'italianizzazione della lingua lombarda.\nLa lingua lombarda a partire dal XIX secolo ha iniziato a subire un processo di italianizzazione, ovvero un mutamento che ha portato gradualmente il suo lessico, la sua fonologia, la sua morfologia e la sua sintassi ad avvicinarsi a quelle della lingua italiana. Dopo l'unit\u00e0 d'Italia (1861) la lingua italiana inizi\u00f2 a diffondersi anche tra la popolazione affiancandosi, come idioma parlato, alla preesistente lingua lombarda generando un cosiddetto \"contatto linguistico\".\nIl primo contatto tra la lingua lombarda e l'italiano si ebbe, come gi\u00e0 accennato, nel XVI secolo, quando la lingua toscana, che diede poi origine a quella italiana, accrebbe il suo prestigio, diventando superiore a tutte le altre lingue regionali parlate in Italia. Non fu quindi un caso che il processo tra le due lingue port\u00f2 all'italianizzazione della lingua lombarda e non al suo opposto: in sociolinguistica \u00e8 infatti sempre l'idioma \"gerarchicamente\" pi\u00f9 debole che si conforma a quello dominante fermo restando che \u00e8 parzialmente avvenuto anche l'inverso, ovvero la formazione di una lingua italiana regionale lombarda.\nEsempi di italianizzazione della lingua lombarda, che si riscontrarono per la prima volta in due vocabolari di dialetto milanese editi, rispettivamente, nel 1839 e nel 1897, sono il passaggio da \"becch\u00e9e\" a \"macel\u00e2r\" per esprimere il concetto di \"macellaio\", da \"bonaman\" a \"mancia\" per \"mancia\", da \"tegn\u00f6ra\" a \"pipistr\u00e8l\" per \"pipistrello\" e da \"erbi\u00f9n\" a \"pis\u00e8i\" per \"piselli\". Sempre per quanto riguarda il lemma \"piselli\", anche nel dialetto bresciano si \u00e8 passati da \"sgrign\u00e0pola\" e \"ruai\u00f2t\" a \"pis\u00e8i\".\nPer quanto riguarda il dialetto legnanese, un tempo il termine utilizzato per riferirsi all'arcobaleno era \"rasci\u00f9m\" (in seguito, i legnanesi, per esprimere il medesimo concetto, hanno iniziato ad utilizzare il vocabolo \"arcubal\u00e9n\"). Un altro esempio \u00e8 il \"ragi\u00f9\", che in dialetto legnanese significa \"capofamiglia\" (l'associazione locale \"Famiglia Legnanese\" utilizza questo termine ancora nel XXI secolo per definire la carica corrispondente al capo rappresentativo del sodalizio), e che \u00e8 in seguito \u00e8 scomparso dal vernacolo legnanese.\nAltri vocaboli arcaici del dialetto legnanese che sono scomparsi sono \"ard\u00eca\" (it. \"fil di ferro\". In seguito i legnanesi hanno iniziato ad utilizzare il termine \"fil da f\u00e8r\"), \"bag\u00e0tu\" (it. \"calzolaio\". In seguito \u00e8 entrato in uso il termine \"sciavat\u00ecn\"), \"buar\u00f9m\" (it. \"pantano prodotto dallo sciogliersi della neve\". Dopo si \u00e8 cominciato ad utilizzare il vocabolo generico \"palta\", cio\u00e8 \"fango\"), \"instravil\u00e0\" (it. \"mettere sulla buona strada\") e \"insurment\u00ec\" (it. \"addormentarsi\". In seguito i legnanesi hanno iniziato ad usare il termine \"indurment\u00e0s\").\nL'et\u00e0 contemporanea.\nNella prima parte del XX secolo il maggior esponente della letteratura lombarda \u00e8 stato l'avvocato milanese Delio Tessa, che si \u00e8 discostato dalla tradizione portiana imprimendo ai suoi testi decisi connotati espressionisti. A Bergamo invece ha operato Bortolo Belotti, avvocato, storico e ministro in alcuni governi liberali.\nAltre figure di rilievo sono state il varesino Speri Della Chiesa Jemoli e il lodigiano Gian Stefano Cremaschi. Si \u00e8 discostato dalla tradizione letteraria milanese, anche dal punto di vista della grafia, il poeta Franco Loi, che tuttavia \u00e8 risultato essere uno degli autori pi\u00f9 originali del secondo Novecento. In area ticinese abbiamo avuto l'opera di Giovanni Orelli, che ha scritto nella variante dialettale della Valle Leventina. Nel XX secolo vi sono stati altri autori che hanno utilizzato a vario titolo la lingua lombarda, tra i quali possiamo citare Enzo Jannacci, Giorgio Gaber, Nanni Svampa e Dario Fo, vincitore del premio Nobel per la letteratura nel 1997.\nLa lingua lombarda \u00e8 nota anche al di fuori dei suoi confini linguistici grazie a I Legnanesi, compagnia teatrale che recita commedie in dialetto legnanese e che \u00e8 l'esempio pi\u00f9 celebre di teatro \"en travesti\" in Italia. Nei loro spettacoli comici gli attori propongono al pubblico figure satiriche della tipica corte lombarda; fondata a Legnano nel 1949 da Felice Musazzi, Tony Barlocco e Luigi Cavalleri, \u00e8 tra le compagnie pi\u00f9 note del panorama teatrale dialettale europeo.\nNel XXI secolo hanno visto anche l'uso del lombardo nella musica contemporanea, come nei brani musicali di Davide Van De Sfroos e nelle traduzioni in lombardo delle opere di Bob Dylan. Non mancano nemmeno traduzioni (pi\u00f9 o meno fedeli o riadattate) di grandi classici della letteratura; numerose infatti sono le versioni in lombardo di opere quali \"Pinocchio\", \"I promessi sposi\", \"Il piccolo principe\", la \"Divina Commedia\" e \u2013 nella letteratura religiosa \u2013 i Vangeli.\nFonologia e fonetica.\nLa lingua lombarda possiede molte caratteristiche fonologiche e fonetiche che si riscontrano anche nelle lingue romanze oppure negli idiomi gallo-italici:\nOltre a queste caratteristiche comuni con le altre lingue gallo italiche, la lingua lombarda possiede delle caratteristiche fonologiche e fonetiche peculiari:\nLa presenza di queste vocali anteriori arrotondate (dette anche \"vocali turbate\") \u00e8 considerata una delle caratteristiche pi\u00f9 specifiche della lingua lombarda, peculiarit\u00e0 che la accomuna al piemontese, al ligure e ad alcuni dialetti del gruppo emiliano, ma la che la separa da altre variet\u00e0 della lingua emiliano-romagnola e dal veneto. Il lombardo si separa poi dal piemontese e dal pavese, quest'ultimo facente parte del gruppo emiliano, per la mancanza della vocale media centrale (ovvero la cosiddetta \"terza vocale piemontese\", ortograficamente rappresentata dalla lettera \"\u00eb\"). Altra caratteristica che distingue la lingua lombarda dal piemontese \u00e8 l'infinito della prima coniugazione che termina in \"\u00e0(r)\" (es. lomb. \"f\u00e0\", in italiano \"fare\", in luogo del piemontese \"f\u00e8\").\nCaratteristiche che invece possiedono i dialetti lombardi al confine con le altre aree linguistiche sono:\nMorfologia e sintassi.\nLe caratteristiche morfologiche e sintattiche principali della lingua lombarda sono:\nLessico.\nDai Celti agli antichi Romani.\nIl lessico della lingua lombarda si basa principalmente sul latino, in particolar modo sul latino volgare utilizzato dai Galli cisalpini, che era caratterizzato da un vocabolario limitato e semplice. In seguito la lingua parlata dagli antichi lombardi sub\u00ec una latinizzazione, che port\u00f2 alla scomparsa di quasi tutti i lemmi celtici. Al XXI secolo sono molto pochi i lemmi della lingua lombarda di origine dalla lingua celtica, fermo restando la traccia che questo idioma ha lasciato sulla fonetica, su tutti i fonemi \"\u00f6\" e \"\u00fc\", tipici della lingua lombarda e assenti in italiano. L'idioma celtico, da un punto di vista linguistico, ha formato il substrato della lingua lombarda.\nSecondo alcune fonti, lemmi derivanti dal celtico sarebbero \"arent\" (da \"renta\"; it. \"vicino\", \"prossimo\"), \"r\u00fcsca\" (da \"rusk\"; it. \"buccia\", \"corteccia\", \"scorza\"), \"ciapp\u00e0\" (da \"hap\u00e0\"; it. \"prendere\"), \"aves\" (da \"aves\"; it. \"risorgiva d'acqua\"), \"cav\u00e0gna\" (da \"kavagna\"; it. \"cesta\"), \"for\u00e8st\" (da \"fforest\"; it. \"selvatico\", \"selvaggio\", \"chi viene da fuori\"), \"tripill\u00e0\" (da \"trippeln\"; it. \"irrequieto\"), \"bugn\u00f3n\" (da \"bunia\"; it. \"rigonfiamento\", \"foruncolo\", \"bubbone\"), \"gar\u00f3n\" (da \"calon\"; it. \"coscia\") e \"bricch\" (da \"brik\"; it. \"dirupo\"). Molti toponimi lombardi deriverebbero dal celtico, come forse \"Medhelan\", che significherebbe \"terra fertile\" e che sarebbe poi diventato \"Mediolanum\" in epoca romana e infine, in epoca moderna, Milano, oppure \"Leukos\", che significa \"bosco\" e che sarebbe poi diventato Lecco, e la Brianza, che deriverebbe il suo nome dal celtico \"brig\", che significa \"area elevata\", nonch\u00e9 il nome del fiume Olona, che sarebbe collegato alla radice celtica , che significa \"grande\", \"valido\" in riferimento all'utilizzo delle sue acque. Sono probabilmente di origine celtica i toponimi lombardi che terminano in , , , come Gallarate, Vimodrone, Melegnano, Crescenzago, Segrate, ecc..\nSecondo altre fonti, molte delle parole elencate non sarebbero di origine celtica, bens\u00ec latina o - pi\u00f9 raramente - germanica: \"arent\" deriverebbe dal latino \"ad haerentem\" (come l'italiano colto \"aderente\"\"\"); \"aves\" dal latino \"apex\", genitivo \"apicis\" (come l'italiano \"apice\"); \"cavagna\" da un probabile latino \"cavaneum\" (da \"cavus\", ovvero \"cavo\"); \"ciap\u00e0\" deriverebbe dal latino tardo \"capulare\" (da \"capulum\", ovvero \"cappio\"), forse con una forma intermedia \"clapare\" (come per l'equivalente italiano \"acchiappare\"); \"forest\" dal latino \"forestis\", a sua volta da \"foris\" (ovvero \"fuori\"); \"tripill\u00e0\" deriverebbe s\u00ec da \"trippeln\", che non \u00e8 parola celtica, ma germanica.\nDato che il latino volgare era ricco di lemmi derivanti dal greco antico, la lingua lombarda possiede molte parole che derivano da quest'ultimo idioma come, ad esempio, \"cadrega\" (dal greco \u03ba\u03ac\u03b8\u03b5\u03b4\u03c1\u03b1, da leggere \"c\u00e0thedra\"; it. \"sedia\"). Sono invece un numero nettamente superiore i lemmi che derivano dalla lingua latina. Alcuni vocaboli lombardi di derivazione latina che non hanno il corrispettivo nella lingua italiana, dove infatti hanno un'altra etimologia, sono \"t\u00f3sa\" (da \"tonsam\"; it. \"ragazza\"), \"mich\u00e8tta\" (da \"micam\"; \u00e8 un tipico pane milanese), \"quadr\u00e8ll \" (da \"quadrellum\"; it. \"mattone\"), \"sl\u00e8ppa \" (da \"alapa\"; it. \"sberla\", \"grande fetta\"), \"stral\u00f9sc\" (da \"extra lux\"; it. \"lampo\", \"bagliore\"), \"resgi\u00f3 \" (da \"rectorem\"; it. \"capofamiglia\", \"anziano saggio\"), \"arim\u00f2rtis\" o \"\u00e0rimo\" (da \"arae mortis\" oppure da \"alea morta est\"; modo dire utilizzato dai bambini lombardi per sospendere un gioco prendendosi una pausa. L'espressione usata per far riprendere il gioco \u00e8 invece \"arivivis\", che deriva dal latino \"alea viva est\")\nAltri termini di derivazione latina sono \"inc\u0153u\" (da \"hinc hodie\"; it. \"oggi\"), \"p\u00e8rsich\" o \"p\u00e8rsegh\" (da \"persicum\"; it. \"pesca\"), \"erbor\u00edn \" (da \"herbulam\"; it. \"prezzemolo\"), \"erbi\u00f3n \" (da \"herbilium\"; it. \"pisello\"), \"p\u00e0lta\" (da \"paltam\"; it. \"fango\"), \"morigioe\u00f9 \" (da \"muriculum\"; it. \"topolino\"), \"loe\u00f9va\" (da \"lobam\"; it. \"pannocchia di granoturco\"), \"sgagn\u00e0 \" (da \"ganeare\"; it. \"pannocchia di granoturco\"), \"sid\u00e8ll\" (da \"sitellum\"; it. \"secchio\"), \"gib\u00f3ll\" (da \"gibbum\"; it. \"ammaccatura\"), \"prestinee\" (da \"pristinum\"; it. \"panettiere\"). Un modo di dire in lingua lombarda derivante dal latino \u00e8 \"te doo nag\u00f2tt\" (da \"tibi do nec guttam\"; letteralmente \"non ti do neanche una goccia\", che significa \"non ti do niente\").\nDai Longobardi ai vocaboli derivanti dallo spagnolo.\nCon la caduta dell'Impero romano d'Occidente e l'arrivo dei barbari, la lingua lombarda si \u00e8 arricchita di lemmi derivanti dalla lingua gotica e dalla lingua longobarda. Molte parole derivanti da questi due idiomi sono giunte sino al XXI secolo come, ad esempio, per quanto riguarda il longobardo, \"bicer\" (da \"bikar\"; it. \"bicchiere\"), \"scoss\u00e0\" (da \"skauz\"; it. \"grembiule\"), \"bus\u00e8cca\" (da \"butze\"; it. \"trippa\") o \"stracch\" (da \"strak\"; it. \"stanco\"), mentre, per quanto riguarda il gotico, \"biott\" (da \"blauths\"; it. \"nudo\"). In particolare, il longobardo ha formato il superstrato della lingua lombarda, visto che questa popolazione non impose la propria lingua; la lingua longobarda lasci\u00f2 quindi tracce senza germanizzare il lombardo, che rimase pertanto un idioma romanzo.\nDurante il Medioevo, similmente a quanto successo alla maggior parte delle lingue europee, la lingua lombarda si \u00e8 arricchita di lemmi derivanti dall'arabo e dall'ebraico, come ad esempio \"zuccher\" (dall'arabo \"sukkar\"; it. \"zucchero\") e \"sabbet\" (dall'ebraico \"sabbath\"; it. \"sabato\"). Diversi sono poi i vocaboli provenienti dalla lingua occitana come \"mol\u00e0\" (da \"amoular\"; it. \"arrotare\"), \"set\u00e0ss\" (da \"sassetar\"; it. \"sedersi\"), \"boff\u00e0 \" (da \"bouffar\"; it. \"soffiare\", \"ansimare\"), \"derv\u00ec\" (da \"durbir\"; it. \"aprire\"), \"quatt\u00e0\" (da \"descatar\"; it. \"coprire\"), \"dom\u00e0\" (da \"m\u00e0\"; it. \"solamente\", \"solo\"). Una frase in lingua lombarda con quest'ultimo vocabolo \u00e8 \"v\u00e8gni dom\u00e0 m\u00ec\" (it. \"vengo solo io\").\nIl lessico della lingua lombarda ha conosciuto un grande ampliamento nel XVII secolo, quando la lingua fiorentina divent\u00f2 la lingua letteraria italiana e la lingua francese raggiunse lo \"status\" di lingua diplomatica internazionale. \u00c8 di questi secoli la differenziazione della lingua nei vari dialetti lombardi, che fu causata dalla divisione politica e amministrativa della Lombardia. La Repubblica di Venezia influenz\u00f2 limitatamente il bergamasco e il bresciano, cos\u00ec come il dominio spagnolo sul Ducato di Milano; come conseguenza il dialetto milanese, e in seguito i dialetti delle zone limitrofe, si sono arricchiti di nuovi lemmi derivanti dalla lingua spagnola come \"scarlig\u00e0\" (da \"escarligar\"; it. \"inciampare\"), \"locch\" (da \"loco\"; it. \"teppista\", \"stupido\"), \"f\u00e0 marr\u00f3n\" (da \"marro \"; it. \"fare uno sbaglio\", \"essere scoperti\"), \"strem\u00eczzi\" (da \"estremezo\"; it. \"spavento\", \"paura\"), \"p\u00f2ss\" (da \"posado\"; it. \"raffermo\"), \"rogn\u00e0\" (da \"rosnar\"; it. \"brontolare\"), \"tom\u00e0tes\" (da \"tomate\"; it. \"pomodoro\"), \"p\u00ectta\" (da \"pita\"; it. \"chioccia\"), , \"c\u00ectto\" (da \"chito\"; it. \"zitto\"), \"tarl\u00f9cch\" (da \"tarugo\"; it. \"pezzo di legno\", \"duro di comprendonio\"), \"mondeghili\" (dal catalano \"mondonguilha\"; \u00e8 il nome delle \"polpette alla milanese\") e \"smorz\u00e0\" (dal basco \"smorzar\"; it. \"spegnere\").\nDai vocaboli derivanti dal francese a quelli derivanti dall'inglese.\nDal XVIII secolo al XIX secolo, complici prima l'illuminismo e poi le invasioni napoleoniche, la lingua lombarda si arricch\u00ec di lemmi derivanti dalla lingua francese come, ad esempio, \"buscion\" (da \"bouchon\"; it. \"turacciolo\"), \"rebellott\" (da \"rebellion\"; it. \"confusione\"), \"sacran\u00f3n \"(da \"sacr\u00e8 nom de Dieu\"; it. \"accidenti\", \"perbacco\"; una tipica frase in lombardo con questo vocabolo, con per\u00f2 un diverso significato, \u00e8 \"ti te seet on sacran\u00f3n!\", ovvero \"sei una bestia!\"), \"cl\u00e8r\" (da \"\u00e9clair\"; it. \"saracinesca\"), \"artici\u00f2ch\" (da \"artichaut\"; it. \"carciofo\"), \"assee \"(da \"assez\"; it. \"abbastanza\", \"a sufficienza\"), \"giamb\u00f3n\" (da \"jambon\"; it. \"prosciutto\"), \"palt\u00f2\" (da \"paletot\"; it. \"cappotto\"), \"f\u00e0tt\" (da \"fade\"; it. \"insipido\"), \"fr\u00e1nch \"(da \"francs\"; it. \"soldi\") e \"ciff\u00f3n\" (da \"chiffon\"; it. \"comodino\").\nLa dominazione austriaca lasci\u00f2 invece vocaboli derivanti dalla lingua tedesca come \"top\u00ecch\" (it. \"inciampo\"), \"sgur\u00e0\" (it. \"lavare con energia\", \"tirare a lucido\"), \"m\u00f3chela\" (it. \"smettila\"), \"ba\u00f9scia \"(da \"bauschen\"; it. \"gonfiarsi\", \"sbruffone\"), \"gh\u00e8ll\" (da \"geld\"; it. \"centesimo di una moneta\"), \"t\u00f3der \" (da \"deutscher\"; it. \"tedesco\", \"austriaco\", \"duro di comprendonio\"), \"ganiv\u00e8ll\" (da \"geld\"; it. \"giovincello\", \"giovane presuntuoso\") e \"sgn\u00e0ppa \" (da \"schnaps\"; it. \"grappa\").\nDopo l'unit\u00e0 d'Italia (1861) per la lingua lombarda inizi\u00f2, come gi\u00e0 accennato, un processo di italianizzazione, fenomeno che sta continuando anche nel XXI secolo. Pi\u00f9 recenti sono i vocaboli della lingua lombarda che derivano dalla lingua inglese: \"f\u00f2lber\" o \"f\u00f2lbal\" (da \"footbal\"; it. \"gioco del calcio\"), \"sgu\u00e1ngia\" (da \"sgweng\"; it. \"donna di facili costumi\"), \"s\u00e1nguis\" (da \"sandwich\"; it. \"panino imbottito\") nonch\u00e9 \"br\u00f9mm\" e \"brum\u00ecsta\" (da \"brougham\"; significano, rispettivamente, \"carrozza\" e \"vetturino\").\nAnche la lingua lombarda, come tutti i linguaggi, si \u00e8 continuata ad arricchire, ancora in tempi relativamente recenti, di neologismi. Un esempio \u00e8 \"Cantunificiu\", che \u00e8 il vocabolo in dialetto legnanese per chiamare il Cotonificio Cantoni, azienda tessile attiva fra il 1828 ed il 2004.\nVariet\u00e0.\nGeneralit\u00e0.\nLe due variet\u00e0 linguistiche principali del lombardo, secondo la classificazione fatta per la prima volta da Bernardino Biondelli a met\u00e0 del XIX secolo e pi\u00f9 abbandonata, sono quella orientale (\"transabduano\" o \"orobico\") e quella occidentale (denominata anche nei secoli scorsi \"cisabduano\" o \"insubre\"), varianti che presentano differenze (principalmente fonologiche) piuttosto marcate.\nDifferenze di rilievo si trovano anche all'interno del ramo orientale, mentre il ramo occidentale presenta un numero di variazioni minime (principalmente riguardante il gruppo vocalico //, // e il passaggio da // a //). Le due varianti assumono poi differenze interne a seconda dei vari luoghi soprattutto nelle localit\u00e0 prossime ai confini linguistici, come capita spesso nella Rom\u00e0nia continua.\nVa comunque sottolineato che l'analisi storica delle due varianti rivela due realt\u00e0 linguistiche meno divergenti di quanto non si ritenga comunemente, sebbene le due abbiano poi seguito uno sviluppo indipendente. Per esempio, una caratteristica che viene spesso citata come differenza principale fra variante orientale ed occidentale \u00e8 la lenizione delle consonanti occlusive di fine di parola, con la conseguenza che le parole che ad occidente sono spesso pronunciate \"lett\" e \"fred\" (letto, freddo) diventano \"le\u010d\" e \"fre\u01e7\" ad oriente; questa caratteristica \u00e8 storicamente legata alla lingua lombarda in generale, anche se alcune delle varianti occidentali (essenzialmente il milanese) l'abbandonarono ai primi dell'Ottocento: una scelta che il Biondelli vede come un avvicinamento del lombardo occidentale al toscano e dunque all'italiano.\nIl lombardo occidentale e quello orientale si differenziano anche nel lessico: al lombardo occidentale (variante milanese) \"tus\" (it. \"ragazzo\"), \"gi\u00f3ven\" (it. \"celibe\"), \"legnam\u00e9\" (it. \"falegname\"), \"gh\u00e8z\" (it. \"ramarro\"), \"erbi\u00f9n\" (it. \"piselli\"), \"scigh\u00e9ra\" (it. \"nebbia\") e \"stralusci\u00e0\" (it. \"lampeggiare\") corrispondono gli omologhi lemmi il lombardo orientale (varianti bergamasca e bresciana) \"s-c\u00e8t\", \"p\u00f6t\", \"mareng\u00f9\", \"ligur\u00f2t / l\u00fcsert\u00f9\", \"ruaia / ruai\u00f2t\", \"gh\u00e8ba\" e \"s\u00f6melg\u00e0\".\nInoltre, per quanto riguarda il dialetto lombardo orientale, si pu\u00f2 notare la sua transizione verso la lingua veneta, passaggio che \u00e8 particolarmente evidente nel dialetto bresciano, che si parla pi\u00f9 a est rispetto, ad esempio, al bergamasco:\nIl dialetto lombardo occidentale e quello orientale hanno iniziato a differenziarsi a partire dal Medioevo: in precedenza i due idiomi erano infatti molto pi\u00f9 simili. Le tracce di questa unitariet\u00e0 storica sono percepibili ancora nel XXI secolo nella presenza di peculiarit\u00e0 del dialetto orientale e in alcune variet\u00e0 del dialetto lombardo occidentale (brianzolo, comasco e ticinese) e viceversa: alcune varianti del bergamasco, del bresciano e i dialetti lombardi del Trentino hanno infatti mantenuto fino ai tempi moderni alcuni tratti distintivi del dialetto lombardo occidentale.\nAffiancati al lombardo occidentale e a quello orientale sono presenti altri due tipi di dialetti lombardi, che sono di transizione poich\u00e9 fanno da \"cerniera\" con le aree contigue alla lingua lombarda a nord e a sud dei confini della regione linguistica lombarda: a settentrione \u00e8 presente il lombardo alpino mentre a sud il lombardo meridionale.\nIl lombardo occidentale.\nIl lombardo occidentale \u00e8 parlato nella citt\u00e0 metropolitana di Milano e nelle province di Monza e della Brianza, Como, Lecco e Varese in Lombardia, nelle province di Novara e del Verbano-Cusio-Ossola in Piemonte, nella parte inferiore del Canton Ticino, nella bassa e media Valtellina e nella parte settentrionale delle province di Lodi e Pavia.\nLe peculiarit\u00e0 del dialetto lombardo occidentale sono:\nLe principali varianti dialettali del lombardo occidentale, secondo la divisione di Bernardino Biondelli, sono le seguenti:\nIl lombardo orientale.\nIl dialetto lombardo orientale \u00e8 parlato nelle province di Brescia e Bergamo, nella parte settentrionale delle province di Mantova e Cremona, e nei comuni lecchesi della Valle San Martino. \nLe peculiarit\u00e0 del dialetto lombardo orientale sono:\nAlcune varianti dialettali del lombardo orientale sono le seguenti:\nIl lombardo alpino.\nIl lombardo alpino, che \u00e8 caratterizzato da tratti arcaici e da una certa somiglianza con la lingua romancia, idioma diffuso pi\u00f9 a nord, si parla nell'arco alpino lombardo, ovvero, da ovest a est, nella parte settentrionale della Val d'Ossola, nella zona superiore del Canton Ticino e nell'alta Valtellina.\nI dialetti lombardi alpini sono gli idiomi che hanno meglio conservato alcune peculiarit\u00e0 dei proto-dialetti dell'Italia settentrionale che si parlavano in quasi tutta la Pianura Padana prima dell'epoca medievale. Questi dialetti avevano un forte connotazione gallo-romanza, impronta che poi si \u00e8 mitigata. Ad esempio, per quanto riguarda i proto-dialetti, \"le capre\", in dialetto milanese medievale, si diceva [las k\u02c8avras].\nCi\u00f2 che \u00e8 rimasto, nei dialetti lombardi alpini, delle peculiarit\u00e0 del proto-dialetti gallo romanzi si possono riconoscere anche nella lingua francese, in particolar modo nel francese medievale:\nAlcune varianti dialettali del lombardo alpino sono:\nIl lombardo meridionale.\nIn parte della Lombardia meridionale si estende il \"continuum dialettale\" emiliano-romagnolo: pertanto, secondo la classificazione standard, i dialetti pavese e oltrepadano (talvolta definiti \"pavese-vogherese\"), parlati nel circondario di Pavia e nell'Oltrep\u00f2 Pavese, appartengono alla lingua emiliana (codice ISO 639-3 \"eml\"). Gi\u00e0 nel 1853 Bernardino Biondelli, nel suo \"Saggio sui dialetti gallo-italici\", inseriva il pavese nel novero delle parlate di tipo emiliano. Del gruppo emiliano-romagnolo fanno parte anche il mantovano (con la variante basso mantovana) e il dialetto casalasco-viadanese (parlato tra la parte meridionale della provincia di Cremona e quella di Mantova).\nVi sono per\u00f2 variet\u00e0 dialettali della Bassa Lombardia centro-orientale, che pur essendo lombardi, dato che conservano la struttura morfologica della lingua lombarda, presentano alcuni influssi emiliani. Si tratta, in particolar modo, del:\nLe diverse parlate della Lombardia meridionale sono definite da alcuni studiosi \"dialetti lombardi di crocevia\", oppure \"dialetti misti\" (alla luce delle influenze emiliane, piemontesi e liguri nella provincia di Pavia; emiliane e venete nel mantovano e ancora emiliane a Cremona).\nCaratteristica precipua di quasi tutto il pavese \u00e8 la presenza di una \"a\" chiusa, soggetta a dileguo e di difficile definizione fonetica che copre una gamma di suoni intermedi tra \"a\" ed \"e\" come esito di \"a\" protoniche e postoniche, di \"a\" toniche prima di \"m\" e \"n\" e in alcuni casi di \"e\" protoniche e toniche. Tale vocale, simile a /\u0250/, \u00e8 condivisa con le variet\u00e0 piacentine. Altro tratto che discosta i dialetti pavesi dal lombardo \u00e8 la \"e\" semimuta tonica (/\u0259/) del piemontese e del piacentino, assente per\u00f2 nel nord della provincia, linguisticamente lombardo-occidentale, e a Pavia, dove \u00e8 forte l'influsso del milanese.\nIn dialetto cremonese si evidenzia l'opposizione tra vocali lunghe e brevi anche in sillaba non finale, similmente a dialetti emiliani: \"veeder\" [\u02c8ve:der] (vetro) contrapposto a \"veder\" [\u02c8veder] (vedere). Elemento tipicamente mantovano e di natura emiliana \u00e8 la presenza di \"\u2013r\" finale nelle desinenze degli infiniti dei verbi (\"andar\"). Vocaboli di tipo emiliano, inoltre, si registrano non solo in mantovano e cremonese, ma anche pi\u00f9 a occidente.\nDialetti gergali lombardi.\nAlcuni dialetti gergali lombardi conosciuti sono:\nLocutori.\nSono circa 3,5 milioni le persone che parlano la lingua lombarda in diglossia con l'italiano \u2013 con quest'ultimo lingua prevalente \u2013 corrispondente a circa il 30% della popolazione (dato del 2006). La percentuale scende drasticamente se vengono considerate le persone che parlano abitualmente la lingua lombarda (il 9,1% in famiglia e il 7,1% fuori), che fa classificare la Lombardia agli ultimi posti in Italia per l'utilizzo, esclusivo o prevalente, del dialetto: nel primo caso la Lombardia \u00e8 sette punti sotto la media nazionale, nel secondo sei. Nel corso degli anni si \u00e8 registrato un drastico calo dei locutori abituali: dal 1991 al 2006 le persone che parlano abitualmente la lingua lombarda si \u00e8 dimezzata (\u2013 8,5% in casa e \u2013 4,6% fuori).\nPer quanto riguarda invece i locutori occasionali, come accennato, la percentuale \u00e8 circa il 30% della popolazione dell'area dov'\u00e8 diffuso, il 35,7% in famiglia e il 32,1% fuori. Anche in questo caso, rispetto al 1991, si \u00e8 registrato un calo nel numero di persone che parlano il dialetto: la percentuale \u00e8 scesa, rispettivamente, del 17% e del 5% a causa dell'aumento del numero dei bambini che parlano esclusivamente l'italiano. Eccezione \u00e8 il Canton Ticino, dove il dialetto \u00e8 molto pi\u00f9 utilizzato e gode di una buona considerazione fermo restando un calo dei locutori, dagli anni novanta del XX secolo al XXI secolo, anche in questo territorio.\nSistema di scrittura.\nLa Lombardia non ha mai fatto esperienza di una koin\u00e8 linguistica a livello regionale, nemmeno prima del 1500: per tale motivo sono vari i sistemi di scrittura usati per la lingua lombarda.\nQuello con pi\u00f9 prestigio e tradizione storica \u00e8 il milanese classico, nato nel XVII secolo grazie a Carlo Maria Maggi, codificato nell'Ottocento grazie tra gli altri a Francesco Cherubini e utilizzato fino alla prima met\u00e0 del XX secolo, con piccole differenze dettate dalle esigenze fonetiche locali, in tutte le zone lombardofone: basato sul sistema di scrittura della lingua toscana, e quindi anche dell'italiano, possiede elementi specifici per rendere graficamente i fonemi peculiari della lingua lombarda come, ad esempio, il gruppo \"oeu\" per scrivere la vocale anteriore semichiusa arrotondata [\u00f8] (lomb. \"coeur\", it. \"cuore\"), che si usa anche nella lingua francese, nonch\u00e9 la \"u\" per il suono [y], oppure la \"\u00f3\" per la cosiddetta \"u toscana\" [u]. L'ortografia classica non usa diacritiche n\u00e9 dieresi, adattandosi bene all'uso della tastiera italiana per personal computer. Le principali difficolt\u00e0 per chi \u00e8 alfabetizzato in italiano hanno a che fare con il sistema vocalico, specie per quanto riguarda \"o\" e \"u\". Infine, essa si adatta meglio alle variet\u00e0 occidentali del lombardo rispetto a quelle orientali.\nIl secondo sistema scrittura, denominato milanese moderno, \u00e8 stato introdotto nel XX secolo da Claudio Beretta, scrittore, storico e linguista nonch\u00e9 presidente del Circolo Filologico Milanese, per sopperire ai limiti del milanese classico, in particolare riguardo alle vocali anteriori chiuse arrotondate [y] e [\u00f8], che sono diventate foneticamente \"\u00fc\" e \"\u00f6\", facendo riferimento all'uso nella lingua tedesca per tramite della grafia ticinese. La difficolt\u00e0 di uso da tastiera italiana, tuttavia, e la limitata adattabilit\u00e0 ai dialetti lombardi orientali, ne hanno limitato l'uso.\nTerzo sistema di scrittura della lingua lombarda \u00e8 l'ortografia ticinese, codificata nel 1907, un'ortografia fonetica che si fonda sulla base dell'ortografia della lingua italiana standard, alla quale si aggiungono l'uso delle dieresi per la rappresentazione delle vocali turbate (\"\u00f6\" per [\u00f8], \"\u00fc\" per [y] come nel milanese moderno). La codifica ed evoluzione dell'ortografia \u00e8 a cura del \"Centro di dialettologia e di etnografia del Canton Ticino\". L'ortografia ticinese ha avuto un ruolo importante nella codifica della maggioranza dei dialetti lombardi, eccezion fatta per l'area milanese, dove l'uso dell\"ortografia classica\" \u00e8 radicato. L'enfasi sul valore fonetico ha portato tuttavia a una sempre maggiore differenziazione ortografica nella resa dei diversi dialetti.\nTra le grafie derivate dalla ticinese, vi \u00e8 l'ortografia bergamasca, sviluppata nella prima met\u00e0 del ventesimo secolo dall'associazione folcloristica \"Ducato di Piazza Pontida\" (\"Ortografia del Ducato\") e adattata alla resa del bergamasco e degli altri dialetti lombardi orientali. Essa si differenzia dall'ortografia milanese moderna, ad esempio, per l'uso del trattino in luogo dell'apostrofo nei digrammi \"s\u2019c\" e \"s\u2019c\" e la pronuncia della \"z\" sempre come fricativa alveolare sonora (\"z\u00e9t\").\nNon sono mancati tentativi contemporanei di sviluppare sistemi ortografici alternativi e adatti all'uso da parte di tutte le varianti del lombardo. Tra questi, vi \u00e8 il tentativo di sviluppare una ortografia unificata (lomb. \"urtugrafia \u00fcnificada\"), che non ha attecchito a causa della eccessiva complessit\u00e0 e della scarsa intuitivit\u00e0 (oltre che per la mancanza di adattabilit\u00e0 alla tastiera italiana) del sistema, che usa simboli come \"\u00e7\" per [z]/[\u02a7], o \"\u0259\" per [a]/[\u0259]/[e] atoni, nonch\u00e9 per l'obbligo di segnare la lunghezza vocalica, pur con l'eliminazione degli accenti sul primo grafema del digrafo (\"aa\" e non\n\"\u00e0a\").\nLa grafia cosiddetta insubrica unificata (lomb. \"ins\u00fcbrica \u00fcnificada\") \u00e8 stata invece sviluppata a partire dal 2003 dal periodico \"La Vus de l'Ins\u00fcbria\" per la scrittura dei dialetti lombardi occidentali. Questo sistema, che si basa sull'ortografia ticinese, \u00e8 sostanzialmente l'ortografia milanese moderna priva di \"\u0283\" per [z]. Alcuni racconti di Rudyard Kipling sono stati tradotti in lombardo con ortografia insubrica unificata (pur con alcune modifiche minori) dal linguista Marco Tamburelli.\nInfine, verso la fine degli anni duemila, su impulso del cantautore Lissander Brasca, \u00e8 stato sviluppato il sistema polinomico Scriver Lombard, creato per permettere una scrittura pi\u00f9 uniforme delle diverse variet\u00e0 locali del lombardo, con una minore rappresentazione della fonetica: allo stesso simbolo grafico possono essere quindi associate diverse pronunce, a seconda della variet\u00e0 parlata dal locutore. Lo \"scriver lombard\" si pone quindi come grafia-tetto per le diverse variet\u00e0 del lombardo, abbandonando le convenzioni linguistiche pi\u00f9 vicine all'italiano (come il diverso valore di \"c\" e \"g\" davanti a vocale) per recuperare usi tipici delle \"scriptae\" cancelleresche medievali. Bench\u00e9 adatta all'uso da tastiera italiana, lo \"scriver lombard\" risulta controintuitivo per chi \u00e8 alfabetizzato in italiano. Il suo uso resta perci\u00f2 limitato ad una ristretta cerchia, bench\u00e9 inizi ad essere usato anche da alcuni editori.\nCinema in lingua lombarda.\nDoppiaggi.\nEsistono quattro doppiaggi in dialetto ticinese, curati dal TEPSI (Teatro Popolare della Svizzera Italiana) sotto la direzione di Yor Milano, di celebri pellicole cinematografiche:"}
{"id": "1425027", "revid": "986213", "url": "https://it.wikipedia.org/wiki?curid=1425027", "title": "Giuseppe Maria Graniello", "text": "Biografia.\nNacque a Napoli l'8 febbraio 1834, fu ordinato sacerdote barnabita il 6 giugno 1857.\nPapa Leone XIII lo elev\u00f2 al rango di cardinale nel concistoro del 12 giugno 1893.\nMor\u00ec l'8 gennaio 1896 all'et\u00e0 di 61 anni.\nGenealogia episcopale.\nLa genealogia episcopale \u00e8:"}
{"id": "1425030", "revid": "1805885", "url": "https://it.wikipedia.org/wiki?curid=1425030", "title": "Caudillo", "text": "Caudillo \u00e8 una parola spagnola (caudilho in portoghese) utilizzata per indicare un leader politico-militare a capo di un regime autoritario. Dal 1938, per antonomasia, epiteto del generale Francisco Franco. \u00c8 affine al termine italiano Duce e al tedesco F\u00fchrer e deriva dal latino \"capitellum\", diminutivo di \"caput\" \"testa\".\nFamosi \"caudillos\".\nTra gli esempi di potenti \"caudillos\" nelle Americhe del 1800, Juan Manuel de Rosas e Facundo Quiroga in Argentina, Jos\u00e9 Gervasio Artigas in Uruguay, Antonio L\u00f3pez de Santa Anna in Messico, Jos\u00e9 Rafael Carrera in Guatemala, e Jos\u00e9 Gaspar Rodr\u00edguez de Francia, detto \"El Supremo\", in Paraguay. In Venezuela, un secolo di \"caudillismo\" s'inizi\u00f2 nel 1848 con il colpo di Stato di Jos\u00e9 Tadeo Monagas che govern\u00f2 il Paese insieme al fratello, seguito dopo la Guerra federale da Antonio Guzm\u00e1n Blanco. Ma la tradizione del \"caudillismo\" persistette; dopo il golpe con cui il designato vicepresidente Juan Vicente G\u00f3mez rovesci\u00f2 il presidente eletto, G\u00f3mez govern\u00f2 il Venezuela con autoritarismo fino alla sua morte.\nFamosi caudillos di epoca posteriore furono Gabriel Garc\u00eda Moreno in Ecuador e Rafael Le\u00f3nidas Trujillo nella Repubblica Dominicana.\nL'\"uomo forte\", con un seguito militare che controlla gli sviluppi politici, continu\u00f2 ad essere un fattore costante nelle societ\u00e0 latinoamericane.\nIl dittatore spagnolo Francisco Franco utilizz\u00f2 dal 1936 il titolo \"Caudillo de Espa\u00f1a\", diritto reale concesso da Dio (\"por la gracia de Dios\"), richiamando, com'era comune in quel periodo, i titoli di \"F\u00fchrer\" e \"Duce\".\nIl contemporaneo di Franco, Juan Domingo Per\u00f3n, tuttavia, combatt\u00e9 la connotazione dei rozzi \"caudillos\" argentini del XIX secolo. Nonostante il nazionalismo del peronismo, la stampa di regime utilizz\u00f2 l'anglicismo \"l\u00edder\" (dall'inglese \"leader\").\nLa morte di Cirilo V\u00e1zquez, un \"cacique\" di Acayucan (Veracruz), ebbe molta rilevanza sui giornali di Messico e USA."}
{"id": "1425036", "revid": "64525", "url": "https://it.wikipedia.org/wiki?curid=1425036", "title": "Sali acidi", "text": ""}
{"id": "1425040", "revid": "160926", "url": "https://it.wikipedia.org/wiki?curid=1425040", "title": "Wizo", "text": ""}
{"id": "1425041", "revid": "773636", "url": "https://it.wikipedia.org/wiki?curid=1425041", "title": "Chiesa di San Michele Arcangelo (Fighine)", "text": "La chiesa di San Michele Arcangelo \u00e8 un luogo di culto cattolico che si trova a Fighine, nel comune di San Casciano dei Bagni, in provincia di Siena.\nDescrizione.\nSi trova dentro le mura del castello verso est ed ha l'abside rivolta ad oriente. Ricordata gi\u00e0 nel 1191, ebbe il titolo di Sant'Angelo nel 1591.\nPresenta la facciata in pietra, il tetto a capanna e il campanile a vela con tre campane. L'interno \u00e8 ad univa navata con transetto e due cappelle laterali con tracce di affreschi. Dietro l'altare maggiore si trovava una grande tela con \"San Michele Arcangelo\" di Francesco Bonichi, pittore di Lucignano Val di Chiana (1750)."}
{"id": "1425042", "revid": "1442080", "url": "https://it.wikipedia.org/wiki?curid=1425042", "title": "Televisioni locali del passato (Piemonte)", "text": ""}
{"id": "1425044", "revid": "767487", "url": "https://it.wikipedia.org/wiki?curid=1425044", "title": "P\u0103r\u0103u", "text": "P\u0103r\u0103u \u00e8 un comune della Romania di 2.111 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 nato in seguito all'unione di 4 villaggi: Grid, P\u0103r\u0103u, Vene\u021bia de Jos, Vene\u021bia de Sus."}
{"id": "1425045", "revid": "3082", "url": "https://it.wikipedia.org/wiki?curid=1425045", "title": "Seleuco I Nicator", "text": ""}
{"id": "1425047", "revid": "1305772", "url": "https://it.wikipedia.org/wiki?curid=1425047", "title": "LAX", "text": ""}
{"id": "1425048", "revid": "3082", "url": "https://it.wikipedia.org/wiki?curid=1425048", "title": "Tolomeo I Soter", "text": ""}
{"id": "1425050", "revid": "2014155", "url": "https://it.wikipedia.org/wiki?curid=1425050", "title": "Margaret Clifford", "text": "Successione.\nMentre il testamento di Enrico VIII d'Inghilterra prevedeva come suoi eredi prima di tutto i suoi figli Edoardo VI, Maria I ed Elisabetta I, quello del re Edoardo eliminava le sorelle, ritenute illegittime, e considerava soltanto i discendenti di Maria Tudor, sorella di Enrico VIII.\nMaria Tudor, col marito Charles Brandon, ebbe tre figli (Henry, Frances e Eleanor) e quattro nipoti: tre da Frances (Jane, Catherine e Mary Grey) e una da Eleanor, che \u00e8 Margaret.\nMargaret quindi, stando al testamento di Edoardo, sarebbe stata virtualmente la quarta in linea di successione. Dato che alla morte di Edoardo la sorella Maria rivendic\u00f2 e ottenne il trono, alla fine fu applicato il testamento di Enrico VIII. Dopo Maria, che fece tra l'altro condannare a morte l'usurpatrice Jane (regina per pochi giorni), successe Elisabetta.\nI regno di Maria I e di Elisabetta I si caratterizzarono anche dal continuo pericolo di rivendicazione del trono da parte dei loro parenti pi\u00f9 prossimi. Pericolo che obblig\u00f2 entrambe le regine a prendere provvedimenti anche molto drastici, come testimoniano le condanne a morte di Jane Grey e di Maria Stuarda.\nMargaret fu tuttavia l'unica congiunta ad essere presente al matrimonio della cugina Maria I con Filippo di Spagna.\nMatrimonio e discendenza.\nMargaret spos\u00f2 nel 1554 Henry Stanley, IV conte di Derby.\nEbbero cinque figli:"}
{"id": "1425052", "revid": "28057", "url": "https://it.wikipedia.org/wiki?curid=1425052", "title": "Fausto Cuocolo", "text": "Fu tra i pi\u00f9 autorevoli costituzionalisti del dopoguerra e uno dei \"padri\" \u2013 nonch\u00e9 uno dei massimi esperti \u2013 del regionalismo italiano\nBiografia.\nFrequenta a Genova il Liceo classico Giuseppe Mazzini di Sampierdarena, dove ottiene la maturit\u00e0 classica. In quegli anni partecipa attivamente alla lotta di liberazione dal nazi-fascismo e si iscrive alla Democrazia Cristiana.\nA 22 anni si laurea \"cum laude\" in Giurisprudenza presso l'Ateneo genovese con una tesi sul rinvio presidenziale nella formazione delle leggi. Due anni dopo si laurea \"cum laude\" anche in Scienze politiche, con una tesi in diritto costituzionale comparato sulle forme di governo italiana e francese.\nNegli anni cinquanta frequenta i Movimenti europeisti e diviene membro dell'Esecutivo JEF (\"Jeunes Europ\u00e9ens F\u00e9d\u00e9ralistes\"), lavorando a Parigi e stringendo contatti con De Gasperi e Schuman.\nL'inizio dell'attivit\u00e0 scientifica.\nCuocolo inizi\u00f2 gi\u00e0 in giovane et\u00e0 la ricerca scientifica in ambito giuspubblicistico, collaborando con i costituzionalisti dell'Universit\u00e0 La Sapienza di Roma ed in particolare con Vezio Crisafulli e Carlo Esposito.\nNel 1960 ottenne la libera docenza in Diritto costituzionale con votazione unanime.\nNel 1967 pubblic\u00f2 il volume su \"Le leggi cornice nel rapporto tra Stato e Regioni\" (Giuffr\u00e8), uno dei contributi pi\u00f9 rilevanti sul tema del regionalismo italiano (fu terminato insieme a Giuliano Amato ed Enzo Cheli) e che gli valse la cattedra di Diritto costituzionale.\nAttivit\u00e0 accademica.\nCuocolo insegn\u00f2 \"Istituzioni di diritto pubblico\" a Genova, prima presso la Facolt\u00e0 di Giurisprudenza, poi - a partire dal 1970 - presso la Facolt\u00e0 di Scienze politiche, di cui \u00e8 cofondatore e Preside per otto anni.\nNegli anni novanta ha insegnato Diritto regionale presso l'Universit\u00e0 LUISS Guido Carli di Roma, mantenendo la cattedra genovese in qualit\u00e0 di Professore ordinario di Diritto costituzionale. Alla fine degli anni novanta torn\u00f2 ad insegnare presso la Facolt\u00e0 di Giurisprudenza dello stesso Ateneo, lasciando Scienze politiche. Nel 2005 \u00e8 stato infine nominato Professore Emerito dal Ministro dell'Universit\u00e0.\nCuocolo ha pubblicato centinaia di articoli scientifici in Italia e all'estero, prevalentemente in tema di diritto costituzionale, diritto pubblico e diritto regionale.\nLa sua opera pi\u00f9 rilevante e nota \u00e8 il manuale \"Istituzioni di diritto pubblico\", edito per l'ultima volta nel 2003 (alla sua dodicesima edizione).\nNel 2005 vengono pubblicati gli \"Studi in onore di Fausto Cuocolo\", editi da Giuffr\u00e8 in due volumi, che raccolgono saggi dei pi\u00f9 autorevoli costituzionalisti italiani, dedicati alla sua figura e alla sua dottrina.\nL'attivit\u00e0 politica e bancaria.\nIl regionalismo e le attivit\u00e0 nella sua regione.\nCuocolo \u00e8 considerato uno dei padri del regionalismo italiano: sin dagli anni Cinquanta ha pubblicato articoli scientifici e saggi monografici a sostegno della necessit\u00e0 di un'attuazione del disegno costituzionale in tema di Regioni.\nHa partecipato alla redazione dello Statuto della Regione Liguria fin dal periodo precedente alla nascita dell'ente Regione Liguria stesso, sia nella sua prima versione del 1970, che in quella del 2005 e che precedette di un solo anno la sua morte.\nCuocolo ha fondato nel 1981 la rivista specialistica \"Quaderni regionali\" e ne \u00e8 rimasto Direttore fino alla morte nel 2006. La rivista si \u00e8 accreditata fin dall'inizio come uno dei punti di riferimento del dibattito regionalista italiano: ospita saggi dei pi\u00f9 importanti studiosi sui profili di attualit\u00e0 del diritto costituzionale regionale.\nAll'attivit\u00e0 accademica Cuocolo ha affiancato l'attivit\u00e0 politico-istituzionale, ricoprendo importanti cariche nelle amministrazioni liguri a partire dal 1975 (tra le altre, come Vicepresidente della Provincia di Genova, poi come Presidente del Consiglio regionale della Liguria dal 1981 al 1985) sempre nelle file della Democrazia Cristiana e rimanendo nel consiglio regionale in alcune legislature (II, III, IV, fino al 1990 ). A livello nazionale \u00e8 stato inoltre consulente giuridico di molti Presidenti del Consiglio italiani e del Conseil d'Europe: ad esempio \u00e8 stato tra i consulenti del Presidente della Repubblica Francesco Cossiga.\nAttentato delle Brigate Rosse.\nIl 31 maggio 1979 \u00e8 stato vittima di un sanguinoso attentato organizzato dalle Brigate Rosse: \u00e8 stato infatti colpito a bruciapelo da cinque proiettili (ossia, come si diceva all'epoca, \"gambizzato\") da due brigatisti durante una sessione di esami nell'aula 3 all'Universit\u00e0 di Genova. \u00c8 stata la prima volta che le Brigate Rosse hanno organizzato un attentato all'interno di una struttura scolastica, per di pi\u00f9 durante lo svolgimento di una sessione di esami.\nIn seguito all'attentato, Cuocolo ha vissuto sotto scorta per diversi anni, tanto pi\u00f9 che nel 1981 si apprese che il professor Cuocolo era stato \"condannato a morte\" dalle Brigate Rosse, poich\u00e9 non si era ritirato a vita privata dopo il primo attentato. Il secondo progetto criminoso venne per fortuna sventato dalle Forze dell'ordine il giorno prima dell'evento.\nAttivit\u00e0 bancaria.\nA partire dagli anni Novanta ha ricoperto importanti posizioni nel sistema bancario nazionale italiano: dal 1993 \u00e8 Presidente della Fondazione Cassa di risparmio di Genova e Imperia (Fondazione Carige) e, successivamente, diventa Presidente di Banca Carige S.p.A. e vicepresidente della Cassa di Risparmio di Savona. Ricopre inoltre posizioni di rilievo all'interno dell'ABI (Associazione bancaria italiana), in particolare come consigliere, e all'ACRI (Associazione fra le Casse di risparmio italiane).\nNegli ultimi anni della sua presidenza Carige, il Prof. Cuocolo ha criticato alcuni aspetti della gestione di tale Banca (in particolare, nelle attivit\u00e0 delle Assicurazioni) e per questo ha rifiutato l'approvazione al bilancio Carige 2002: per questa ragione rimase isolato nel Consiglio di Amministrazione, che si dimise in blocco ed infine decret\u00f2 l'espulsione di Cuocolo nel 2003.\nAltre attivit\u00e0.\nNegli anni Novanta ricopr\u00ec anche l'incarico di componente della Corte federale della Federazione Italiana Giuoco Calcio, il principale organo di giustizia sportiva del sistema calcistico italiano.\nRiconoscimenti.\nNel 2000 gli viene conferita la Laurea \"honoris causa\" in Scienze economiche dall'Accademia Plekhanov di Mosca (una delle pi\u00f9 prestigiose istituzioni universitarie russe nel settore della \"Business Administration\"). Cuocolo \u00e8 il secondo italiano, dopo Romano Prodi, ad essere cooptato fra gli Accademici Plekhanov.\nMemoria.\nA cadenza regolare, si \u00e8 tenuta una giornata di studio nazionale dedicata al pensiero di Fausto Cuocolo, con una rassegna dedicata al Regionalismo italiano., a cui \u00e8 anche intitolata una borsa di studio.\nOpere.\nTra le opere del Professor Cuocolo si contano pi\u00f9 di 160 articoli e saggi scientifici e 19 volumi monografici. Si ricordano in particolare:"}
{"id": "1425053", "revid": "773636", "url": "https://it.wikipedia.org/wiki?curid=1425053", "title": "Chiesa di Santa Maria Assunta (Palazzone)", "text": "La chiesa di Santa Maria Assunta \u00e8 un luogo di culto cattolico situato a Palazzone, nel comune di San Casciano dei Bagni, in provincia di Siena.\nDescrizione.\nLe prime notizie storiche risalgono al 1564, ma ha subito nel corso dei secoli numerosi rifacimenti. Attualmente la facciata, inaugurata nel 1931, oltrepassa il tetto con un frontale che slancia l'insieme; vi sono tre porte di ingresso e un rosone in cotto sopra il portale maggiore. Il campanile fu costruito nel 1805.\nL'interno \u00e8 a tre navate con transetto e due cappelle laterali dedicate alla Madonna del Rosario (a sinistra) e a Sant'Antonio da Padova (a destra) con cinque altari barocchi. Dietro l'altare si trova il coro che risale al 1742."}
{"id": "1425054", "revid": "86599", "url": "https://it.wikipedia.org/wiki?curid=1425054", "title": "12370 Kageyasu", "text": "12370 Kageyasu \u00e8 un asteroide della fascia principale. Scoperto nel 1994, presenta un'orbita caratterizzata da un semiasse maggiore pari a e da un'eccentricit\u00e0 di 0,1292962, inclinata di 2,41640\u00b0 rispetto all'eclittica.\nL'asteroide \u00e8 dedicato al cartografo giapponese Takahashi Kageyasu."}
{"id": "1425060", "revid": "29244", "url": "https://it.wikipedia.org/wiki?curid=1425060", "title": "Goniodoris castanea pallida", "text": ""}
{"id": "1425065", "revid": "767487", "url": "https://it.wikipedia.org/wiki?curid=1425065", "title": "Poiana M\u0103rului", "text": "Poiana M\u0103rului \u00e8 un comune della Romania di 3.300 abitanti, ubicato nel distretto di Bra\u0219ov, nella regione storica della Transilvania."}
{"id": "1425067", "revid": "287204", "url": "https://it.wikipedia.org/wiki?curid=1425067", "title": "Poiana Marului", "text": ""}
{"id": "1425072", "revid": "599013", "url": "https://it.wikipedia.org/wiki?curid=1425072", "title": "Santuario di Maria Santissima Madre della Divina Provvidenza", "text": "Il santuario di Maria Santissima Madre della Divina Provvidenza si trova a Pancole, nel comune di San Gimignano, da cui dista 5\u00a0km, in provincia di Siena, arcidiocesi di Siena-Colle di Val d'Elsa-Montalcino: si trova sulla variante collinare della via Francigena.\nStoria.\nNello stesso luogo dove ora si trova la chiesa sorgeva un'edicola, sulla quale Pier Francesco Fiorentino aveva affrescato l'immagine della Vergine allattante il Bambino (verosimilmente tra il 1475 e il 1499). Successivamente l'edicola venne trascurata e, franato il tettino, fu coperta da rovi ed edera fino a scomparire alla vista.\nNella seconda met\u00e0 del XVII secolo, tutta la Valdelsa conobbe un periodo di miseria e carestia dovuto alla siccit\u00e0.\nSi racconta che nei primi giorni di aprile del 1668 Bartolomea Ghini, una pastorella muta dalla nascita, fosse particolarmente triste per la propria povert\u00e0 e portando il gregge al pascolo fu colta da disperazione, tanto che pianse a dirotto. A quel punto le apparve una bella signora che le chiese il motivo di tanta tristezza. Quando Bartolomea rispose, la signora la rassicur\u00f2 dicendole di andare a casa poich\u00e9 l\u00ec avrebbe trovato la dispensa piena di pane, l'oliera piena d'olio e la cantina piena di vino.\nA quel punto Bartolomea si rese conto di aver parlato e scapp\u00f2 a casa chiamando a squarciagola i genitori, anch'essi stupefatti di sentire la figlia parlare e di trovare la dispensa piena\nTutti i paesani vollero quindi andare nel pascolo dove questa diceva di aver visto la misteriosa signora, ma trovarono soltanto un cumulo di rovi. A questo punto con falci e roncole estirparono le piante, per scoprire che nascondevano l'edicola con l'immagine che Bartolomea diceva ritrarre la signora che aveva incontrato.\nNell'estirpazione dei rovi l'immagine fu graffiata da una roncola e il segno \u00e8 tuttora visibile.\nDa allora si decise di venerare la Madonna con il titolo di \"Madre della Divina Provvidenza\".\nQueste notizie attirarono una moltitudine di pellegrini che portavano offerte e materiale edile per l'edificazione di una chiesa, affinch\u00e9 l'immagine fosse protetta. Grazie a tanta collaborazione la chiesa fu eretta e consacrata in soli due anni (i lavori finirono nel 1670).\nNel 1923 la chiesa fu elevata alla dignit\u00e0 di Santuario Diocesano.\nIl 14 luglio 1944 i tedeschi in ritirata minarono la chiesa che venne quasi completamente distrutta: si salv\u00f2 solo la parete dell'altare dov'\u00e8 posta l'immagine sacra. La ricostruzione del Santuario venne in un primo momento affidata all'ingegner Dino Loni, il quale proponeva un edificio in stile neoclassico a pianta centrale con alta cupola, pi\u00f9 piccolo nelle dimensioni, ma assai pi\u00f9 imponente. Alla fine fu ricostruito secondo il precedente modello, affidando la direzione dei lavori al professore e architetto Severino Crott: il Santuario fu riconsacrato il 19 ottobre 1949.\nIl 12 ottobre 1997 la reggenza dell'edificio fu trasferita dal Clero secolare all'Istituto dei \"Servi del cuore immacolato di Maria\".\nNel 2000 il santuario \u00e8 stato scelto come luogo giubilare per la concessione dell'indulgenza plenaria.\nL'interno.\nOltre alla \"Vergine allattante il Bambino\", di Pier Francesco Fiorentino, all'interno si conservano due sculture lignee policrome del XVII secolo, raffiguranti \"Santa Giulitta con il figlioletto Quirico\" e \"San Geminiano\", entrambe provenienti dalla chiesa di San Quirico.\nSono conservate anche centinaia di ex voto, piccole tavolette dipinte lasciate in segno di devozione dai fedeli."}
{"id": "1425074", "revid": "22475", "url": "https://it.wikipedia.org/wiki?curid=1425074", "title": "The Secret - Il segreto", "text": "The secret - Il segreto (\"The Secret\") \u00e8 una raccolta di interviste sul filone dell'auto-aiuto del 2006 di Rhonda Byrne, basato sul documentario \"The Secret\".\nL'opera, che si ispira ai principi del New Thought e in particolare all'opera di Wallace Wattles \"La Scienza del diventare ricchi\", propone la filosofia esistenziale di alcuni filosofi, manager, formatori e scrittori motivazionali anglosassoni di successo, per lo pi\u00f9 statunitensi. Il nucleo centrale della filosofia divulgata, ovvero del \"segreto\", consiste nella cosiddetta \"legge di attrazione\", secondo la quale ogni essere umano pu\u00f2 agire come un magnete in grado di attirare a s\u00e9 tutte le situazioni e le cose materiali che pensa con sufficiente intensit\u00e0 secondo il principio riassunto dal motto \"chiedi-credi-ricevi\".\nLa maggior parte delle interviste contenute in \"The Secret\" \u00e8 stata realizzata durante il meeting biennale del \"Transformational Leadership Council\" (TLC), organizzazione fondata da Jack Canfield, i cui membri sono esperti di marketing che vantano carriere di successo come consulenti delle migliori 500 aziende statunitensi, secondo la rivista Fortune. Nella prima met\u00e0 del 2007, negli Stati Uniti, il libro ha venduto quattro volte tanto rispetto a qualsiasi altro libro, permettendo a Rhonda Byrne di ottenere un posto nella classifica pubblicata dalla rivista Time, relativa alle 100 persone pi\u00f9 influenti del mondo.\nIn Italia il libro \u00e8 stato pubblicato nell'ottobre 2007 da Macroedizioni, che ha successivamente distribuito anche il DVD contenente la versione italiana del documentario.\nInfluenze.\nLa fonte principale delle teorie esposte in \"The Secret\" \u00e8 costituita dalla filosofia e dai principi del movimento del New Thought, attivo negli Stati Uniti fin dalla fine del 1800: sebbene nel libro il Nuovo Pensiero non venga mai citato esplicitamente, la stessa Byrne ha indicato nel libretto \"La Scienza del diventare ricchi\", opera di uno dei principali scrittori motivazionali del suddetto movimento, Wallace Wattles, la fonte primaria di ispirazione che l'ha portata a cambiare la propria vita e a concepire il progetto di \"The Secret\".\nIl libro ha riscosso pareri entusiasti da una parte del pubblico, ma anche forti critiche, soprattutto da parte di chi conosceva gi\u00e0 tali principi, per la superficialit\u00e0 con cui affronta tematiche delicate e per il suo proporre l'uso delle leggi spirituali del New Thought a fini quasi esclusivamente materialistici banalizzandone l'essenza originaria che li vedeva parte di un sistema di credenze, e improntato a principi soprattutto di obiettivi di beni spirituali piuttosto che materiali.\nAd esempio i principi base del Cristianesimo condannano i desideri materiali fini a se stessi, parimenti il primo Buddismo orientale enunciava chiaramente che la sofferenza esistenziale alberga nella brama del possedere; invece sembra chiaro che la sua pi\u00f9 grande fonte sia il Buddismo Nichiren in cui le pratiche a volte sono finalizzate anche al soddisfacimento di desideri materiali. Pertanto alcuni punti di The Secret sono diventati forte spunto di dibattito.. \nElenco di \"maestri\" contemporanei del segreto che appaiono nel libro.\nEsther Hicks figurava come personaggio centrale nella prima versione del film (marzo 2006) ma le sequenze che la riguardavano furono tagliate nell'edizione successiva (ottobre 2006) a causa di controversie contrattuali sorte tra i coniugi Hicks e lo staff di Rhonda Byrne.\nCritiche.\nLe affermazioni fatte da libro e film sono state contestate e criticate da alcuni recensori e lettori, sia nei media tradizionali sia sul web.\nAltri sostengono che \"The Secret\" offra false speranze a chi ha bisogno vero di maggiore assistenza convenzionale nelle loro vite: per esempio, nel 2007, Barbara Ehrenreich, un'autrice e critica sociale, ha ridicolizzato il suggerimento del libro per perdere peso che consisterebbe nel \"non osservare\" le persone in sovrappeso. Secondo la rivista Religion Dispatches, Byrne ha sostenuto che le catastrofi naturali colpiscono quelli \"sulla stessa frequenza dell'evento\" implicando che le vittime dello tsunami del 2006 avrebbero potuto evitarlo se avessero voluto. Nelle aziende dove il DVD \u00e8 stato usato per la formazione dei dipendenti, sia professionale che motivazionale, alcuni hanno reagito percependo il corso come un indottrinamento da culto o setta.\nNel 2009, Ehrenreich ha pubblicato \"Bright-Sided: Come la Promozione incessante del pensiero positivo ha indebolito l'America\" a mo' di risposta alla moda di libri del \"pensiero positivo\", come The Secret che secondo loro, insegnano \"se mi limito a cambiare i miei pensieri, posso avere tutto\". Idea questa definita delirante o anche pericolosa perch\u00e9 evita il confronto con le vere fonti dietro ai problemi. Inoltre un simile schema mentale indurrebbe alla colpevolizzazione della vittima, e a una forma di fuga dalla realt\u00e0 protopsicotica con meccanismi di desiderio-appagamento infantili. In realt\u00e0 l'insegnamento di The Secret \u00e8 molto pi\u00f9 vasto e articolato perch\u00e9 promuove l'idea che per cambiare la realt\u00e0 in cui viviamo \u00e8 necessario prima di tutto cambiare i propri pensieri e, a radice, le convinzioni che li hanno generati, emettendo cos\u00ec una frequenza diversa nell'Universo. Per quanto riguarda la colpevolizzazione della vittima la tesi della Byrne \u00e8 che ogni uomo \u00e8 nato per essere felice, che egli merita di essere felice e che l'assunsione di responsabilit\u00e0 non implica affatto inutili sensi di colpa ma stimoli per reagire.\nNe \"L'arte di non amareggiarsi la vita\" (2013) lo psicologo cognitivo Rafael Santandreu critica duramente \"The Secret\", sostenendo che la sua idea di fondo (Se desidero molto una cosa, alla fine la otterr\u00f2) \u00e8 falsa e nociva. Per realizzare i nostri obiettivi, secondo Santandreu, \u00e8 meglio desiderare qualcosa in modo pacato, acquisire le competenze necessarie, lavorarci quanto basta e avere un po' di fortuna. Senza prendersela troppo se si fallisce.\nDesiderare troppo, come proposto invece da \"The Secret\" \u00e8 controproducente, perch\u00e9 spinge a diventare ossessivi (come succede per gli anoressici o i bulimici) e perennemente insoddisfatti, cio\u00e8 infelici. Come gi\u00e0 intuito da Buddha, Epicuro o Schopenhauer, il desiderio esagerato \u00e8 la fonte di tutte le sofferenze.\nInfluenza nei media.\n\"The Secret\" \u00e8 stato parodiato, insieme a Scientology, in un episodio di \"IT Crowd\". \n\u00c8 stato anche parodiato nell'episodio de \"I Simpson\" \"Bart zero in condotta\", in cui Bart Simpson d\u00e0 alla sua insegnante un libro intitolato \"The Answer\", che dovrebbe cambiare la sua vita."}
{"id": "1425075", "revid": "76430", "url": "https://it.wikipedia.org/wiki?curid=1425075", "title": "Francesco Nicola Fago", "text": ""}
{"id": "1425078", "revid": "670104", "url": "https://it.wikipedia.org/wiki?curid=1425078", "title": "Christopher Bartolone", "text": "Nacque infatti in un sobborgo di Detroit da genitori di origine italiana.\nCarriera.\nIn Italia.\nFu acquistato dal Milano Saima quando, ventenne, giocava ancora in una lega giovanile, la QMJHL, dove si era messo in luce prima con i Victoriaville Tigres (1987-1989), poi coi Trois-Rivi\u00e8res Draveurs (1989-1990) per essere un difensore non molto fisico, ma veloce e con propensione offensiva (88 punti segnati nella seconda stagione a Victoriaville, 87 nella successiva).\nIl Milano lo ha girato nelle serie minori, in modo tale che maturasse la possibilit\u00e0 di essere considerato italiano a tutti gli effetti. Per una stagione gioc\u00f2 coi Draghi Torino. Nel successivo campionato 1992-1993 il Saima non si iscrisse, e Bartolone rimase in Serie B, all'HC Bressanone.\nNel 1993-1994 \u00e8 la volta dell'esordio in massima serie ed in Alpenliga coi rossobl\u00f9, e della prima chiamata in Nazionale azzurra. Col \"Blue Team\" ha disputato poi tutte le edizioni dei Mondiali tra il 1994 (giocato in casa) e il 2002, oltre che le Olimpiadi di Nagano (1998). Nel 1999 fu eletto miglior giocatore azzurro ai Mondiali.\nBartolone rimase a Milano per tre stagioni, due al Saima, e poi - dopo la scomparsa di quest'ultima squadra - al Milano 24, ma poche furono le soddisfazioni e nessuna vittoria finale.\nIn Germania.\nNel 1996-1997 Bartolone si accas\u00f2 per la prima volta nella Deutsche Eishockey-Liga, con gli Star Bulls Rosenheim. La squadra venne estromessa dai play-off gi\u00e0 ai quarti di finale, e Bartolone torn\u00f2 per i play-off nuovamente al Milano 24, che giunse in finale, ma perse contro il Bolzano. La gara fu caratterizzata da polemiche sull'arbitraggio da parte del \"patron\" del Milano 24, che ritir\u00f2 la squadra dall'hockey su ghiaccio, facendola passare all'hockey in-line.\nBartolone, rimasto senza squadra, ritorn\u00f2 in Germania, dove rimase a lungo: tre stagioni coi Krefeld Pinguine, due col D\u00fcsseldorfer EG e due con gli Iserlohner Roosters.\nIn Austria e Stati Uniti.\nTermin\u00f2 poi la stagione 2003-2004 in Austria, al KAC vincitore del campionato. Rimase in Austria anche la stagione successiva, ma con i Graz 99ers che non raggiunsero i play-off.\nPer il 2005-2006 si \u00e8 accasato al S\u00f8nderjyskE, ma \u00e8 rimasto in Danimarca una sola stagione. Il 2006-2007 \u00e8 la stagione che segna il ritorno di Bartolone negli Stati Uniti, con gli Arizona Sundogs in CHL, che lo hanno confermato per tutte le stagioni successive, e con cui si \u00e8 aggiudicato la Ray Miron President's Cup nel 2007-2008.\nAllenatore.\nFin dal suo ultimo anno da giocatore, Bartolone \u00e8 stato nominato assistente allenatore degli Arizona Sundogs, dove \"head coach\" era Marco Pietroniro, gi\u00e0 suo compagno di squadra al Milano Saima. I due furono esonerati nel febbraio 2012.\nNel 2014 Pietroniro, nominato \"head coach\" dei Baie-Comeau Drakkar, richiam\u00f2 Bartolone al suo fianco per due stagioni.\nNell'estate del 2016 Bartolone ritorn\u00f2 in Europa, come assistente di Maurizio Mansi sulla panchina dell'Olten in Lega Nazionale B."}
{"id": "1425079", "revid": "1543377", "url": "https://it.wikipedia.org/wiki?curid=1425079", "title": "Giovanni Marco Rutini", "text": "Biografia.\nSi form\u00f2 musicalmente al Conservatorio della Piet\u00e0 dei Turchini di Napoli, al quale fu ammesso nell'aprile 1739; qui studi\u00f2 composizione sotto la guida di Leonardo Leo, clavicembalo con Francesco Nicola Fago e violino con Vito Antonio Pagliarulo. Termin\u00f2 gli studi presso l'istituto musicale partenopeo nel 1744, ma vi rimase comunque per qualche altro anno prestando servizio come \"maestrino\". Tornato per breve periodo a Firenze, si rec\u00f2 nel 1748 successivamente a Praga, dove il 15 luglio firm\u00f2 la dedica delle sue \"Sonate per cembalo op. 1\"; in questo periodo fu anche ingaggiato come operista dalla compagnia teatrale guidata dall'impresario e librettista Giovanni Battista Locatelli, della quale faceva parte anche il compositore Francesco Zoppis. Debutt\u00f2 come operista con \"Alessandro nell'Indie\", che venne messa in scena nella capitale ceca nel 1750; segu\u00ec la rappresentazione della \"Semiramide\", data nel 1752 nella stessa citt\u00e0. Negli successivi con la sua compagnia teatrale intraprese un viaggio attraverso la Germania centro-settentrionale: fu a Dresda nel 1754 e a Berlino nel 1756 circa. Nello stesso anno torn\u00f2 a Praga, dove compose le \"Sonate op. 2 e 3\", che dedic\u00f2 a una sua allieva, la Contessa di Nostitz.\nNel 1757 la compagnia di Locatelli fall\u00ec, ma lo stesso riusc\u00ec ad ottenere un nuovo contratto dall'imperatrice Elisabetta di Russia come impresario del teatro di corte a San Pietroburgo. Ivi Rutini mise in scena sempre nello stesso anno il componimento drammatico \"Il retiro degli dei\" e nell'estate dell'anno successivo rappresent\u00f2 la sua prima opera comica, \"Il negligente\". Durante il periodo trascorso a San Pietroburgo scrisse altre due raccolte di sonate per cembalo, \"op. 5 e 6\", che pubblic\u00f2 per\u00f2 a Norimberga qualche anno pi\u00f9 tardi. Nel 1758 con la rappresentazione della cantata metastasiana \"Grazie a gl'inganni tuoi\" ottenne molti consensi da parte dell'alta societ\u00e0 sanpietroburghese, tant'\u00e8 che divent\u00f2 insegnante di clavicembalo della Gran Duchessa Fyodorovich (la futura Caterina La Grande) e fu ospite del conte Pyotr Borisovich Sheremet'yev.\nNel febbraio 1761 la compagnia di Locatelli fall\u00ec per la seconda volta e non si ricostitu\u00ec pi\u00f9. Rutini ritorn\u00f2 dunque nella citt\u00e0 natale, dove il 2 aprile si spos\u00f2. Nel 1762 fu a Bologna, dove in gennaio diede la sua opera \"Il caff\u00e8 di campagna\" e in marzo fu ammesso alla prestigiosa \"Accademia Filarmonica\". In questa citt\u00e0 ebbe occasione di incontrare Padre Martini, con il quale intraprese una lunga corrispondenza che durer\u00e0 sino al 1780, la quale ci lascer\u00e0 oltre 40 lettere (fonte primaria per la costituzione della biografia di Rutini).\nIl 3 ottobre 1763 al Teatro Santa Maria di Firenze rimise in scena il dramma giocoso \"Gli sposi in maschera\", gi\u00e0 precedentemente nello stesso anno rappresentato a Cremona, e nel maggio 1764 fu a Livorno, dove mise in scena il suo \"Ezio\". Nei dieci anni successivi viaggi\u00f2 attraverso l'Italia per mettere in scena le proprie opere e cantate, ma mantenne come \"centro d'azione\" la natia Firenze. Con la rappresentazione dell'intermezzo \"Le contese domestiche\" nel 1766 Rutini raggiunse l'apice del suo successo: era infatti ormai conosciuto ed apprezzato in tutta Europa. Tuttavia risulta che mai ebbe o gli fu offerta una carica presso la corte granducale toscana. Seguirono a Modena gli allestimenti di altri suoi lavori operistici: \"L'olandese in Italia\", dato per la prima volta nel 1769 e durante la stagione del carnevale dell'anno successivo \"La Nitteti\"; grazie a quest'ultima opera riusc\u00ec ad ottenere la nomina di maestro di cappella del Principe ereditario di Modena. Speranzoso di ottenere la posizione di direttore della cappella del Granduca Leopoldo (al quale nel 1774 tra l'altro dedic\u00f2 una sua raccolta di 8 sonate per clavicembalo) mantenne la propria residenza a Firenze, dove fu continuamente attivo come compositore d'opere. In questo mise in scena le sue ultime opere: le sue maggiori produzioni per i teatri fiorentini furono \"Vologeso, re de' Parti\", \"Zulima\", una revisione del \"Sicotencal\" (dato al Teatro Regio di Torino diretta da Gaetano Pugnani con Giuseppe Aprile nel carnevale dell'anno precedente), sua ultima produzione, e con \"L'amor in rigiro\" nel 1779 fece la sua ultima apparizione attiva nei mondo teatrale. Continu\u00f2 comunque fino al 1784 a dirigere rappresentazioni al Teatro degli Intrepidi, ma contemporaneamente si dedic\u00f2 solo alla composizione di oratori e sonate per tastiera e dal 1780 compose prevalentemente musica chiesastica.\nConsiderazioni sull'artista.\nLa produzione clavicembalistica di Rutini ebbe una certa importanza storica. Egli fu infatti uno dei principali compositori di musica per tastiera dell'epoca e, come il coevo Mattia Vento, fu molto apprezzato dai contemporanei. Le sue sonate, appartenenti all'et\u00e0 di transizione dal clavicembalo al fortepiano, presentano un numero variabile di movimenti e spesso terminano con un minuetto. I suoi temi non incisivi ed espressivi contribuiscono assai allo sviluppo dello stile classico, tant'\u00e8 che lo stesso Wolfgang Amadeus Mozart dimostr\u00f2 un certo interesse per le sonate del compositore italiano.\nLe opere del compositore fiorentino, invece, sono quasi totalmente sconosciute alla critica attuale e attendono maggiori studi dettagliati (l'unico che comment\u00f2 una sua opera fu Andrea Della Corte).\nOltre all'attivit\u00e0 compositiva Rutini, fu anche insegnante e fondatore della \"Scuola Leopoldiana di Compositori Fiorentini\", alla quale apparteneva, tra gli altri, suo figlio Ferdinando."}
{"id": "1425080", "revid": "1543377", "url": "https://it.wikipedia.org/wiki?curid=1425080", "title": "Stazione meteorologica di Elba-Monte Calamita", "text": "La stazione meteorologica di Elba-Monte Calamita \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia relativa all'omonima montagna dell'Isola d'Elba, alla cui sommit\u00e0 trova ubicazione.\nStoria.\nLa costruzione del teleposto avvenne nel 1958, a seguito della decisione di dismettere il semaforo di Piombino della Marina Militare dove era precedentemente attiva la stazione meteorologica di Piombino.\nAlla suddetta infrastruttura venne affidato anche il compito di assistenza alla navigazione aerea e di controllo del traffico aereo a seguito della contemporanea dismissione delle preesistenti strutture presenti sull'isola d'Elba che svolgevano tali funzioni.\nCaratteristiche.\nLa stazione meteorologica \u00e8 situata nell'Italia centrale, in provincia di Livorno, sull'Isola d'Elba, sul Monte Calamita, nel comune di Capoliveri, a 397 metri s.l.m. e alle coordinate geografiche .\nLe attivit\u00e0 della stazione sono quelle di effettuare rilevazioni orarie con osservazioni sullo stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, eliofania, pressione atmosferica con valore normalizzato al livello del mare, direzione e velocit\u00e0 del vento. La sua posizione, quasi sulla vetta del monte circondato dal mare, favorisce una scarsa escursione termica con rari giorni di gelo e con punte massime estive raramente elevate, ma al contempo tende a favorire la formazione, anche se temporanea, di nebbia per addensamenti di nubi bassi sul crinale.\nIl teleposto ha sede all'interno di un fabbricato, suddiviso in un'area logistica e in un'area operativa: proprio in quest'ultima area si trovano l'ufficio meteorologico a cui \u00e8 collegata la stazione meteorologica ubicata esternamente, i cui dati vengono poi inviati al Centro Nazionale di Meteorologia e Climatologia Aeronautica di Pratica di Mare.\nGli strumenti termoigrometrici sono collocati all'interno di una capannina lignea bianca, collocata all'altezza di 2 metri dal suolo su fondo erboso. L'anemometro si trova ad un'altezza di 10 metri dal suolo ed \u00e8 ubicato alla sommit\u00e0 del Monte Calamita; l'osservatorio meteorologico \u00e8 dotato anche di un pluviometro per la misura delle precipitazioni, di un eliofanografo per il calcolo della durata giornaliera del soleggiamento e di un piranografo per il rilevamento della radiazione solare.\nSulla vetta del promontorio si trova anche l'antenna delle telecomunicazioni per l'assistenza alla navigazione aerea e per il controllo del traffico aereo.\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di 7,5\u00a0\u00b0C, mentre quella del mese pi\u00f9 caldo, agosto, \u00e8 di 23,1\u00a0\u00b0C; mediamente si contano 7 giorni di gelo all'anno e 6 giorni annui con temperatura massima uguale o superiore a 30\u00a0\u00b0C. Nel trentennio esaminato, i valori estremi annui di temperatura sono i +36,1\u00a0\u00b0C dell'agosto 1981 e i -7,4\u00a0\u00b0C del gennaio 1979.\nLe precipitazioni medie annue si attestano a 679\u00a0mm, mediamente distribuite in 66 giorni, con minimo tra la tarda primavera e l'estate e picco massimo in autunno: rispetto alla media 1961-1990, \u00e8 aumentato leggermente l'accumulo medio totale ma \u00e8 diminuito sensibilmente il numero medio annuo dei giorni di pioggia.\nL'umidit\u00e0 relativa media annua fa registrare il valore di 76,1% con minimo di 70% a luglio e massimo di 81% a novembre; mediamente, si contano 80 giorni annui con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e denominata Climate Normal (CLINO), la temperatura media del mese pi\u00f9 freddo, gennaio, si attesta attorno ai +7\u00a0\u00b0C; quella dei mesi pi\u00f9 caldi, luglio e agosto, \u00e8 di quasi +23\u00a0\u00b0C. Mediamente, si contano 8 giorni di gelo all'anno. Nel trentennio esaminato, la temperatura minima assoluta ha toccato i -9,9\u00a0\u00b0C nel gennaio 1963 (media delle minime assolute annue di -3,2\u00a0\u00b0C), mentre la massima assoluta ha raggiunto i +36,1\u00a0\u00b0C nell'agosto 1981 (media delle massime assolute annue di +32,0\u00a0\u00b0C).\nLa nuvolosit\u00e0 media annua si attesta a 3,9 okta giornalieri, con minimo di 2,3 okta giornalieri a luglio e massimo di 4,8 okta giornalieri a novembre.\nLe precipitazioni medie annue, attorno ai 650\u00a0mm nel suddetto periodo trentennale, sono distribuite mediamente in ben 99 giorni per gli effetti orografici locali: si caratterizzano per un picco autunnale ed un massimo secondario tardoinvernale.\nL'umidit\u00e0 relativa media annua fa registrare il valore di 75,8% con minimo di 68% a luglio e massimo di 81% a novembre.\nL'eliofania assoluta media annua di attesta a 5,9 ore giornaliere, con massimo di 8,9 ore giornaliere a luglio e minimo di 3,7 ore giornaliere a dicembre.\nValori estremi.\nTemperature estreme mensili dal 1961 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1961 ad oggi, con il relativo anno in cui si queste si sono registrate: nel quarantennio, la minima assoluta ha toccato i -9,9\u00a0\u00b0C nel gennaio 1963, mentre la massima assoluta ha fatto registrare i +37,2\u00a0\u00b0C nell'agosto 2017.\nTemperature estreme decadali dal 1961 in poi.\nDi seguito sono riportate le temperature estreme decadali registrate dal 1961 in poi, con la relativa data in cui si sono verificate."}
{"id": "1425081", "revid": "1910023", "url": "https://it.wikipedia.org/wiki?curid=1425081", "title": "Nazionale di calcio a 5 della Nuova Zelanda", "text": "La nazionale di calcio a 5 della Nuova Zelanda \u00e8, in senso generale, una qualsiasi delle selezioni nazionali di Calcio a 5 della New Zealand Football che rappresentano la Nuova Zelanda nelle varie competizioni ufficiali o amichevoli riservate a squadre nazionali.\nQuesta squadra nazionale ha avuto discreti risultati a livello d'Oceania ma non ha una grande tradizione nel calcio a 5, tanto che attualmente in Nuova Zelanda non esiste un vero e proprio campionato nazionale di club, ma sono tornei pi\u00f9 o meno accentrati a decidere i giocatori che rappresentano la squadra neozelandese all'unico evento in programma nel panorama oceanico ovvero le qualificazioni ai mondiali, valide anche come campionato continentale d'Oceania.\nTuttavia la nuova Zelanda, prima dell'avvento della FIFA ha disputato anche un campionato del mondo, quello del 1988 in Australia, dove i neozelandesi giunsero ultimi nel girone C. Dopo questo exploit, la nazionale neozelandese ha avuto risultati molto altalenanti: nel 1992 \u00e8 giunta seconda nel girone di qualificazione per i mondiali valido come primo Campionato d'Oceania, quattro anni pi\u00f9 tardi non si iscrisse al torneo svoltosi a Port Vila nelle isole Vanuatu, nel 1999 per la terza edizione non and\u00f2 oltre il quinto posto sempre a Port Vila, mentre nel 2004 a Canberra ha raggiunto la seconda piazza alle spalle dell'Australia.\nIn vista delle qualificazioni ai mondiali del 2008 in Brasile e dell'abbandono dell'Oceania Football Confederation da parte della federazione australiana, fanno della Nuova Zelanda una delle favorite per la vittoria al quinto OFC Tournament."}
{"id": "1425083", "revid": "773636", "url": "https://it.wikipedia.org/wiki?curid=1425083", "title": "Chiesa del Quercecchio", "text": "La chiesa del Quercecchio \u00e8 un edificio religioso che si trova in via del Quercecchio a San Gimignano, provincia di Siena, e fa parte dell'arcidiocesi di Siena-Colle di Val d'Elsa-Montalcino.\nLa chiesa.\nLa prima attestazione di questa chiesa risale al 1070 quando, una donazione alla badia di Passignano, viene rogata \"prope ecclesia sancti Andree qui dicitur da Querciclo\"; \u00e8 l'antica sede della confraternita di Santa Fina.\nL'interno \u00e8 interamente decorato da motivi ornamentali riferibili alla fine del Settecento.\nAlla piccola chiesetta \u00e8 annesso l'oratorio di San Francesco con lunette affrescate da Lorenzo Ciardi databili a cavallo tra il XVII e il XVIII secolo e raffiguranti \"Storie della vita di san Francesco\".\nIl Museo ornitologico.\nL'oratorio oggi ospita un piccolo museo con la collezione ornitologica raccolta dalla marchesa Marianna Panciatichi Ximenes d'Aragona Paulucci (convenzionalmente denominata \"collezione Panciatichi\"), risalente ai primi del Novecento. \nGenesi del Museo.\nLa marchesa, illustre malacologa fiorentina, nonch\u00e9, ovviamente, appassionata di ornitologia, fu un esponente di primo piano nei circoli naturalstici italiani dell'epoca.\nLa collezione si costitu\u00ec nelle stanze della villa - fattoria del Monte, localit\u00e0 posta a met\u00e0 strada tra San Gimignano, nel cui comune ricade, e Certaldo, principalmente tra il 1866 e il 1911: la preparazione tassidermica degli esemplari fu eseguita principalmente da Riccardo Manganelli, imbalsamatore del Museo della Specola di Firenze; di altri si occup\u00f2 il famoso tassidermista veronese Vittorio Del Nero.\nNel 1918 la marchesa don\u00f2 la sua intera collezione (1.260 pezzi all'epoca) al Comune di San Gimignano: dopo essere stata esposta nei locali comunali fu trasferita nel convento di Sant'Agostino, dove rimase fino al 1983.\nIl Museo oggi.\nCollocato nella sede attuale nel 1990, il museo espone una selezione di 371 esemplari con l'intento di offrire al visitatore una vasta panoramica dell'avifauna italiana ed europea, ripercorrendo la via evolutiva da cui sono derivate le differenti specie.\nSi possono infatti ammirare rapaci diurni e notturni, tutti i principali gruppi di uccelli acquatici, l'intera tipologia di anatre presenti in Italia); non mancano esemplari rari quali una albanella pallida catturata presso San Gimignano, un voltolino, una schiribilla e un re di quaglie, tutti catturati nel territorio toscano, nonch\u00e9 un pollo sultano di origine sicula e una gallina prataiola.\nSono presenti anche specie ormai estinte quali il picchio rosso mezzano e il picchio rosso minore."}
{"id": "1425084", "revid": "150809", "url": "https://it.wikipedia.org/wiki?curid=1425084", "title": "Nazionale di calcio a 5 neozelandese", "text": ""}
{"id": "1425087", "revid": "1573940", "url": "https://it.wikipedia.org/wiki?curid=1425087", "title": "Goniodoris citrina", "text": "Goniodoris citrina \u00e8 un mollusco nudibranchio della famiglia Goniodorididae."}
{"id": "1425088", "revid": "16758", "url": "https://it.wikipedia.org/wiki?curid=1425088", "title": "Chris Bartolone", "text": ""}
{"id": "1425090", "revid": "16758", "url": "https://it.wikipedia.org/wiki?curid=1425090", "title": "Christopher Paul Bartolone", "text": ""}
{"id": "1425092", "revid": "12190013", "url": "https://it.wikipedia.org/wiki?curid=1425092", "title": "Giangaetano", "text": ""}
{"id": "1425094", "revid": "838137", "url": "https://it.wikipedia.org/wiki?curid=1425094", "title": "Fosfato di diammonio", "text": "Il fosfato di diammonio \u00e8 un sale acido di ammonio dell'acido fosforico. Spesso viene abbreviato come DAP.\nPropriet\u00e0.\nCristallizza in grandi prismi trasparenti che si sciolgono e si decompongono al riscaldamento, rilasciando acido metafosforico HPO3.\nIl corrispondente sale non acido \u00e8 il fosfato di ammonio.\nApplicazioni.\nTrova uso come regolatore di pH e ritardante di fiamma.\nQuando applicato alle piante, alza temporaneamente il pH del suolo rendendolo pi\u00f9 basico, ma subito dopo il terreno ritorna pi\u00f9 acido di prima.\n\u00c8 incompatibile con le sostanze alcaline, perch\u00e9 lo ione ammonio tende a liberarsi sprigionando ammoniaca nelle soluzioni ad alto pH. Per questa sua caratteristica viene utilizzato anche come componente di Concimi minerali composti. Ha come unica controindicazione quella di causare fenomeni di volatilizzazione dell'ammoniaca, problema che non si riscontra invece nel Fosfato di monoammonio, vista la presenza di un solo ammonio.\n\u00c8 utilizzato, a volte, come additivo nell'idromele e nelle sigarette\n\u00c8 utilizzato anche come nutrizione azotata dei lieviti in vino durante la fermentazione alcolica.\nSintesi.\nSi forma per evaporazione di una miscela di acido fosforico e ammoniaca."}
{"id": "1425095", "revid": "599013", "url": "https://it.wikipedia.org/wiki?curid=1425095", "title": "Chiesa dell'ex-conservatorio di Santa Chiara", "text": "La chiesa dell'ex conservatorio di Santa Chiara si trova a San Gimignano, in provincia di Siena, arcidiocesi di Siena-Colle di Val d'Elsa-Montalcino.\nStoria.\nIn questo luogo dal 1448 sorgeva lo spedale di Santa Croce, nel quale furono trasferite nel 1500 le monache di Santa Chiara.\nAl 1700 risale la trasformazione in conservatorio femminile; acquisito dal Comune, l'edificio \u00e8 stato destinato in anni recenti a sede museale.\n\u00c8 l'unico esempio d'interno neoclassico presente in citt\u00e0. Sulla volta decorata da stucchi si conservano alcuni dipinti realizzati nel 1800 dal pittore fiorentino Luigi Catani.\nLe opere gi\u00e0 in loco.\nProvengono da questo convento alcuni capolavori del Museo civico, come "}
{"id": "1425098", "revid": "125229599", "url": "https://it.wikipedia.org/wiki?curid=1425098", "title": "Martin Klebba", "text": " \nBiografia.\nAffetto da nanismo, \u00e8 alto 1,24 metri. \u00c8 divenuto celebre come interprete del personaggio di Randall, amico dell'Inserviente nella serie televisiva statunitense \"Scrubs\"; in seguito ha avuto un ruolo secondario nella celebre serie cinematografica \"Pirati dei Caraibi\", apparendo in tutti i film della prima trilogia e del quinto film nelle vesti di Marty, un membro della ciurma di Jack Sparrow.\nHa interpretato un ruolo nel TV movie della \"Comedy Central\" intitolato \"Knee High P.I.\", ed ha effettuato una comparsata speciale in un episodio della serie \"\" nel 2007. Infine, ha partecipato al reality show statunitense \"Little People, Big World\".\nDal 1994 \u00e8 titolare di un singolare record di velocit\u00e0, avendo corso i 100 metri in 13,84 secondi e divenendo cos\u00ec la persona affetta da nanismo pi\u00f9 veloce del mondo.\nNel 2011 interpreta il ruolo di Rollo nella serie televisiva \"The Cape\".\nVita privata.\nDal 2011 \u00e8 sposato con Michelle Dilgard. La coppia ha due figli, Alec e Makenzie."}
{"id": "1425099", "revid": "12038358", "url": "https://it.wikipedia.org/wiki?curid=1425099", "title": "Ju tai jutsu", "text": ""}
{"id": "1425102", "revid": "773636", "url": "https://it.wikipedia.org/wiki?curid=1425102", "title": "Chiesa della Madonna dei Lumi", "text": "La chiesa della Madonna dei Lumi si trova a San Gimignano all'estremit\u00e0 sud di via San Giovanni, a ridosso della porta San Giovanni, in provincia di Siena, arcidiocesi di Siena-Colle di Val d'Elsa-Montalcino.\nStoria e descrizione.\nLa chiesa fu realizzata nel 1601 su disegno dell'architetto sangimignanese Francesco Panzini. All'interno \u00e8 decorata da stucchi e dipinti a monocromo messi in opera nel 1794 da Pietro Scaliano.\nPoich\u00e9 ostruiva una parte della trafficata Porta San Giovanni venne parzialmente demolita nel 1922.\nOpere gi\u00e0 in loco.\nProviene da questa chiesa una tavola di Sebastiano Mainardi raffigurante la \"Madonna col Bambino e due angeli\" del 1500, attualmente nella Pinacoteca civica."}
{"id": "1425108", "revid": "773636", "url": "https://it.wikipedia.org/wiki?curid=1425108", "title": "Chiesa di San Bartolo", "text": "La chiesa di San Bartolo (detta localmente Santo Bartolo) \u00e8 un luogo di culto cattolico situato in via San Matteo a San Gimignano, in provincia di Siena, arcidiocesi di Siena-Colle di Val d'Elsa-Montalcino.\nStoria.\nLa chiesa \u00e8 situata al di fuori della porta Cellolese, appartenente alla prima cerchia muraria di San Gimignano, ed \u00e8 tradizionalmente individuata come l'ospedale gerosolimitano di San Matteo costruito nel 1173 lungo la via Francigena.\nLa prima testimonianza documentale risale al 21 giugno 1196 quando il vescovo di Volterra pose sotto il controllo del proposto di San Gimignano del pievano di C\u00e9llole tutte le chiese di via Cellolese e cio\u00e8 San Biagio e San Matteo. Ma nel 1220 il papa Onorio II conferm\u00f2 il possesso di queste due chiese solo al proposto Lamberto. Nel testamento datato 28 dicembre 1262 Noccio di Guicciardo lasci\u00f2 una somma a queste due chiese. In genere dunque le due chiese di via Cellolese vengono sempre nominate insieme e questo non aiuta a separare la loro storia. La prima testimonianza separata risale agli Statuti comunali del 1255 dove viene stabilito \"In che modo debbono essere fatte le porte della chiesa di San Biagio\", che forse era stata da poco completata. In una sentenza di confino del 13 luglio 1284 \u00e8 riportato \"si vero voluerint ire ad Portam Cellolensem vadan omes vias, excepto quam per rugam maestram, et illas vias que sunt post ecclesiam S. Matthei versus Templum usque ad portam Cellolensem\" e inoltre si citano anche\" Balchionis, quod est a latere dicte ecclesia\" e anche di una \"domum dicte ecclesia, que est post ipsam ecclesia coniunta\"\n, descrizioni che combaciano con l'ubicazione della chiesa di San Bartolo.\nNel XIV secolo le due chiese erano gi\u00e0 state riunite e avevano un reddito modesto ma solido tanti che dur\u00f2 fino alla fine del XVI secolo. Furono entrambe oggetto di una visita apostolica il 30 novembre 1413 e nel 1465 il rettore era in comune e dipendeva sia dal capitolo di C\u00e9llole che dal capitolo della Collegiata. Nel 1572 venne istituita la societ\u00e0 di San Bartolo che poi dette il nome alla chiesa che nel 1576, al tempo di una nuova vista apostolica, risultava ormai unita alla Collegiata che ne nominava il rettore anche se il patronato, ancora il 15 ottobre 1645, spettava al popolo.\nNel XIX secolo la chiesa fu oggetto di importanti lavori che cambiarono totalmente la zona absidale e in seguito \u00e8 stata restaurata numerose volte.\nDescrizione.\n\u00c8 un semplice edificio in laterizi a unica navatella con copertura a capriate e priva di abside. La muratura, come detto \u00e8 in mattoni, che sono di varie tonalit\u00e0 dal nocciola all'arancio-rosato disposti in maniera irregolare. Nel paramento murario sono visibili le varie fasi costruttive: la facciata per le soluzioni stilistiche adottate \u00e8 databile agli anni che vanno dal 1195 al 1215; la parete interna sinistra mostra un paramento lapideo riferibile ad un edificio preesistente al 1173; la cornice in pietra si sovrappone al fianco meridionale e quindi \u00e8 pi\u00f9 antica tanto da essere considerata l'unica parte rimasta della chiesa del 1173.\nEsterno.\nFacciata.\nLa facciata \u00e8 uno degli episodi pi\u00f9 importanti dell'architettura romanica in Valdelsa, frutto dell'evidente influenza dei modelli lucchesi e pisani. La facciata \u00e8 spartita in due gallerie cieche di cinque arcate:\nil primo ordine \u00e8 impostato su semicolonne con basi pisane (toro-scozia-toro) con capitelli, originariamente di stile dorico, trasformati in semplici cornici. Gli archetti laterali sono a tutto sesto e hanno la ghiera scolpita a zig-zag e foglie ellittiche simili alle coeve pievi di Castelfiorentino del 1195 e della chiesa di Certaldo del 1215; l'arco centrale estradossato ha per ghiera una semplice cornice e sotto di esso si apre il portale con arco falcato e decorato ad archetti poggianti su un architrave scolpita con una croce a otto punte a rilievo e con mensole di travertino.\nIl secondo ordine \u00e8 separato da quello inferiore da una cornice decorata a zig-zag e presenta cinque archi uguali; ogni arco poggia su capitelli ungulati con collarino e corpo. Gli archi di sinistra hanno una semicolonna in mattoni mentre gli altri una colonnetta in travertino. Nell'arco centrale si apre una monofora, originariamente forse una bifora, con soprarco estradossato.\nIl timpano sembra il frutto di un rifacimento e presenta mattoni non graffiti e di una tonalit\u00e0 diversa rispetto ai sottostanti.\nFianchi.\nLa fiancata meridionale presenta i segni di numerosi interventi e qui \u00e8 nettamente visibile la cesura con la facciata. Nella parte superiore della parete si aprono tre monofore a doppio strombo con arco in cotto scolpito e una finestra; nella parte inferiore si trovano due portali.\nInterno.\nL'interno mostra un cambio di livello che separa la zona presbiterale dal resto della chiesa. Interessante \u00e8 la decorazione presente nella lunetta dell'arco del portale che mostra, dipinte in rosso, numerose rosette a sei petali incorniciate da racemi stilizzati.\nNell'interno, \"Crocifisso\" ligneo fiorentino del XV secolo, e due lunette su tela di Niccol\u00f2 Lapi: \"Nativit\u00e0 di Maria\" e \"Santi che adorano l'Annunciazione miracolosa di Firenze\"."}
{"id": "1425113", "revid": "287204", "url": "https://it.wikipedia.org/wiki?curid=1425113", "title": "L'eremita della foresta", "text": "L'eremita della foresta (\"The Hermit of Eyton Forest\") \u00e8 un giallo storico di ambientazione medievale, scritto dall'autrice britannica Ellis Peters. Si tratta del quattordicesimo romanzo in cui indaga il monaco benedettino Fratello Cadfael. Pubblicato per la prima volta in lingua originale nel 1987 \u00e8 arrivato nelle librerie italiane nel 1998, tradotto da Elsa Pelitti.\nTrama.\nLa vicenda ha inizio nell'ottobre 1142 a Shrewsbury. La morte del padre, rende Richard Ludel, che ha dieci anni e va a scuola presso l'abbazia dei Santi Pietro e Paolo, erede di una vasta eredit\u00e0 e dei possedimenti di Eaton. Questa situazione lo pone al centro della contesa tra sua nonna, madonna Dionisia Ludel, e l'abate Radulfus. La prima vorrebbe ricondurre il ragazzo di dieci anni a casa e farlo sposare alla ventenne Hiltrude Astley, erede del possedimento vicino. Al contrario l'abate desidera che il ragazzo rimanga all'abbazia, poich\u00e9 Richard gli era stato affidato dal padre (nel caso fosse morto prematuramente) affinch\u00e9 potesse essere istruito fino alla maggiore et\u00e0. Madonna Dionisia tenta in diversi modi di riprendersi il ragazzo, ma l'abate \u00e8 determinato a lasciar crescere Richard all'abbazia invece di vederlo sposato a dieci anni ad una donna molto pi\u00f9 vecchia di lui. \nNel frattempo nella foresta di Eyton, appartenente ai possedimenti di Eaton, arriva un eremita; si tratta di un sant'uomo di nome Cuthred, accompagnato dal suo inserviente Hyacinth. Al loro arrivo, nella vicina parte della foresta appartenente all'abbazia, iniziano ad accadere strani incidenti, che vengono attribuiti a calamit\u00e0 naturali.\nVerso la fine di ottobre l'inserviente Hyacinth si reca dall'abate e riporta un messaggio da parte dell'eremita. Secondo il sant'uomo la causa di quegli incidenti nella foresta \u00e8 la mano di Dio che vuole che l'abbazia restituisca Richard alla nonna. Le calamit\u00e0 culminano con una caduta rovinosa da parte del guardaboschi Eilmund. Egli viene salvato da Hyacinth, ma si \u00e8 rotto una gamba. A casa dell'uomo, Hyacinth incontra e si innamora di Annet, la giovane figlia del guardaboschi. Anche Cadfael si reca l\u00e0 per steccare la gamba e prestare altre cure mediche a Eilmund. \nAll'abbazia giunge poi Drogo Bosiet, un signore proveniente da Northampton. Egli \u00e8 un uomo collerico e astioso che ha girato mezza Inghilterra per ritrovare un suo servo della gleba fuggiasco di nome Brand. Egli \u00e8 giunto a Shrewsbury per chiedere aiuto sia all'abbazia che allo sceriffo Beringar. L'abate non \u00e8 prodigo di informazioni avendo ben capito il carattere dell'uomo, ma fratello Jerome lo informa in gran segreto che il servo della gleba potrebbe essere Hyacinth, che vive nell'eremo. Il giovane Richard ascolta per caso queste rivelazioni e, avendo gi\u00e0 conosciuto Hyacinth, sale sul suo pony per recarsi nella foresta e avvisarlo. Arriva in tempo e Hyacinth si nasconde con Annet nella foresta. Richard, purtroppo, scompare sulla via del ritorno.\nIntanto Drogo Bosiet si \u00e8 recato all'eremo, ma Cadfael di ritorno dalla casa del guardaboschi, lo trova cadavere, ucciso con un pugnale e derubato. Il giorno seguente arrivano sulla scena anche l'abate e Hugh Beringar. Dato che presto si viene a sapere per quale motivo egli si trovasse nella foresta, inizia una caccia all'uomo nei confronti di Hyacinth. Quando la scomparsa di Richard viene resa nota, gli uomini di Beringar cercano anche il giovane erede di Eaton.\nMentre continuano le ricerche dei due giovani, giunge all'abbazia anche Rafe di Coventry, un falconiere. Egli \u00e8 segretamente un sostenitore dell'Imperatrice Maud, ora assediata a Oxford dalle forze di Re Stefano. Il motivo che porta Rafe a Shrewsbury \u00e8 la ricerca di un uomo che ha rubato il tesoro che la nobile signora stava inviando in gran segreto a Wallingford al un suo fedele sostenitore Brian FitzCount.\nRichard riesce a mettersi in salvo con l'aiuto di Hyacinth e a rimanere all'abbazia per completare i suoi studi. Cadfael e Beringar sono in grado di scoprire la verit\u00e0 e capire chi si sia macchiato dell'omicidio. Hyacinth \u00e8 finalmente libero di imparare un mestiere per poter poi chiedere in moglie Annet. Anche Rafe riprende la sua strada, avendo completato la sua missione."}
{"id": "1425120", "revid": "773636", "url": "https://it.wikipedia.org/wiki?curid=1425120", "title": "Chiesa di San Francesco (San Gimignano)", "text": "La ex chiesa di San Francesco \u00e8 un edificio situato in via San Giovanni a San Gimignano, in provincia di Siena.\nLa chiesa di San Francesco \u00e8, tra gli edifici cosiddetti \"minori\" della Valdelsa, quello che pi\u00f9 di ogni altro si avvicina ai modelli stilistici del romanico pisano-lucchese, anche se mediati da artisti locali di formazione volterrana. L'edificio \u00e8 databile al secondo decennio del XIII secolo.\nStoria.\nNacque come spedale gerosolimitano intitolato a san Giovanni. Si hanno notizie della sua esistenza fin dal primi anni del XIII secolo. Nel 1221 \u00e8 citato un \"sacerdos Johannes hospitalis S.Johannis\", nel 1231 un tale mastro Arrigo divenne frate gerosolimitano e la sua vestizione avvenne in questa chiesa; tra il 1251 e il 1259 \u00e8 documentato un \"Melior frater seu hospitalarius sancti Johannis Hierosolimitani, rector ecclesie Sancti Johannis dicti Hospitalis, sitae Sancto Gimignano in burgo Sancti Johannis\".\nCome tante altre istituzioni similari anche questo ospedale ricevette numerosi lasciti testamentari che andarono a formare un notevole patrimonio immobiliare. Lo spostamento del tracciato della via Francigena dal percorso di collinare a quello di fondovalle caus\u00f2 una crisi progressiva e irreversibile per san Gimignano ma l'ospedale mantenne intatte le sue rendite tanto che nel 1314 risulta che il grano raccolto superava le 60 moggia, nel 1332 un suo frate compr\u00f2 una casa nel castello di San Gimignano e nel 1356 venne esentato dal pagamento delle tasse su sole 20 lire.\nI frati dell'ospedale andarono ricoprendo, nel corso del XIV secolo, importanti incarichi:il 23 ottobre 1321 frate Gregorio di Penna fu nominato gran priore del ordine che aveva sede nella chiesa di Pisa; nel 1334 all'interno della chiesa si riun\u00ec il consiglio della corporazione dell'Arte della Lana e inoltre vi vennero sepolti alcuni membri dell'ordine quali padre Bernardo d'Arezzo morto il 5 ottobre 1342 e Giovanni Moronti e le loro lastre tombali sono ancora conservate all'interno.\nGrazie alle buone rendite, ancora superiori alle 50 moggia di grano, nel 1448 l'istituto commission\u00f2 a Sano di Pietro una tavola per decorare un altare interno. Il 16 febbraio 1480 il rettore venne cacciato dall'ordine per motivi sconosciuti ma si provvide a nominarne subito il successore perch\u00e9: \"questa mansione di S. Giovanni ed Jacopo non resti senza il suol Governatore\". Nel XVI secolo la chiesa divenne una commenda sotto il patronato della famiglia Buondelmonti. Era il primo segno della decadenza; l'ospedale nel corso del XVI secolo divenne sempre pi\u00f9 povero e nel 1553 fu assegnato ai frati francescani che ne cambiarono la dedicazione.\nNell'anno 1576 risulta che la \"ecclesia S.Johannis in qua manent fratres S. Francisci ordinis conventualium\" disponeva solo di tre frati e di un converso. Il declino continu\u00f2 costantemente nei secoli successivi tanto che nel 1782 il convento venne soppresso e nel 1787 la chiesa fu venduta e venne acquistata da un certo Salvatorelli il quale come primo atto la demol\u00ec, lasciando intatta solo la facciata.\nAi primi del XX secolo la facciata \u00e8 stata consolidata e restaurata e nel 1996 \u00e8 stata ripulita da tutte le erbacce che la deturpavano.\nArchitettura e patrimonio artistico.\nLa chiesa originariamente era costituita da una semplice aula priva di abside. Dopo la demolizione settecentesca \u00e8 rimasta solo la facciata della quale non si conosce l'altezza originaria.\nFacciata.\nLa facciata \u00e8 conservata solo fino al primo ordine e presenta una galleria cieca di cinque fornici a tutto sesto, all'interno di quello pi\u00f9 grande si apre il portale.\nOgni arcata \u00e8 realizzata con conci di travertino e poggia su una colonna molto esile sempre in travertino; le colonne sono coronate da un capitello ungulato con collarino a tondino e con l'abaco modanato in maniera varia. Ai lati del portale al posto delle foglie dei capitelli ci sono due teste umane insieme a dei motivi vegetali. Le colonne presentano alla base due tondini collegati da un guscio, la stessa soluzione usata nel duomo di Pisa.\nIl portale presenta un architrave e delle semplici mensole convesse e un arco estradossato poggiante su mensole aggettanti decorate, con una semplice modanatura quella di sinistra e con una testa di ariete quella di destra, e pi\u00f9 volte ricassato con una bordatura all'intradosso realizzata mediante la raffigurazione di una corda d'ancora. Nella lunetta monolitica \u00e8 scolpita a rilievo una Croce di Malta a otto punte.\nTutto il paramento \u00e8 fatto con travertino chiaro e sono visibili due fasce orizzontali e parallele di gabbro che percorrendo tutta la parete di fondo della galleria danno un effetto di profondit\u00e0. Il coronamento \u00e8 in conci di travertino scolpiti a stiacciato con dei motivi raffiguranti rosette a cinque punte, palme, giunchi intrecciati e anelli del tutto simili a quelli visibili nella pieve di C\u00e8llole, nella badia di Con\u00e8o e nella Abbazia di Isola."}
{"id": "1425131", "revid": "773636", "url": "https://it.wikipedia.org/wiki?curid=1425131", "title": "Chiesa di San Jacopo al Tempio", "text": "La chiesa di San Jacopo al Tempio si trova a San Gimignano, in provincia di Siena, arcidiocesi di Siena-Colle di Val d'Elsa-Montalcino.\nStoria.\nSecondo un'antica tradizione venne fondata nel 1096 da alcuni sangimignanesi reduci dalla prima crociata. Questo per\u00f2 non \u00e8 possibile in quanto il primo insediamento in Toscana dei templari risale alla prima met\u00e0 del XII secolo mentre di un \"hospitale de Templo\" costruito in contrada San Matteo nei pressi di porta San Jacopo (demolita ai primi del XX secolo) si hanno documenti soltanto a partire dal 30 luglio 1221. Sicuramente l'edificio era gi\u00e0 stato costruito il 12 settembre 1257 quando risulta rogato in atto notarile al suo interno.\nAlla met\u00e0 del XIII secolo la situazione economica dell'ospedale era in cattive acque; infatti risalta che il 10 luglio 1261 l'ospedale ricevette un prestito di 10 lire d'argento da Richardino fu Scotto e l'ospedale si impegn\u00f2 a restituirlo entro 11 mesi e dando come garanzia \"se et suos successores et bona omnia dicte domus predicte\".\nL'ospedale annesso alla chiesa fu spesso beneficiato da numerosi lasciti testamentari: come, ad esempio quello datato 28 dicembre 1262 fatto da Noccio di Guicciardo che lasci\u00f2 3 soldi per \"operi ecclesia de Templo de S. Geminiano\"; inoltre fu sede di magistrature come il 5 maggio 1274 quando vi si riunirono gli allibratori guelfi e spesso ottenne dei finanziamenti pubblici come quelli stanziati il 22 agosto 1308 per poter riparare e completare la chiesa e che probabilmente vennero usati per pagare gli affreschi di Memmo di Filippuccio, il pittore civico di San Gimignano.\nLa chiesa di San Jacopo risultava tra gli istituti religiosi della diocesi di Volterra esenti dalle decime e al tempo stesso era una di quelle dotate del maggior reddito; come tutte le altre magioni templari nel 1311 pass\u00f2 all'ordine Gerosolimitano e ci\u00f2 comport\u00f2 la sua annessione con l'ospedale di San Giovanni, pur mantenendo fino al 1356 il titolo di Mansione Templare e un buon reddito esente dalle tasse.\nNel 1576 venne data allo spedale \"S.Sepulcri Pisarum fratris religionis Hierosolimitane\" e in occasione delle visita apostolica di quell'anno venne trovata devastata. Dal 1599 divenne di propriet\u00e0 della commenda di Poggibonsi ed era officiata dalle vicine monache del convento di San Girolamo le quali, ancora oggi proprietarie dell'immobile, nel 1657, ottennero di poter costruire un cavalcavia che mettesse in comunicazione il loro convento con la chiesa.\nIn seguito la chiesa venne intonacata e a partire dal 26 luglio 1942 venne sottoposta a restauri che comportarono la rimozione della tettoia posta sulla facciata.\nArchitettura e patrimonio artistico.\nL'edificio presenta un'unica navata rettangolare, senza abside, coperta a volta.\nEsterno.\nIl paramento murario \u00e8 composto da conci di travertino disposti a corsi orizzontali e paralleli nella parte inferiore mentre la parte superiore \u00e8 stata realizzata mediante l'uso di mattoni zigrinati disposti in maniera irregolare.\nLa facciata \u00e8 a capanna e nell'ordine inferiore \u00e8 aperta da un portale con arco estradossato a tutto sesto e ghiera di stile pisano; nell'architrave, su cui poggia la lunetta monolitica, \u00e8 scolpito una croce dell'Ordine Templare in rilievo e le mensole sono decorate con figure antropomorfe (una cariatide \u00e8 riconoscibile in quella di sinistra). L'ordine superiore della facciata presenta un rosone a ruota di carro posto sopra al portale e perfettamente inserito nella muratura; la ghiera di questo rosone \u00e8 decorata con un motivo ad arcatelle cieche, caso unico nelle chiese valdelsane, mente la cornice interna presenta una modanatura a gola sul tipo di quella visibile nella bifora della pieve di Coiano e un giro di foglioline arcuate simili a quelle visibili nella canonica di Monteriggioni. Al culmine della facciata si trova una cornice a mensole scolpite che continua per tutto il sottogronda anche sulla altre pareti, sempre come a Monteriggioni, e una serie di mattoni disposti a dente di sega. Appena sotto la cuspide della facciata sono inseriti tredici bacini ceramici dipinti a monocromo in verde o smaltati di verde-blu di provenienza magrebina e siriana (luoghi che ebbero contatti con lo spedale) databili tra la fine del XII secolo e i primi del XIII e simili a quelli posti nella chiesa di Sant'Andrea a Pisa e nella chiesa di Santa Maria a San Miniato.\nPer quanto riguarda le fiancate laterali, l'unica visibile \u00e8 quella meridionale. Nell'ordine inferiore il basamento in pietra \u00e8 su un livello altimetrico pi\u00f9 basso rispetto a quello della facciata ed \u00e8 privo di qualsiasi decorazione mentre l'ordine superiore, in mattoni, \u00e8 aperto da quattro monofore a doppio sguancio ricassato con archivolto monolitico. Nella tribuna si trova un'apertura ad occhio originale che presenta gli stessi disegni del rosone in facciata e sotto di esso si trova una monofora simile a quelle delle fiancate.\nIl campanile a vela e il cavalcavia, entrambi in mattoni, furono realizzati in epoche successive.\nInterno.\nL'interno ad aula unica \u00e8 suddiviso in cinque campate scandite da arconi trasversali che si appoggiano alternativamente su semicolonne e semipilastri e coperte da una volta a crociera in mattoni. Questa suddivisione dell'aula \u00e8 praticamente unica in Toscana: soluzioni simili si trovano nell'eremo di Montespecchio dove \u00e8 presente l'aula voltata mentre le volte a crociera costolonate si trovano solo nel duomo di Sovana e gli archi trasversali si trovano nella pieve vecchia di Radicondoli.\nLa controfacciata presenta un matroneo realizzato nel XVII secolo. Interessanti sono i semicapitelli lapidei che coronano le lesene per le forme che presentano: sono scolpiti con rosette a sei petali e a gigli, ad ampi fogliami d'acqua, a vortici oppure sono ungulati con collarino a cordone e corpo a denti, altri invece sono semplicemente squadrati\nSulla parete di fondo sono tre affreschi trecenteschi: una \"Madonna col Bambino fra i santi Giacomo maggiore e Giovanni evangelista\" di Memmo di Filippuccio posto sotto l'occhio; in basso, una \"Crocifissione\" e una \"Deposizione nel Sepolcro\", attribuiti al Maestro della Madonna Strauss. Sul pilastro sinistro \u00e8 un \"San Giovanni Battista\" dello stesso maestro, su quello di destra un \"San Jacopo maggiore\" di Pier Francesco Fiorentino; anticamente era decorata anche la lunetta della facciata con una \"Madonna col Bambino\".\nAl centro della campata orientale \u00e8 collocato l'altare originale che si presenta simile a quello della Magione di Poggibonsi."}
{"id": "1425135", "revid": "155634", "url": "https://it.wikipedia.org/wiki?curid=1425135", "title": "Nazionale di calcio a 5 dell'Algeria", "text": "La nazionale di calcio a 5 dell'Algeria \u00e8, in senso generale, una qualsiasi delle selezioni nazionali di Calcio a 5 della F\u00e9d\u00e9ration alg\u00e9rienne de football che rappresentano l'Algeria nelle varie competizioni ufficiali o amichevoli riservate a squadre nazionali.\nPur essendo discretamente praticato a livello amatoriale, l'Algeria non ha grandi tradizioni nel calcio a cinque. La nazionale ha avuto la prima grande occasione di presentarsi sulle scene internazionali nel FIFA Futsal World Championship 1989 nei Paesi Bassi, dove la squadra nordafricana \u00e8 stata eliminata al primo turno. Questa rappresenta l'unica partecipazione algerina al mondiale, difatti la nazionale non ha preso parte ai successivi quattro appuntamenti della Coppa d'Africa non potendo quindi competere per la qualificazione ai successivi mondiali.\nL'Algeria ha per\u00f2 disputato la seconda e terza edizione dell'Arab Futsal Championship: al Cairo nel 2005 \u00e8 giunta ultima nel suo girone, mentre in Libia nel 2007 \u00e8 giunta quinta."}
{"id": "1425137", "revid": "150809", "url": "https://it.wikipedia.org/wiki?curid=1425137", "title": "Nazionale di calcio a 5 algerina", "text": ""}
{"id": "1425141", "revid": "1745361", "url": "https://it.wikipedia.org/wiki?curid=1425141", "title": "Afidno", "text": "Nella mitologia greca Afidno era uno degli amici pi\u00f9 fidati di Teseo.\nNella mitologia.\nDopo il rapimento di Elena ad opera del gruppo di Teseo, questi la vinse ad un gioco di fortuna, e per evitare di far infuriare i Dioscuri, che di lei erano i fratelli, cerc\u00f2 di nasconderla ad occhi indiscreti. Us\u00f2 per questo il suo amico Afidno, che doveva custodirla con la massima cura portandola nel villaggio di Afidna.\nIn seguito i Dioscuri riuscirono a conquistare Afidna, diventando cittadini onorari, e Afidno divenne loro padre adottivo."}
{"id": "1425142", "revid": "773636", "url": "https://it.wikipedia.org/wiki?curid=1425142", "title": "Chiesa di San Lorenzo al Ponte", "text": "La chiesa di San Lorenzo al Ponte \u00e8 un luogo di culto cattolico di San Gimignano, in provincia di Siena, arcidiocesi di Siena-Colle di Val d'Elsa-Montalcino.\nDeriva il suo nome dall'esser situata nei pressi del luogo dove un tempo si trovava un ponte levatoio che permetteva il collegamento tra la strada che conduce in Piazza della Cisterna e l'antico castello del vescovo.\nStoria.\nSul luogo dove ora sorge la chiesa di San Lorenzo sorgeva originariamente un'altra chiesa dedicata a Santa Lucia che viene citata in due bolle pontificie inviate rispettivamente da papa Lucio III il 29 gennaio 1183 e da papa Onorio III il 3 agosto 1220 ed entrambe destinate alla Collegiata di San Gimignano; nelle due missive la chiesa di Santa Lucia veniva dichiarata di pertinenza della Collegiata.\nIl nuovo edificio, realizzato a spese del comune sangimignanese, venne edificato nel 1240; il comune mantenne la competenza per la manutenzione e per l'amministrazione dei beni della chiesa come riportato negli Statuti del 1255.\nNonostante che nel patrimonio della chiesa fossero confluiti i beni di altre due chiese soppresse (le chiese di San Michele e di Santa Maria Maddalena) nel corso del XIV e del XV secolo la situazione economica non fu solidissima. Secondo un'iscrizione datata 1411, a quel tempo era gi\u00e0 stato costruito il portico posto nel fianco orientale attorno ad una immagine di una Madonna con Bambino (che si ritiene realizzata da Simone Martini nel 1310 circa), che fu popolarmente ritenuta \"miracolosa\"; nel 1413 circa il rettore della chiesa Niccol\u00f2 Salvucci commission\u00f2 a Cenni di Francesco di ser Cenni la realizzazione, o il rifacimento, degli affreschi all'interno della Chiesa e dell'Oratorio (compreso il restauro dell'&gt;Immagine miracolosa, \"tranne il volto\"), che in quel tempo non erano comunicanti. Intanto la situazione era cambiata perch\u00e9 accanto alla chiesa di S. Lorenzo si stava costruendo quella della Santissima Annunziata relativa al convento dei domenicani che, dal 1354, era stato trasferito dal Poggio di Montestaffoli al Monte della Torre. Si cre\u00f2 una situazione di conflittualit\u00e0 fra il Convento e i canonici della Collegiata ai quali fino ad allora era stata sottoposta la Chiesa di S. Lorenzo. La lite venne risolta il 30 settembre 1435 dal papa Eugenio IV che soppresse la parrocchia e un\u00ec la Chiesa al vicino convento domenicano. Prima del 15 agosto 1471 nella chiesa si era insediata anche una Congregazione, documentata anche il 28 dicembre 1483 da un testamento e da lasciti alla Madonna miracolosa che si trovava nell'Oratorio.\nNel 1456 si richiese di ampliare l'Oratorio, costruito accanto alla parete esterna della Chiesa e coperto da un tetto, come risulta dai contorni obliqui delle pitture interne allo stesso, e nel 1561 si fecero altri interventi, probabilmente con l'inserimento di graticole di legno di separazione fra i celebranti delle cerimonie religiose alla Madonna che si facevano all'interno, dal pubblico e dai malati che assistevano invece dall'esterno del locale. Successivamente, si verificano diverse e ripetute infiltrazioni di acqua (1566, 1596) che, danneggiando l'Immagine, costrinsero il Pubblico a incaricare il sangimignanese Lorenzo Ciardi detto il Pittorino di effettuarne il restauro per il costo di scudi 5. Le infiltrazioni d'acqua continuarono (1610) fino a quando si stanziarono, nel 1613, 20 scudi per \"di quel che bisogna\" e successivamente, nel 1615, altri 20 scudi per \"restaurare la Chiesa e la facciata della Miracolosa Madonna di S. Domenico\". \u00c8 probabilmente in questo periodo che si costruir\u00e0 quella copertura a volte, ancora oggi presente, che metter\u00e0 al sicuro l'\"immagine miracolosa della Madonna del Prato\" da altri danni. Successivamente vedremo che il culto della Madonna diminu\u00ec, la Chiesa di S. Lorenzo non interessava pi\u00f9 ne' ai Canonici, n\u00e9 ai frati domenicani tanto che la chiesa nel 1677 venne interdetta al culto dopo essere stata \"profanata\"; nel 1687 i frati chiedevano una \"limosina\" di 30 lire al Pubblico per \"risarcire in parte la chiesa di S. Lorenzo in Ponte, di patronato della Comunit\u00e0, perch\u00e9, essendosi rovinate due travi del tetto, non si poteva celebrare, n\u00e9 fare gli altri esercizi\". Poi, nel 1785, Pietro Leopoldo soppresse la confraternita della Vergine Maria che curava l'Oratorio, e due anni pi\u00f9 tardi, nel 1787, anche il convento di S. Domenico. La Chiesa di S. Lorenzo ritorn\u00f2 ai Canonici della Collegiata che, in seguito, vendettero il locale a privati i quali lo trasformarono in frantoio e tinaia.\nNel 1917 l'oratorio della Madonna del Prato venne restaurato e nel 1929 la chiesa venne prima restaurata con \"pesanti integrazioni\" e il 12 aprile 1931 venne riaperta al culto.\nArchitettura e patrimonio artistico.\nLa chiesa presenta una pianta ad aula unica rettangolare coperta a tetto e voltata nel presbiterio. Il paramento murario \u00e8 stato realizzato mediante l'uso quasi esclusivo del mattone.\nEsterno.\nAppartengono all'originaria facciata il paramento murario inferiore realizzato con calcare cavernoso ed il portale con arco a sbarra databile alla met\u00e0 del XIII secolo; la tettoia, la bifora, il coronamento e il campanile a vela sono frutto dei numerosi ripristini diretti da Peleo Bacci nel terzo decennio del Novecento.\nInterno.\nL'interno, a navata unica, conserva diffuse decorazioni ad affresco realizzate da Cenni di Francesco di ser Cenni. Di grande interesse \u00e8 la \"Madonna in Gloria\" sulla parete destra del loggiato, il cui volto viene attribuito al giovane Simone Martini: il resto della figura \u00e8 dovuto invece ad un restauro successivo realizzato da Cenni di Francesco nel 1413."}
{"id": "1425146", "revid": "1543377", "url": "https://it.wikipedia.org/wiki?curid=1425146", "title": "Stazione meteorologica di Arezzo Molin Bianco", "text": "La stazione meteorologica di Arezzo Molin Bianco \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia relativa alla citt\u00e0 di Arezzo.\nCaratteristiche.\nLa stazione meteorologica \u00e8 situata nell'Italia centrale, in Toscana, presso l'aeroporto Molin Bianco di Arezzo a 248 metri s.l.m. e alle coordinate geografiche .\nOltre a svolgere funzioni di assistenza alla navigazione aerea, la stazione effettua osservazioni orarie sullo stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, pressione atmosferica con valore normalizzato al livello del mare, direzione e velocit\u00e0 del vento.\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti attualmente in uso, la temperatura media del mese pi\u00f9 freddo, gennaio, \u00e8 di 4,6\u00a0\u00b0C, mentre quella del mese pi\u00f9 caldo, agosto, \u00e8 di 22,2\u00a0\u00b0C; mediamente si contano 63 giorni di gelo all'anno e 42 giorni annui con temperatura massima uguale o superiore a 30\u00a0\u00b0C. Nel trentennio esaminato, i valori estremi di temperatura sono i +40,3\u00a0\u00b0C del luglio 1983 e i -20,2\u00a0\u00b0C del gennaio 1985.\nLe precipitazioni medie annue si attestano a 802\u00a0mm (valore maggiore della media 1961-1990), mediamente distribuite in 87 giorni, con minimo relativo in estate, picco in autunno e massimo secondario in primavera.\nL'umidit\u00e0 relativa media annua fa registrare il valore di 70,7% con minimo di 63% ad agosto e massimo di 79% a dicembre; mediamente si contano 36 giorni annui con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e attualmente definita Climate Normal (CLINO), la temperatura media del mese pi\u00f9 freddo, gennaio, si attesta attorno ai +4\u00a0\u00b0C; quella del mese pi\u00f9 caldo, luglio e agosto, \u00e8 di +21,6\u00a0\u00b0C ma con elevatissima escursione termica giornaliera. Mediamente, si contano 63 giorni di gelo all'anno. Nel medesimo trentennio, la temperatura minima assoluta ha toccato i -20,2\u00a0\u00b0C nel gennaio 1985 (media delle minime assolute annue di -9,0\u00a0\u00b0C), mentre la massima assoluta ha fatto registrare i +40,5\u00a0\u00b0C nel luglio 1962 (media delle massime assolute annue di +35,7\u00a0\u00b0C).\nLa nuvolosit\u00e0 media annua fa registrare il valore di 4,5 okta giornalieri, con minimo di 3 okta giornalieri a luglio e massimi di 5,1 okta giornalieri a gennaio, ad aprile, a novembre e a dicembre.\nLe precipitazioni medie annue, di poco superiori ai 700\u00a0mm e concentrate mediamente in 83 giorni, si presentano con un picco autunnale ed un massimo secondario in primavera inoltrata.\nL'umidit\u00e0 relativa media annua si attesta a 72% con minimo di 66% ad agosto e massimo di 79% a dicembre.\nDati climatologici 1951-1980.\nIn base alle medie climatiche 1951-1980, effettivamente elaborate a partire dal 1957, la temperatura media del mese pi\u00f9 caldo, luglio, si attesta a +21,1\u00a0\u00b0C, mentre la temperatura media del mese pi\u00f9 freddo, gennaio, fa registrare il valore di +4,3\u00a0\u00b0C.\nNel trentennio esaminato, la temperatura massima pi\u00f9 elevata di +40,5\u00a0\u00b0C risale al luglio 1962, mentre la temperatura minima pi\u00f9 bassa di -17,8\u00a0\u00b0C fu registrata nel gennaio 1968.\nValori estremi.\nTemperature estreme mensili dal 1957 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1957 ad oggi, con il relativo anno in cui si queste si sono registrate: la minima assoluta ha toccato i -20,2\u00a0\u00b0C nel gennaio 1985, mentre la massima assoluta ha fatto registrare i +40,5\u00a0\u00b0C nel luglio 1962.\nTemperature estreme decadali dal 1957 in poi.\nDi seguito sono riportate le temperature estreme decadali registrate dal 1957 in poi, con la relativa data in cui si sono verificate."}
{"id": "1425148", "revid": "773636", "url": "https://it.wikipedia.org/wiki?curid=1425148", "title": "Chiesa di San Pietro in Forliano", "text": "La chiesa di San Pietro in Forliano si trova a San Gimignano, in provincia di Siena, Diocesi di Volterra\nStoria.\nLa prima testimonianza che certifica l'esistenza di questa chiesa risale al 28 dicembre 1262 quando un tale Noccio fu Guiciardo, nel suo testamento, lascia 10 soldi alla \"eccl. s. Petri de Forliano\". In seguito la chiesa non viene pi\u00f9 citata ne tra le chiesa confermate al proposto di San Gimignano nel 1182 da papa Lucio III e nel 1254 da papa Innocenzo IV, ne negli elenchi delle decime stilati tra la fine del XIII e l'inizio del XIV secolo. Probabilmente per un periodo imprecisato la chiesa venne sconsacrata visto che nel 1318 risulta che Biondo Guareducci di Pisa, mercante di lana a Siena, la usava come suo fondaco. Appare nuovamente citata, come \"eccl. beati Petri de S.Geminiano\" in data 20 settembre 1328 quando il capitolo della collegiata elesse prete Cione di Chele suo rettore.\nAlla met\u00e0 del XIV secolo la situazione economica della chiesa era buona e poteva contare su discrete entrate che permisero ai suoi rettori di far decorare l'interno con affreschi di artisti come Memmo di Filippuccio e Giovanni d'Asciano. Il problema della chiesa era l'estrema vicinanza col convento di Sant'Agostino che le sottraeva fedeli e che tolse utilit\u00e0 al suo ruolo di chiesa parrocchiale; infatti in occasione della visita pastorale del 24 gennaio 1441 la chiesa risulta gi\u00e0 da un tempo imprecisato unita alla pieve di C\u00e9llole. Nel 1556 divenne un possesso del monaci della Badia a Cerreto che per\u00f2 la tennero chiusa al culto e nel 1565 la cedettero a convento degli Angeli. Il loro governo dur\u00f2 pochissimo visto che gi\u00e0 nel 1576 era nuovamente unita alla pieve di C\u00e8llole e curata dai canonici della collegiata.\nNel 1595 venne nuovamente eretta a parrocchia e nonostante si trovasse in pieno territorio della nuova diocesi di Colle Val d'Elsa, venne lasciata e tuttora costituisce una sorta di \"enclave\" della diocesi di Volterra.\nNel 1918 i suoi affreschi vennero consolidati e restaurati e la facciata fu ripristinata allo stile originario, con un lavoro giudicato davvero esemplare per l'epoca.\nArchitettura e patrimonio artistico.\nLa chiesa consiste in una semplice aula rettangolare coperta a tetto.\nEsterno.\nLa facciata ha uno schema a capanna con occhio sovrapposto al portale, secondo un classico schema dei primi del XIII secolo. Il portale presenta un arco realizzato con conci di calcare, lievemente estradossato con ghiera avvolgente di stile pisano e con l'architrave a mensole scolpite a teste umane; la lunetta \u00e8 tamponata mediante l'uso di mattoni disposti a lisca di pesce con un sistema usato anche nella pieve di Casole. L'occhio \u00e8 frutto di ripristino e per far ci\u00f2 \"si usarono i frammenti salvatisi dalla distruzione conseguente all'inserimento, al suo luogo, di un finestrone rettangolare\".\nEsternamente mostra abbastanza chiaramente due distinte fasi costruttive in epoca medievale; nella spoglia fiancata settentrionale si nota una evidente ricucitura della muratura in mattoni: sulla destra si trova la parte pi\u00f9 antica e sulla sinistra la pi\u00f9 recente. La fiancata meridionale corrisponde all'antica facciata dove si apriva un portale, la lunetta e gli stipiti sono frutto di un rifacimento, con arco estradossato di stile pisano e una ghiera composta da cotto scolpito a cordone e dentelli. Nella parte sovrastante si aprono tre monofore a doppio sguancio con archivolto con decorazione a zig-zag, tali monofore sono simmetriche rispetto al portale. Sulla sinistra del portale si apre una monofora di dimensioni pi\u00f9 contenute rispetto a quelle in alto, che presenta elementi databili alla fine del XII secolo.\nLa chiesa ha un campaniletto a vela frutto di restauri successivi.\nInterno.\nL'interno, ad aula unica, conserva interessanti affreschi della prima met\u00e0 del Trecento. Memmo di Filippuccio realizz\u00f2 l\"Annunciazione\", la \"Madonna in trono tra due sante\" e l\"Adorazione dei Magi\". A Giovanni d'Asciano \u00e8 storicamente attribuito l'affresco dall'insolita iconografia, con la \"Madonna che passeggia tenendo per mano Ges\u00f9, tra San Paolo e San Giovanni Battista\", anche se recenti studi hanno messo in dubbio l'esistenza di tale artista, identificandone l'autore con un pittore della bottega dei Memmi, forse Federico."}
{"id": "1425150", "revid": "767487", "url": "https://it.wikipedia.org/wiki?curid=1425150", "title": "Abingdon Boys School", "text": "Gli sono un gruppo musicale rock giapponese.\nDiscografia.\nSingoli.\nTutti pubblicati su CD"}
{"id": "1425157", "revid": "1632387", "url": "https://it.wikipedia.org/wiki?curid=1425157", "title": "Fuco", "text": "Il fuco, chiamato anche pecchione, \u00e8 il maschio dell'ape domestica. Nasce da uova non fecondate di ape regina feconda o vergine o dalle uova deposte da api figliatrici. Il suo corpo \u00e8 grosso e coperto di peli, rispetto agli occhi della regina e delle api operaie che ne possiedono circa 4000/5000, ha occhi pi\u00f9 grandi (circa 8000) per poter individuare meglio le regine vergini in volo, le sue ali sono pi\u00f9 grosse perch\u00e9 cos\u00ec pu\u00f2 spingersi fino a distanze che coprono 16-17 km per raggiungere i luoghi di accoppiamento, la ligula \u00e8 corta per cui non pu\u00f2 bottinare, ma solo assorbire il miele dai favi e deve essere nutrito di polline dalle operaie; non possiede pungiglione.\nNon lavora all'interno dell'arnia e il suo unico scopo \u00e8 quello di fecondare la regina; per questo motivo i fuchi si raccolgono in localit\u00e0, a volte piuttosto lontane dagli alveari, in attesa del passaggio di regine da fecondare. Il corteggiamento avviene tramite particolari danze attuate dal fuco e dalla regina.\nIl maschio \u00e8 atto alla fecondazione dopo circa 15 giorni dalla nascita; la sua vita \u00e8 di circa 50 giorni.\nIn realt\u00e0, l'immagine del fuco, inoperoso ed ozioso (presente ad esempio nella favola di Fedro \"Api e fuchi al tribunale della vespa\"), \u00e8 stata del tutto superata da recenti scoperte di alcuni ricercatori. Il fuco collabora all'allevamento delle larve, scaldando la covata con il calore prodotto dal proprio corpo, e alla maturazione del miele, tramite ventilazione, liberando quindi le operaie per altre mansioni. Non \u00e8 in grado di bottinare, ma opera la trofallassi (lo scambio del nettare da un insetto all'altro) concorrendo come le operaie a questa importante funzione; ed ha un suo corredo ferormonale, anche se non \u00e8 ancora ben chiaro il suo scopo. In ultimo, le larve della covata maschile attirano fortemente le femmine di Varroa destructor (l'acaro nemico numero uno degli alveari): attirando su di s\u00e9 i parassiti, si alleggerisce in qualche modo il danno apportato dallo stesso alla covata femminile di operaie.\nI fuchi riescono a fare voli di 16 km in diversi punti di raduno per effettuare l'accoppiamento.\nVengono uccisi o scacciati durante la sciamatura e comunque entro il periodo autunnale (nei climi temperati)."}
{"id": "1425165", "revid": "1573940", "url": "https://it.wikipedia.org/wiki?curid=1425165", "title": "Chiesa di San Girolamo (San Gimignano)", "text": "La chiesa e il monastero di San Girolamo si trovano in via Folg\u00f3re da San Gimignano a San Gimignano, in provincia di Siena.\nStoria e descrizione.\nLa fondazione del monastero fu decretata dal Comune di San Gimignano con lodo del 1337, per trasferirvi le monache provenienti dal vicino monastero di \"San Vittore e San Niccol\u00f2\". Da quasi sette secoli \u00e8 affidato alla cura delle monache benedettine vallombrosane.\nLa chiesa, fondata nel 1337, ha subito, soprattutto all'interno, ad unica navata, rimaneggiamenti in varie epoche e anche all'inizio del Novecento.\nSull'altare maggiore si trova una bella tavola di Vincenzo Tamagni, firmata e datata 1522, raffigurante la \"Madonna col Bambino, san Giovanni Gualberto, san Giovanni Battista, san Benedetto e san Girolamo\".\nPregevole \u00e8 il monumento sepolcrale con il busto di Suor Fidamonte Malenotti, morta nel 1932.\nNel XVIII secolo, quando anche la dirimpettaia chiesa di San Jacopo al Tempio divenne compresa nei possedimenti del monastero, fu costruito il cavalcavia in muratura che permetteva alle monache di attraversare la strada senza essere viste da alcuno."}
{"id": "1425171", "revid": "767487", "url": "https://it.wikipedia.org/wiki?curid=1425171", "title": "La ragazza alla pari", "text": "La ragazza alla pari \u00e8 un film del 1976 diretto da Mino Guerrini.\nTrama.\nDomenica, una contadina della Val Brembana, diventa la ragazza alla pari della famiglia Chiocchietti a Roma."}
{"id": "1425173", "revid": "15756", "url": "https://it.wikipedia.org/wiki?curid=1425173", "title": "Clan Shimazu", "text": "Il era il nome della famiglia cui appartenevano i \"daimy\u014d\" dello han di Satsuma, che si estendeva sulle province di Satsuma, \u014csumi e Hy\u016bga, in Giappone.\nStoria.\nLa famiglia Shimazu discendeva dal ramo Seiwa Genji del clan Minamoto. Il capostipite, Shimazu Tadahisa (m. 1227), era figlio dello \"sh\u014dgun\" Minamoto no Yoritomo (1147-1199) e della sorella di Hiki Yoshikazu. La moglie di Tadahisa era una figlia di Koremune Hironobu, discendente del clan Hata, di cui inizialmente Tadahisa prese il cognome.\nTadahisa ricevette il dominio di Shioda nella provincia di Shinano nel 1186 e venne nominato \"shugo\" della provincia di Satsuma. Invi\u00f2 Honda Sadachika a prendere possesso della provincia in suo nome e accompagn\u00f2 Yoritomo nella sua spedizione nella provincia di Mutsu nel 1189. And\u00f2 a Satsuma nel 1196, sottomise le provincie di Hy\u016bga e \u014csumi, fece costruire e si insedi\u00f2 nel castello di Hyuga, all'interno del dominio di Shimazu, da cui il clan prese il nome. Sarebbe divenuto uno dei \"daimy\u014d\" del Periodo Edo ad aver mantenuto il controllo sul proprio territorio sin dal periodo Kamakura, e sarebbe inoltre diventato, all'apice della sua potenza, il clan pi\u00f9 facoltoso, con una rendita di oltre 700.000 \"koku\".\nIl diciannovesimo capoclan, Yoshihiro (1535\u20131619), fu \"daimy\u014d\" all'epoca della battaglia di Sekigahara, evento che avrebbe portato alla fondazione dello shogunato Tokugawa e all'assedio di Osaka. Il successore, il nipote Shimazu Tadatsune, detenne il potere durante i due primi decenni del diciassettesimo secolo, e organizz\u00f2 l'invasione del Regno delle Ry\u016bky\u016b (nell'odierna Prefettura di Okinawa) nel 1609. Lo shogun Tokugawa permise tale operazione militare poich\u00e9 era suo desiderio placare gli Shimazu e prevenire la loro potenziale ostilit\u00e0, dopo averli sconfitti nella battaglia di Sekigahara.\nIl commercio del clan benefici\u00f2 della conquista delle Ryukyu e si espanse ulteriormente; il prestigio di costituire l'unica dinastia \"daimy\u014d\" che controllava un'intera nazione straniera consolid\u00f2 la fama di essere una tra le pi\u00f9 forti famiglie del Giappone feudale. Il Regno delle Ry\u016bky\u016b divenne una colonia del clan Shimazu, ma gi\u00e0 negli anni successivi all'invasione giapponese riprese a versare tributi alla Cina, che fin dalla creazione del regno aveva imposto tale obbligo in cambio del benestare sull'investitura reale. Sarebbe stato annesso al Giappone solo nel 1879.\nIl clan Shimazu \u00e8 noto per la lealt\u00e0 dei suoi uomini e dei suoi alleati, in particolare durante l'epoca Sengoku. Alcune famiglie affiliate, come il clan Ijuin e il clan Shirakawa, furono determinate a vincere ogni opposizione per aiutare il clan Shimazu ad espandere il proprio potere. Gli Shimazu sono anche famosi per essere stati i primi ad utilizzare armi da fuoco (archibugi) sui campi di battaglia giapponesi e diventarono inoltre produttori di tali armi. Le tattiche belliche degli Shimazu ebbero successo contro armate nemiche pi\u00f9 numerose, in particolare durante la campagna per conquistare Ky\u016bsh\u016b negli anni 1580. Le loro strategie comprendevano l'attrazione del nemico in imboscate dove, su ambo i fianchi della colonna nemica, truppe di archibugieri creavano il panico nelle file avversarie mentre venivano accerchiate dal grosso dell'armata, che tagliava ogni via di fuga. Fu grazie a questi stratagemmi che gli Shimazu sconfissero clan molto pi\u00f9 numerosi, come quelli degli It\u014d, dei Ry\u016bz\u014dji e degli \u014ctomo. Soprattutto, la famiglia Shimazu costituiva un clan molto numeroso e forte, grazie alla loro robusta economia dovuta sia alla produzione dei loro territori che al commercio, ad una buona organizzazione governativa e militare, alla sicura lealt\u00e0 degli alleati e all'isolamento di Honsh\u016b.\nIl 31\u00b0 capoclan Shimazu, Hisamitsu (1817\u20131887) fu il \"daimy\u014d\" di Satsuma-han e svolse un ruolo importante durante la vittoriosa guerra Boshin e la successiva Restaurazione Meiji."}
{"id": "1425175", "revid": "773636", "url": "https://it.wikipedia.org/wiki?curid=1425175", "title": "Convento di Monte Oliveto", "text": "Il monastero di Santa Maria Assunta a Monte Oliveto Minore, noto anche come convento di Monte Oliveto, \u00e8 un complesso religioso situato in localit\u00e0 Monteoliveto, presso Santa Lucia, nel comune di San Gimignano, in provincia di Siena.\nStoria.\nIl complesso venne fondato nel 1340 e poi quindi ingrandito nel 1458.\nDescrizione.\nL'esterno.\nLa chiesa mostra una facciata in pietra con in basso un portico su colonne; nella lunetta del portale \u00e8 collocato un affresco attribuito a Vincenzo Tamagni raffigurante la \"Madonna con due monaci\".\nL'interno.\nL'interno, a una navata con cappelle laterali, \u00e8 coperto con volta a crociera decorata con stucchi barocchi del 1698. A fianco del coro, dov'\u00e8 posta la tomba del maestro Antonio Salvi (1411), si eleva la sagrestia con preziosi arredi rinascimentali.\nIl chiostro.\nA sinistra della chiesa \u00e8 il chiostro quattrocentesco con, su tre lati, un portico ad arcate su colonne.\nNel lato di fronte all'accesso, un affresco con \"Crocifissione\" dipinto nel 1466 dalla bottega di Benozzo Gozzoli."}
{"id": "1425178", "revid": "642594", "url": "https://it.wikipedia.org/wiki?curid=1425178", "title": "PalaBernhardsson", "text": ""}
{"id": "1425184", "revid": "767487", "url": "https://it.wikipedia.org/wiki?curid=1425184", "title": "Sesso e volentieri", "text": "Sesso e volentieri \u00e8 un film del 1982 diretto da Dino Risi.\nTrama.\nFilm ad episodi caratterizzato da dieci raccontini d'ambiente borghese, che sfociano al limite del paradosso, scritti con Bernardino Zapponi ed Enrico Vanzina, quasi tutti imperniati sul triangolo erotico-amoroso in voga in quegli anni del lungo e rivalutato filone della commedia sexy all'italiana. Mattatore assoluto della commedia \u00e8 proprio Johnny Dorelli, protagonista in tutti e 10 gli episodi del film di cui ben 5 accanto a Gloria Guida.\nNell'episodio \"Luna di miele\", il personaggio dello sceicco allude, nel nome (\"Bacioggi\") e nei comportamenti, al miliardario saudita Adnan Khashoggi, che sembra regalasse gioielli incastonati di pietre preziose alle sue amanti."}
{"id": "1425186", "revid": "1543377", "url": "https://it.wikipedia.org/wiki?curid=1425186", "title": "Fosfato di monoammonio", "text": "Il fosfato di monoammonio \u00e8 un sale acido di ammonio dell'acido fosforico, composto da atomi di idrogeno ed uno ione ammonio.\nViene sintetizzato per aggiunta di una soluzione di acido fosforico all'ammoniaca fino al punto in cui sono presenti ioni diidrogenofosfato, cio\u00e8 quando la soluzione \u00e8 debolmente acida.\nCristallizza in cristalli prismatici tetragonali.\nCaratteristiche.\nIl fosfato di monoammonio mostra una pressione di dissociazione dell'ammoniaca di 0,05\u00a0mm Hg a 125\u00a0\u00b0C basata sulla seguente reazione di decomposizione:\nI cristalli presentano il fenomeno della birifrangenza, per cui vengono utilizzati in vari campi dell'ottica. A causa della sua struttura cristallina tetragonale, presenta una simmetria ottica monoassiale negativa, con indici di rifrazione e nelle lunghezze d'onda del visibile.\nLa caratteristica di piezoelettricit\u00e0 dei cristalli viene sfruttata in alcuni trasduttori sonar in alternativa alla magnetostrizione. Negli anni '50 i cristalli venivano usati in alternativa al quarzo e al sale di Rochelle in quanto non igroscopici.\nApplicazioni.\n\u00c8 utilizzato spesso nei fertilizzanti a base di fosfati, in quanto rilascia una grande quantit\u00e0 di azoto e fosforo in forma utilizzabile dalle piante.\nQuesto composto \u00e8 anche un componente della \"polvere ABC\" in qualche estintore a polvere secca.\nSostituendo uno ione idrogeno con uno ione ammonio, si ottiene il fosfato di diammonio, mentre sostituendo entrambi gli idrogeni con ammonio si trasforma in fosfato di ammonio.\nSolubilizzato, abbassa debolmente il pH: una soluzione a 2,5 M di fosfato di monoammonio ha un pH di circa 3,7 a 25\u00a0\u00b0C."}
{"id": "1425187", "revid": "767487", "url": "https://it.wikipedia.org/wiki?curid=1425187", "title": "Loggia del Battistero", "text": "La Loggia del Battistero \u00e8 un loggiato romanico che si apre sul fianco sinistro della Collegiata di San Gimignano. Venne chiuso nel 1632 e trasformato nell'oratorio di San Giovanni.\nAdibito quindi a Battistero, vi venne spostato il fonte realizzato nel 1379 da Giovanni di Cecco, in sostituzione di quello duecentesco di Nicoletto da Poggibonsi.\nIn anni relativamente recenti sono state stonacate le arcate ed il loggiato \u00e8 tornato ad aprirsi su piazza Pecori, rendendo visibile sulla parete di fondo il gradevole affresco dell\"'Annunciazione\" (1482), commissionato da Giuliano di Martino Cetti e attribuito a Sebastiano Mainardi, tra i pi\u00f9 importanti pittori della bottega di Domenico Ghirlandaio. Appartiene all'autore delle storie neotestamentarie della Collegiata il \"Profeta\" affrescato sulla volta che sovrasta l'\"Annunciazione\"."}
{"id": "1425188", "revid": "64525", "url": "https://it.wikipedia.org/wiki?curid=1425188", "title": "Fosfato monoammonico", "text": ""}
{"id": "1425191", "revid": "767487", "url": "https://it.wikipedia.org/wiki?curid=1425191", "title": "Aqua Timez", "text": "Gli Aqua Timez sono stati un gruppo musicale J-pop e J-rock giapponese sotto etichetta Sony Music. La banda \u00e8 famosa per i loro testi ispirati e il loro uso di tecniche musicali uniche."}
{"id": "1425193", "revid": "64525", "url": "https://it.wikipedia.org/wiki?curid=1425193", "title": "Fosfato biacido di ammonio", "text": ""}
{"id": "1425195", "revid": "64525", "url": "https://it.wikipedia.org/wiki?curid=1425195", "title": "Fosfato diammonico", "text": ""}
{"id": "1425198", "revid": "187795", "url": "https://it.wikipedia.org/wiki?curid=1425198", "title": "F.C. Ospitaletto 2000", "text": ""}
{"id": "1425199", "revid": "187795", "url": "https://it.wikipedia.org/wiki?curid=1425199", "title": "F.C. Ospitaletto", "text": ""}
{"id": "1425200", "revid": "64525", "url": "https://it.wikipedia.org/wiki?curid=1425200", "title": "Fosfato ammonico", "text": ""}
{"id": "1425201", "revid": "123999404", "url": "https://it.wikipedia.org/wiki?curid=1425201", "title": "Spedale di Santa Fina", "text": "Lo Spedale di Santa Fina si trova a San Gimignano. Oggi forma un complesso museale con l'ex-conservatorio di Santa Chiara, che comprende la \"Spezieria di Santa Fina\", il \"Museo archeologico\" e la \"Galleria d'Arte Moderna e Contemporanea \"Raffaele De Grada\". \nStoria.\nL'ospedale fu fondato nel 1253 con numerose elargizioni devozionali.\nIngrandito e modificato nel corso dei secoli, presenta attualmente una sobria facciata dalle forme tardo rinascimentali e conserva nell'ingresso un interessante complesso decorativo, con lunette affrescate da Sebastiano Mainardi, raffiguranti i \"Santi Bartolo, Gimignano, Pietro martire e Niccol\u00f2\", e due busti in marmo policromato del fiorentino Pietro Torrigiani. Le sculture, raffiguranti \"Santa Fina e San Gregorio\"\", furono realizzate a Roma nel 1498, su commissione del canonico Stefano Coppi, segretario del cardinale Riario.\nSpezieria di Santa Fina.\nAl primo piano dell'antico Spedale \u00e8 riproposta l'antica Spezieria di Santa Fina, in origine annessa allo Spedale e acquisita dal Museo Civico nel 1906 . Nelle sale espositive sono conservati gli antichi contenitori in ceramica e in vetro per la conservazione dei medicamenti, la cui composizione \u00e8 descritta negli antichi ricettari, anch\u2019essi inclusi nell\u2019allestimento. L\u2019aspetto, l\u2019atmosfera e le caratteristiche dell\u2019antica Spezieria sono rievocate anche all'esterno, nel giardino in cui sono coltivati le piante ed i fiori che verosimilmente erano impiegati sia per scopi gastronomici che terapeutici.\nMuseo archeologico.\nIl museo archeologico \u00e8 ospitato nella loggia dal 1977. I reperti di epoca etrusca e romana provengono dal comprensorio sangimignanese (Poggio alla Citt\u00e0, Buggiano, Piattaccio, Ripa del Colle, Ranza) e sono essenzialmente ceramiche, urne e bronzi databili dal periodo orientalizzante all'epoca ellenistica. Il vasellame di produzione locale, soprattutto a vernice nera e \"presigillata\", testimonia l'influenza della vicina Volterra, cos\u00ec come le urne cinerarie con la figura del defunto sdraiato sul coperchio, che tiene in mano un piatto con l'obolo da pagare per il traghetto all'oltretomba.\nGalleria d'arte moderna e contemporanea Raffaele De Grada.\nLa galleria rappresenta lo spazio espositivo pi\u00f9 importante della citt\u00e0 aperto al pubblico nel giugno del 2002. Custodisce opere frutto di donazioni di artisti italiani dell'Ottocento e Novecento, oltre a offrire frequenti esposizioni temporanee. \u00c8 stata dedicata a Raffaele De Grada che ebbe un legame speciale con la citt\u00e0: la scelse nel 1915 per sposare Magda Ceccarelli e di nuovo nel 1919 come residenza abituale. La galleria conserva alcune sue opere come \"Fuga in Egitto\" del 1920 e \"Il ponte degli Scopeti\" del 1925.\nData la limitata superficie espositiva, il progetto museologico, curato da Enrico Crispolti, propone in mostra solo una parte delle numerose opere appartenenti al Comune. La collezione permanente, oltre a Raffaele De Grada, comprende rappresentanti dell'arte figurativa dell'Ottocento toscano, come Niccol\u00f2 Cannicci, e del novecento come Renato Guttuso, Sergio Vacchi, Vinicio Berti, Carmelo Zotti, Aligi Sassu, Luciano Bartolini, Marco Gastini, Ugo Nespolo, Vincenzo Ciardo, artisti in parte entrati in collezione dagli anni '70 in poi grazie al \"Premio De Grada per la pittura di paesaggio\", istituito dal Comune nel 1960. Un'intera sala \u00e8 dedicata a Giannetto Fieschi.\nLa recente acquisizione nel 2014 della \"Collezione Gianfranco Pacchiani\" comprende dipinti italiani fra anni '30 e '80 eseguiti da artisti quali Casorati, Campigli, Carr\u00e0, De Chirico, Sironi, Soffici, Mafai, Morlotti, Adami, Filippo De Pisis."}
{"id": "1425203", "revid": "64525", "url": "https://it.wikipedia.org/wiki?curid=1425203", "title": "Bifosfato di ammonio", "text": ""}
{"id": "1425204", "revid": "2048388", "url": "https://it.wikipedia.org/wiki?curid=1425204", "title": "AFC Futsal Championship 2003", "text": "Il quinto Asian Futsal Championship, disputato nel 2003 a Teheran in Iran dal 28 luglio al 4 agosto, viene considerato il quinto campionato continentale asiatico per formazioni nazionali di calcio a 5.\nLe diciotto nazionali presenti (record, nonostante all'inizio della manifestazione ci fu il ritiro di Turkmenistan e Brunei) vennero divise in quattro gironi, con la qualificazione delle prime due. La rinuncia alla manifestazione appunto delle nazionali di Turkmenistan e Brunei, lasciarono orfani i gironi da cinque squadre. Parteciparono inoltre per la prima volta a una fase finale le nazionali di Libano e Hong Kong. Delle sedici nazionali asiatiche, vanno segnalati sicuramente i campioni in carica e padroni di casa dell'Iran che ribadirono nuovamente la propria egemonia sul continente asiatico, la formazione mediorientale vinse cos\u00ec il suo quinto titolo in cinque edizioni, battendo in finale il Giappone per 6-4."}
{"id": "1425205", "revid": "64525", "url": "https://it.wikipedia.org/wiki?curid=1425205", "title": "Idrogenofosfato", "text": ""}
{"id": "1425212", "revid": "64525", "url": "https://it.wikipedia.org/wiki?curid=1425212", "title": "Fosfato di triammonio", "text": ""}
{"id": "1425213", "revid": "2143966", "url": "https://it.wikipedia.org/wiki?curid=1425213", "title": "Stazione meteorologica di Passo della Cisa", "text": "La stazione meteorologica di Passo della Cisa \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione meteorologica mondiale, relativa all'omonimo valico appenninico.\nCaratteristiche.\nLa sua esistenza \u00e8 gi\u00e0 documentata nella carta delle stazioni meteorologiche del Servizio Meteorologico dell'Aeronautica Militare del 1932 e dal 1946 ha ripreso a funzionare senza soluzioni di continuit\u00e0 fino alle ore 18 di venerd\u00ec 20 aprile 2018; da tale data la stazione \u00e8 risultata sospesa al servizio fino al 23 settembre 2019 per mancanza di personale osservativo. \nLa stazione meteorologica \u00e8 situata nel punto di passaggio tra l'Italia nord-occidentale e l'Italia centrale, in prossimit\u00e0 dei confini regionali tra Emilia-Romagna e Toscana, dei confini provinciali tra la provincia di Parma e quella di Massa e Carrara e dei confini comunali tra il comune di Berceto e quello di Pontremoli, a 1.040 metri s.l.m. e alle coordinate geografiche .\nConsiderata l'altitudine a cui si trova, \u00e8 annoverabile tra i teleposti di montagna e, assieme alle stazioni meteorologiche di Monte Cimone, Passo Porretta e Rifredo Mugello (tutte quante ufficialmente riconosciute dall'Organizzazione meteorologica mondiale), costituisce uno dei punti di riferimento fondamentali per l'analisi e lo studio della sinottica che caratterizza l'intera catena dell'Appennino Tosco-Emiliano.\nLa stazione effettua rilevazioni orarie con osservazioni sullo stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, pressione atmosferica con valore normalizzato al livello del mare, direzione e velocit\u00e0 del vento.\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 attorno a 0\u00a0\u00b0C, mentre quella del mese pi\u00f9 caldo, agosto, \u00e8 di 17,7\u00a0\u00b0C; mediamente si contano 85 giorni di gelo all'anno. Nel trentennio esaminato, i valori estremi di temperatura sono i +33,0\u00a0\u00b0C del luglio 1983 e i -18\u00a0\u00b0C del febbraio 1991.\nLe precipitazioni medie annue si attestano a 1535\u00a0mm, mediamente distribuite in 108 giorni, con minimo relativo in estate, picco massimo molto accentuato in autunno e massimi secondari in inverno e primavera.\nL'umidit\u00e0 relativa media annua fa registrare il valore di 82,4%, il valore pi\u00f9 alto tra le stazioni meteo dell'Aeronautica Militare sul territorio italiano, con minimi di 79% a marzo e a luglio e massimo di 88% ad ottobre; mediamente si contano 190 giorni annui con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e denominato Climate Normal (CLINO), la temperatura media del mese pi\u00f9 freddo, gennaio, si attesta attorno ai -0,8\u00a0\u00b0C; quella del mese pi\u00f9 caldo, luglio, \u00e8 di +17,3\u00a0\u00b0C ma con elevatissima escursione termica giornaliera. Mediamente, si contano 93 giorni di gelo all'anno. Nel medesimo trentennio, la temperatura minima assoluta ha toccato i -16,0\u00a0\u00b0C nel gennaio 1985 (media delle minime assolute annue di -10,9\u00a0\u00b0C), mentre la massima assoluta ha fatto registrare i +33,0\u00a0\u00b0C nel luglio 1983 (media delle massime assolute annue di +27,8\u00a0\u00b0C).\nLe precipitazioni medie annue, superiori ai 1500\u00a0mm, si distribuiscono in 113 giorni e risultano abbondanti in tutte le stagioni, con un minimo relativo estivo.\nL'umidit\u00e0 relativa media annua si attesta a 84,6%, il valore pi\u00f9 alto tra le stazioni meteo dell'Aeronautica Militare sul territorio italiano, con minimi di 81% a gennaio, a marzo e a luglio e massimo di 89% ad ottobre.\nValori estremi.\nTemperature estreme mensili dal 1946 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1946 ad oggi, con il relativo anno in cui si queste si sono registrate: nel quarantennio, la minima assoluta ha toccato i -18,8\u00a0\u00b0C nel gennaio 1947, mentre la massima assoluta ha fatto registrare i +32,6\u00a0\u00b0C nell'agosto 1974.\nTemperature estreme decadali dal 1946 in poi.\nDi seguito sono riportate le temperature estreme decadali registrate dal 1946 in poi, con la relativa data in cui si sono verificate."}
{"id": "1425221", "revid": "64525", "url": "https://it.wikipedia.org/wiki?curid=1425221", "title": "Diidrogenofosfato", "text": ""}
{"id": "1425224", "revid": "113908095", "url": "https://it.wikipedia.org/wiki?curid=1425224", "title": "Attivit\u00e0 correnti", "text": "Le attivit\u00e0 correnti (AC) sono quelle attivit\u00e0 che normalmente vengono impiegate dall'impresa nel suo normale ciclo operativo, generalmente della durata di un anno. Esse rappresentano una delle principali suddivisioni dell'attivo di stato patrimoniale.\nSuddivisione.\nLe attivit\u00e0 correnti sono generalmente suddivise in:"}
{"id": "1425227", "revid": "129276", "url": "https://it.wikipedia.org/wiki?curid=1425227", "title": "Passivit\u00e0 correnti", "text": "Le Passivit\u00e0 Correnti (PC) racchiudono categorie presenti nelle passivit\u00e0 non correnti che (nella stesura dello stato patrimoniale) l'impresa iscrive in questa sezione quando ritiene di poterle estinguere durante il normale esercizio commerciale.\nTali categorie sono principalmente i debiti che si possono generalmente ripagare/chiudere entro un anno e possono essere debiti verso fornitori (in generale debiti di carattere fisico), oppure debiti finanziari (obbligazioni a breve, debiti verso banche).\nLe passivit\u00e0 correnti finanziano l'attivo circolante.\nTra le passivit\u00e0 non correnti si evidenziano:\nDebiti commerciali.\nSi tratta tendenzialmente di debiti nei confronti dei fornitori che vengono comunque saldati nel corso dell'esercizio.\nAnche questa categoria di passivit\u00e0 \u00e8 scomponibile in ulteriori categorie.\nVa sottolineato che si tratta di passivit\u00e0 spontanee (passivit\u00e0 che non presentano remunerazione esplicita).\nDebiti Finanziari.\nSi tratta di debiti nei confronti di banche o istituzioni di credito che hanno fornito capitale all'impresa."}
{"id": "1425229", "revid": "1915706", "url": "https://it.wikipedia.org/wiki?curid=1425229", "title": "Tossina botulinica", "text": "La tossina botulinica \u00e8 una proteina neurotossica prodotta dal batterio \"Clostridium botulinum\". \u00c8 la proteina pi\u00f9 tossica finora conosciuta. Oltre a essere fonte di tossinfezione alimentare, in particolare nel caso in cui si consumino preparati a base di carne o conserve contaminate, la tossina botulinica trova utilizzo in ambito medico ad esempio nella terapia dell'acalasia; Botox \u00e8 il nome commerciale maggiormente conosciuto della preparazione farmacologica che utilizza questa tossina quale principio attivo.\nLa tossina fu isolata in forma pura per la prima volta da P. Tessmer Snipe e Hermann Sommer nel 1928, mentre nel 1949 il gruppo di ricerca guidato da Arnold Burgen identific\u00f2 il meccanismo tramite il quale viene esplicata l'azione tossica.\nConsiderazioni chimiche.\nEsistono sette tipi di tossina botulinica sierologicamente distinti, descritti dalle lettere dell'alfabeto dalla A alla G; sono stati scoperti tre sottotipi della tossina A. La tossina botulinica \u00e8 un polipeptide a catena doppia con una catena di 100 kDa legata tramite ponti disolfuro a un'altra catena di 50 kDa. La catena leggera \u00e8 un enzima proteasi che attacca una delle proteine (la SNAP25, la sintaxina o la sinaptobrevina) della giunzione neuromuscolare impedendo il rilascio di acetilcolina dalle vescicole. Inibendo il rilascio di questo neurotrasmettitore, la tossina interferisce con l'impulso nervoso e causa la paralisi flaccida dei muscoli che \u00e8 caratteristica del botulismo, in contrapposizione alla paralisi spastica osservata nel tetano. Altri sintomi causati dalla tossina botulinica sono debolezza muscolare, diplopia, scoordinazione dei muscoli della faringe e dei muscoli volontari, difficolt\u00e0 del movimento e nei casi mortali paralisi dei muscoli respiratori.\nSulla base di un LD50 pari a 1,3-2,1\u00a0ng/kg intravenoso o intramuscolare e 10-13\u00a0ng/kg per inalazione. In linea di principio, pochi chilogrammi di tossina assunta per via aerea sarebbero sufficienti a uccidere tutti gli esseri umani sulla Terra. A scopo comparativo, la stricnina richiederebbe 400 tonnellate per uccidere tutti gli esseri umani.\nL'avvelenamento alimentare solitamente \u00e8 causato dall'ingestione di cibo contaminato (conserve domestiche) da spore del \"Clostridium botulinum\" in condizioni anaerobiche; le spore germinano nel cibo, crescono e producono tossina che si accumula nell'alimento. La forma vegetativa del batterio produce la tossina. \u00c8 l'ingestione della tossina a causare il botulismo, non l'ingestione delle spore o del batterio vitale.\nLa tossina \u00e8 rapidamente distrutta dal calore, ad esempio tramite la cottura dei cibi. Comunque le spore sono resistenti al riscaldamento a 100\u00a0\u00b0C per un lungo periodo di tempo.\nLa massa molecolare della tossina botulinica \u00e8 149316,287 (150 kDa) quindi la massa molare \u00e8 di circa 150 kg/mol.\nMeccanismo biochimico della tossicit\u00e0.\nLa catena pesante della tossina \u00e8 particolarmente importante per la penetrazione della stessa all'interno delle estremit\u00e0 assoniche, condizione a cui \u00e8 legata l'instaurarsi della paralisi. In seguito al legame della catena pesante con le proteine degli assoni terminali la tossina pu\u00f2 penetrare nei neuroni tramite endocitosi. Il legame della catena pesante avviene con il recettore proteico SV2 (\"synaptic vescicle protein 2\") la cui espressione \u00e8 incrementata quando la sinapsi \u00e8 maggiormente attiva. La catena leggera \u00e8 in grado di abbandonare le vescicole endocitotiche e raggiungere il citoplasma. La catena leggera della tossina possiede attivit\u00e0 proteasica. La tossina A degrada proteoliticamente la proteina SNAP-25, un tipo di proteina SNARE. La proteina SNAP-25 \u00e8 necessaria per il rilascio dei neurotrasmettitori dagli assoni terminali. In particolare la tossina botulinica degrada le SNARE prevenendo il rilascio dei neurotrasmettitori al livello delle sinapsi.\nUsi medici.\nNel 1973 Alan B. Scott, oftalmologo del \"Smith-Kettlewell Institute\", utilizz\u00f2 la tossina botulinica A (BTX-A) in esperimenti sulle scimmie e nel 1980 utilizz\u00f2 il BTX-A per la prima volta negli esseri umani per il trattamento dello strabismo. La BTX-A venne approvata nel 1989 dalla Food and Drug Administration (FDA) per il trattamento dello strabismo, blefarospasmo e spasmo emifacciale in pazienti con et\u00e0 maggiore di 12 anni. \nNel 2002 giunse l'approvazione per l'uso in medicina estetica per il miglioramento temporaneo delle rughe di espressione fra le sopracciglia (linee glabellari). La tossina botulinica agisce inibendo il rilascio del neurotrasmettitore acetilcolina: bloccandone il rilascio nei muscoli non si manifestano rughe, spasmi o tic facciali e smagliature. Dal 1991 \u00e8 invece utilizzata per il trattamento della spasticit\u00e0, sia nell'adulto sia nel bambino. La letteratura medica ha escluso la possibilit\u00e0 di un assorbimento della tossina alimentare dal derma al torrente circolatorio e all'interno dell'organismo.\nRisultati simili, di ringiovanimento, vengono ottenuti con infiltrazioni e uso topico di acido ialuronico del tutto atossico, ovvero tramite una combinazione di botulino e acido ialuronico, che svolge prettamente la funzione di restituire volume alla cute.\nLa tossina botulinica B (BTX-B) \u00e8 stata approvata nel 2000 dalla FDA per il trattamento della distonia cervicale.\nAttualmente sono in valutazione altre possibili applicazioni mediche come nel caso dell'emicrania, sintomi prostatici, incontinenza urinaria e vescica iperattiva, asma, obesit\u00e0 e altre possibili indicazioni. Gli usi della tossina botulinica per cui sussiste approvazione variano molto dal tipo di tossina, tipo di prodotto commercializzato e da paese a paese, anche all'interno dell'Unione Europea. Questo fa s\u00ec che spesso il suo utilizzo clinico sia di tipo \"off-label\", anche se supportato dalla letteratura scientifica. In Europa la tossina botulinica A \u00e8 commercializzata sotto forma di cinque prodotti farmaceutici: Botox, Bocouture, Dysport, Xeomin e Vistabex. La tossina botulinica B \u00e8 invece commercializzata in Europa con il nome di Neurobloc.\nGuerra chimica.\nLa tossina botulinica \u00e8 sempre stata considerata un'arma chimica minore, dato che si degrada rapidamente per esposizione all'aria e quindi una zona contaminata con un aerosol tossico pu\u00f2 essere resa sicura in circa un giorno. L'agente \u00e8 cos\u00ec instabile che la forma medicinale viene generalmente trasportata raffreddata con ghiaccio secco. Attualmente non ci sono casi documentati dell'utilizzo della tossina in guerra chimica, per\u00f2 il suo utilizzo \u00e8 stato reso noto riguardo all'Operazione Anthropoid per uccidere il nazista Reinhard Heydrich e all'Operazione Mongoose durante la quale nel 1961 la CIA satur\u00f2 con la tossina botulinica alcuni sigari della marca preferita da Fidel Castro. I sigari non vennero mai utilizzati, ma quando vennero testati anni dopo la loro efficacia era ancora invariata. Un altro tentativo di uccidere Castro riguardava l'uso di alcune pillole disciolte in una bevanda. Tra il 1932 e il 1945 l'Unit\u00e0 731 giapponese effettu\u00f2 degli esperimenti su cavie umane somministrando il botulino ai prigionieri durante l'occupazione della Manciuria.\nC'\u00e8 stato un dibattito sull'uso della tossina botulinica come arma terroristica, ma questa sostanza non sembra essere l'ideale per questi propositi. Le fiale utilizzate in medicina non sono molto utili, in quanto ognuna contiene solamente una frazione estremamente piccola della dose letale. Nemmeno la produzione da colture batteriche \u00e8 tanto agevole, viste le condizioni di anaerobiosi richieste e la necessit\u00e0 di personale esperto in microbiologia.\nLa setta giapponese Aum Shinriky\u014d ha tentato di utilizzare la tossina senza successo, prima del tragico atto terroristico della metropolitana di Tokyo attuato col gas Sarin, agente nervino pi\u00f9 facilmente dispersibile e dall'azione pi\u00f9 rapida.\nTrattamento dell'avvelenamento.\nI comuni rimedi utilizzati contro gli agenti nervini, come l'iniezione endovena di atropina, nel caso di avvelenamento provocato dalla tossina botulinica agiscono invece potenziando gli effetti tossici.\nLa morte sopravviene generalmente in seguito all'insufficienza respiratoria dovuta alla paralisi dei muscoli respiratori, pertanto il trattamento consiste nel somministrare antitossine e nell'effettuare la ventilazione artificiale. Se la terapia viene intrapresa rapidamente, il suo effetto \u00e8 veloce e massimo. Occasionalmente il recupero pu\u00f2 richiedere diverse settimane o mesi.\nEsistono due principali antitossine disponibili per il trattamento del botulismo:"}
{"id": "1425230", "revid": "834", "url": "https://it.wikipedia.org/wiki?curid=1425230", "title": "Capsicina", "text": ""}
